<CHAPTER ID="007">
Обяснение на вот
<P>
Устни обяснения на вот
<SPEAKER ID="149" NAME="Guido Milana" AFFILIATION="S&amp;D">
(IT) Г-н председател, бих искал да изразя общата си удовлетвореност от приемането на доклада на г-н El Khadraoui.
<P>
Смятам, че той представлява стъпка напред за защита на потребителите и околната среда, включително по отношение на позициите на отделните държави-членки, които понякога се оплакват от закъснения. Като цяло смятам, че чрез приемането на тази мярка Европа показа, че е по-напред от много държави-членки, които очевидно трябва да коригират тази ситуация в кратък срок.
<P>
Аз съм от държава, чието правителство доста късно изрази интерес към тази директива. Ето защо се надявам, че решението на Парламента ще бъде продуктивно и ще послужи за стимул, така че нагласите и нивото на внимание по този въпрос значително ще се подобрят в не много далечно бъдеще.
<SPEAKER ID="150" NAME="Cristiana Muscardini" AFFILIATION="PPE">
(IT) Г-н председател, принципът "замърсителят плаща" без съмнение е от съществено значение за решаване на екологичните проблеми, утежнени от развитието на европейската промишленост. Не винаги е правилно обаче да се критикува една единствена категория - трябва също така да защитим принципа, че не може да плащат само автомобилните превозвачи, а и онези в Европа, които не полагат достатъчно усилия в подкрепа на една алтернативна транспортна система.
<P>
Европа все още разполага с прекалено малко програми за преструктуриране на транспортния сектор за повече екологични решения с по-малки последици върху околната среда, а освен това има и недостиг на ресурси за подобряване на нейната ефективност и екологични показатели. Следователно за пореден път не трябва да забравяме, че не можем да намалим обема на трафика, защото всъщност обемът на пътуванията и превоза на товари трябва да се увеличи. Ето защо автомобилните превозвачи не могат да бъдат единствените, които плащат за екологичните проблеми, причинени от други.
<SPEAKER ID="151" NAME="Ville Itälä" AFFILIATION="PPE">
(FI) Г-н председател, докладчикът, комисията по транспорт и туризъм и очевидно Парламентът като цяло трябва да бъдат поздравени за този отличен законодателен акт. Той беше резултат от постигнати компромиси, които получиха охотна подкрепа. Смятам, че е изключително важно тежкотоварният транспорт да бъде включен, когато говорим за изменението на климата и устойчивото развитие. По този начин можем да покажем на обществеността, че сме наистина загрижени за това как емисиите от тежкотоварния транспорт, особено в пиковите часове и на натоварените пътища, причиняват проблеми.
<P>
Едно нещо, с което се съгласих тук, за да се постигне компромис, беше, че средствата, събирани от такси от тежкотоварния транспорт, могат да се изразходват за железопътния транспорт или корабоплаването. Това може да е възможно в някои случаи, но аз се надявам, че когато тези решения се прилагат на национално равнище, всички ще осъзнаят, че именно тежкотоварният транспорт плаща за това. Тези средства могат да се използват за подобряване, възстановяване и изграждане на пътища и по този начин могат да са от полза за тежкотоварния транспорт.
<SPEAKER ID="152" NAME="Pat the Cope Gallagher" AFFILIATION="ALDE">
(EN) Г-н председател, във връзка с транспорта с тежкотоварни автомобили, този въпрос е много сериозен, що се отнася до Ирландия. Ние се намираме в периферията на Европа, с два морски моста към континентална Европа, където всички тези допълнителни такси за ползване на пътната мрежа и замърсяване ще бъдат приложени. Разбирам от асоциацията на износителите в Ирландия, че това ще добави 150 евро на двупосочно пътуване, за товарния превоз от Ирландия, който зависи в голяма степен от този вид товарен транспорт, както и в особено голяма степен от износа. Това ще гарантира, че ще бъдем по-малко конкурентоспособни.
<P>
Считам, че Комисията и Съвета трябва да разгледат въпроса и да вземат предвид периферните региони. Това е голям проблем за държави-членки от континентална Европа, но със сигурност е голям проблем за Ирландия и за други държави в периферията.
<SPEAKER ID="153" NAME="Janusz Władysław Zemke" AFFILIATION="S&amp;D">
(PL) Г-н председател, искам да е съвсем ясно, че приетите от Парламента днес препоръки няма да бъдат толкова прости при съществуващите в Полша условия. Тези препоръки водят до увеличаване на транспортните разходи и превозвачите с по-стари автомобили очевидно ще бъдат в по-лошо положение. Трябва обаче да се приветства факта, че на разположение ще има допълнително финансиране за инвестиции в устойчив транспорт и преди всичко, че ще е налице възможност за изграждане на високоскоростни железопътни връзки и връзки на морския транспорт. Аз обаче бих искал да повторя казаното от предишните оратори, които заявиха, че тези препоръки имат отрицателни и положителни аспекти. Също така те ще доведат до редица усложнения за голям брой превозвачи в моята държава.
<SPEAKER ID="154" NAME="Peter Jahr" AFFILIATION="PPE">
(DE) Г-н председател, искам да направя две забележки по отношение на така наречената евровинетка. От една страна, искаше ми се да има ясна формулировка, съобразно която събраните финансови средства наистина ще се използват за изграждане на пътища.
<P>
Втората ми забележка е, че аз предполагам, че разпоредбата, която посочва, че държавите могат да не включват малките търговски автомобили с тегло между 3,5 и 12 тона в директивата за инфраструктурните разходи, ще бъде спазена от държавите-членки. В края на краищата много средни предприятия използват автомобили с тегло между 3,5 и 12 тона. Повечето от тези предприятия няма да бъдат в състояние да поддържат по-високи разходи. Тези предприятия често са основата за потенциална заетост и предприемачество в селските ни райони.
<SPEAKER ID="155" NAME="Jim Higgins" AFFILIATION="PPE">
(EN) Г-н председател, предложението за евровинетката е добронамерено. То има много похвални аспекти. Намаляването на въглеродните емисии от автомобилите е много похвално; намаляването на натоварването от тежкотоварни автомобили е много похвално; и усвояването на 15 % от пътните такси за инфраструктура е много похвално.
<P>
Искаше ми се да подкрепя тази конкретна мярка, но трябваше да гласувам против, защото, както вече беше казано от моя колега, Pat the Cope Gallagher, икономиката на Ирландия е силно зависима от износа. Мерките от "Евровинетка", ако бъдат одобрени в държавата ни, биха имали опустошителни последствия. Всякакви допълнителни такси върху ирландските превозвачи биха имали големи отрицателни последици върху износа ни. Смятам, че сме подкрепени от испанците, португалците, както и италианците. Ние сме периферни нации. Ние сме напълно зависими от международните ни пазари. Високата цена на дизела тласна превозвачите до ръба. За съжаление, трябваше да гласувам против мярката.
<SPEAKER ID="156" NAME="Mario Pirillo" AFFILIATION="S&amp;D">
(IT) Г-н председател, днешното гласуване представлява подчертана стъпка напред към въвеждане на принципа "замърсителят плаща", включително в сектора на автомобилния товарен превоз, който допринася значително за атмосферното и шумовото замърсяване. Въпреки критиките на организациите от промишлеността смятам, че позицията на Съвета е най-добрият компромис, с който разполагаме в момента, въпреки че се надявам, че в бъдеще могат да се направят още подобрения.
<P>
Гласувах в подкрепа на предложението. Трябва да посоча обаче, че е необходимо да определим по-добри начини за използване на приходите, като задължим държавите-членки да инвестират тези средства за подобряването на трансевропейската транспортна мрежа (TEN-T) и инфраструктурата за намаляване на замърсяването. Това е единственият начин, по който в бъдеще ще бъдем в състояние да кажем, че днешното решение е имало положителни резултати.
<SPEAKER ID="158" NAME="Antonello Antinoro" AFFILIATION="PPE">
(IT) Г-н председател, благодарение на Договора от Амстердам политиката за околната среда и устойчивото развитие придоби по-голямо значение и вниманието беше насочено върху интегрирането на политиките в областта на икономиката и околната среда, както и въвеждането на екологични съображения в други политически области.
<P>
Основните сектори включват изменението на климата, устойчивия транспорт, природата и биологичното разнообразие, здравеопазването и околната среда, използването на природни ресурси и управлението на отпадъци, както и международното измерение на устойчивото развитие. Съветът, в заключенията си от юни 2006 г., призовава Съюза и държавите-членки да разширят обхвата на националните си сметки по отношение на основните аспекти на устойчивото развитие. Следователно националните сметки трябва да включват интегриран отчет за сметките за икономиката и околната среда с напълно съотносими данни.
<P>
Гласувах в подкрепа на това предложение за регламент, тъй като то създава нови употреби на данните за националните сметки, статистиките за околната среда и другите статистически области.
<SPEAKER ID="159" NAME="Horst Schnellhardt" AFFILIATION="PPE">
(DE) Г-н председател, госпожи и господа, гласувах в подкрепа на доклада Leinen, тъй като съм убеден, че чрез записване на тези данни в различните държави ще научим много повече за положението в тези държави. Реших да говоря отново обаче, тъй като редица участници в разискването казаха, че следва да разглеждаме само тези сметки и да пренебрегнем напълно БВП.
<P>
Бих искал да ви посъветвам да не го правите. Това е изключително опасно развитие. Брутният вътрешен продукт е показател за икономическо развитие и просперитет. Ако искаме да спрем измерването му или само искаме да използваме социални и екологични критерии в измерванията си, тогава сме се запътили към неуспех. По този начин всичко това може само да допълни цифрите за БВП. БВП трябва да бъде в центъра на анализите ни, както беше одобрено в доклада Rosbach. Считам, че това също така следва да се прилага и в това отношение. Бих искал да го подчертая още веднъж.
<SPEAKER ID="161" NAME="Jens Rohde" AFFILIATION="ALDE">
Г-н председател, моля за извинение, бихте ли ми казал на коя точка сме в момента? Не успях да чуя.
<P>
(Председателят: "На Coelho")
<P>
Достиженията на правото в Румъния/България? Благодаря Ви.
<P>
(DA) Г-н председател, днес гласувахме и приехме в Парламента решение, признаващо, че Румъния и България са подготвени за приемане в Шенгенското сътрудничество. Не се съмнявам, че чисто техническите аспекти са в изряден вид и че е извършена огромна по обем работа по подготовката за приемане. Мисля обаче, че има редица съображения да гледаме сериозно на загрижеността, която изпитват европейските граждани във връзка с покачващото се равнище на корупцията в много държави-членки и растящата трансгранична престъпност. Затова трябваше да използваме това положение за засилване на нашето полицейско сътрудничество и борбата ни с корупцията, преди да се заемем с разширяване на Шенгенското пространство. Въпросът не е да отправяме критики към тези две страни, а да използваме възможността, преди да разширим Шенген да поискаме някои важни отговори от името на загрижените граждани, които стават свидетели на нарастващата престъпност в Европа.
<SPEAKER ID="163" NAME="Clemente Mastella" AFFILIATION="PPE">
(IT) Г-н председател, Румъния и България приеха достиженията на правото от Шенген при присъединяването си към Европейския съюз през 2007 г., при все това двете страни все още извършват проверки по границите в резултат от частичното прилагане на мерките, заложени в законодателните достижения на ЕС. Както показаха задълбочените оценки и посещенията, извършени от групи експерти, макар и двете страни да са показали значителна ангажираност и да са постигнали очевиден напредък в прилагането на законодателните достижения на ЕС, все още остават някои недостатъци например в областите на оборудването, провеждането на проверки по границите и обучението.
<P>
Имаме намерение да потвърдим нашата подкрепа за пълноправното им присъединяване към споразумението, макар да смятаме за съществено въпросните две страни да ни информират в писмена форма, в срок от шест месеца, че са били приложени допълнителни мерки за отстраняване на недостатъците. И наистина фактът, че регионът България - Турция - Гърция е един от най-чувствителните региони за политиката на Съюза по отношение на границите предвид незаконната миграция е нещо, което не можем да пренебрегнем или да оставим без внимание.
<SPEAKER ID="164" NAME="Димитър Стоянов" AFFILIATION="NI">
Най-важната част в този доста добре направен доклад на г-н Coelho се съдържаше в неговия край. Именно там беше отбелязана много ясно опасността от емигрантската вълна, която може да залее Европа от Турция и през Турция - от страните от Близкия Изток и от Северна Африка.
<P>
Ако до преди четвърт век Европа беше защитена от такива емигрантски вълни поради две причини: "желязната завеса" и тоталитарните режими в Северна Африка, и двете тоталитарни системи, държащи своите граждани в подчинение и по-скоро непозволяващи им да излязат, отколкото обратното, сега тези пречки ги няма.
<P>
Затова аз гласувах "За" този доклад. Приветствам това, че г-н Coelho е отбелязал важността на емигрантския натиск от страна на Турция към България и Гърция. Но искам да отбележа, че няма да бъде достатъчно това само да остане декларативно на хартия. Необходими са средства, необходими са програми, с които да бъде осъществена защитата на Съюза от тази емигрантска вълна.
<SPEAKER ID="165" NAME="Hannu Takkula" AFFILIATION="ALDE">
(FI) Г-н председател, очевидно е много важно в Европейския съюз да могат да се прилагат едни и същи принципи към всички държави-членки на Съюза. В това отношение, Шенгенското споразумение е крачка напред към такъв вид по-тясно сътрудничество, което ще рече по-свободно движение, но очевидно не бива да забравяме, че свободното движение трябва също да предполага определено чувство на отговорност. Сега трябва да се надяваме, че когато Румъния и България се присъединят към Шенгенското пространство проблемите, които се появиха по техните граници, ще бъдат действително преодолени и че натам ще бъдат насочени адекватни ресурси, за да се осигури, че този вид незаконна миграция и другите случаи ще могат да бъдат предотвратявани.
<P>
Разбира се, по принцип положението е, че не може да има система на две скорости в Европейския съюз: за всички трябва да важат едни и същи правила. По този начин можем също да осигурим в тези страни да бъдат достъпни същите възможности, както и другаде. Необходими са ресурси, защото познаваме проблемите и опасностите, които се наблюдават там.
<SPEAKER ID="166" NAME="Roger Helmer" AFFILIATION="ECR">
(EN) Г-н председател, както добре знаете, ние, британските консерватори обикновено сме на мнение да се въздържаме по въпроси, свързани с еврото или с Шенген, защото не участваме в нито едно от тях и следователно може да се каже, че това не е наша работа. В този случай обаче мисля, че това е наша работа; знаем, че България и Румъния имат сериозни проблеми с престъпността и корупцията и аз не мисля, че граничният им контрол е толкова добър, колкото се осигурява в другите шенгенски страни.
<P>
Те следователно ще станат път и проводник за незаконните имигранти в Европейския съюз, които в рамките на Шенгенското пространство биха били свободни да стигнат до Кале и това определено би имало за резултат увеличаване на незаконната имиграция в Обединеното кралство. Поради тази причина гласувах "против" доклада.
<SPEAKER ID="168" NAME="Francesco De Angelis" AFFILIATION="S&amp;D">
(IT) Г-н председател, докладът относно междинния преглед на Седмата рамкова програма е от изключително значение.
<P>
Има четири причини, които считам за много важни и поради които гласувах в подкрепа на този доклад: 1) опростяването и рационализирането на процедурите с цел улесняване на достъпа до финансиране; 2) участието на малките и средните предприятия, които са от съществено значение за растежа и заетостта; 3) иновациите в името на една конкурентоспособна преработваща промишленост, която е в състояние да отговори на предизвикателствата на пазара; и 4) механизмът за финансиране с поделяне на риска, който до момента дава много добри резултати.
<P>
И накрая, бих искал да посоча, че триъгълникът знание, образование и научни изследвания, на който се основава бъдещето на политиката за сближаване, може да се консолидира в Европа само чрез твърд ангажимент по отношение на научните изследвания.
<SPEAKER ID="169" NAME="Jens Rohde" AFFILIATION="ALDE">
(DA) Г-н председател, има широк консенсус в Парламента относно необходимостта от реформиране на нашата програма за научни изследвания. Същевременно трябва да изразя съжалението си от липсата на яснота и амбициозност в междинния преглед, направен от Комисията. Всъщност той можеше да бъде направен много по-добре и много неща може да се свършат незабавно. Комисията може да съкрати сроковете за кандидатстване, може да осигури средства за демонстрационни дейности и да използва международните счетоводни стандарти, вместо да създава свои собствени. Всичко това води до безцелна бюрокрация, която плаши промишлеността. Тя пречи на Европа да премине от идеи към реализиране на приходи. Следователно в бъдеще ние трябва да намалим хаотичната смесица от програми и размера на бюрокрацията и да се концентрираме върху основните предизвикателства: изменението на климата, енергетиката и храните. Накратко, трябва да използваме научните изследвания за създаване на работни места. Днес Парламентът показа, че има воля да направи това. Сега е време Комисията да покаже пътя, по който ще поемем.
<SPEAKER ID="170" NAME="Mario Pirillo" AFFILIATION="S&amp;D">
(IT) Г-н председател, научните изследвания и иновациите играят централна роля при развитието и конкурентоспособността на Европейския съюз и са от решаващо значение за постигане на поставените цели в стратегията "Европа 2020". Седмата рамкова програма е основният инструмент за финансиране на научните изследвания в Европа, както се вижда от доклада, който днес беше подложен на гласуване. Все още обаче съществуват много проблеми, дължащи се на прекалената бюрокрация за малките и средните предприятия (МСП).
<P>
В резолюцията си от 11 ноември 2010 г. Парламентът поиска от Комисията да въведе процедурни, административни и финансови мерки за опростяване в настоящото управление на Седмата рамкова програма, но тези мерки все още не са въведени. Приканвам Комисията да отчете наблюденията на Парламента и да намери решения, с които да улесни достъпа на МСП до седмата и осмата програма за научни изследвания.
<SPEAKER ID="171" NAME="Ville Itälä" AFFILIATION="PPE">
(FI) Г-н председател, и аз със задоволство гласувах в подкрепа на този доклад и благодаря на колегата, г-н Audy, за това, че е свършил такава добра работа. Искам да се спра на два въпроса. Финансирането е изключително важно и може да бъде малко по-амбициозно, тъй като тук се твърди, че това равнище е надеждно и необходимо. Трябва да повишим финансирането, за да постигнем необходимия на Европа растеж.
<P>
Преди известно време аз самата изслушах финландска изследователска група, която получаваше финансиране чрез тази програма. Те правят клетъчни изследвания и са много близо до откритие, което дори би могло да им позволи да разработят лечение на рака. Те обаче не разполагаха с информация дали финансирането ще продължи. Не знаят какво да правят. Според мен това финансиране трябва да продължи и да бъде достатъчно.
<P>
Другият въпрос, по който получаваме недвусмислена обратна информация, е, че голяма част от работното време се пилее за бюрокрация. Тя трябва да се намали, за да има адекватен избор на приоритети.
<SPEAKER ID="172" NAME="RadvilMorkūnaitė-Mikulėnien" AFFILIATION="PPE">
(LT) Г-н председател, радвам се, че днес обсъждаме междинния преглед на Седмата рамкова програма. Много от разгледаните в този документ въпроси са наистина актуални, особено що се отнася до младите изследователи и по-активното участие на индустрията в проектите по Рамковата програма. В документа се изразява безпокойство от твърде ниския процент на участие от страна на някои държави-членки. Бих искала да насоча вниманието Ви към факта, че за това има обективни причини. Действащите в момента схеми за финансиране в известен смисъл са по-благоприятни за старите държави-членки на Европейския съюз. Това е отразено в данните. Размерът на финансирането, който получава участващ проект от нова държава-членка, е половината от това, което би получил проект на стара държава-членка. В резултат от тази ситуация в Общността се оформя разрив, като се изключват новите държави-членки, което категорично считам за погрешно. Следователно мисля, че е необходимо да преразгледаме схемите за финансиране и да се опитаме да гарантираме, че по време на РП8 няма да има повече подобни несъответствия или дискриминация, за да можем успешно да се справим с предизвикателствата, очертани в стратегията "Европа 2020".
<SPEAKER ID="173" NAME="Alajos Mészáros" AFFILIATION="PPE">
(HU) Г-н председател, настоящата Седма рамкова програма гарантира, че Европейският съюз може да издигне на адекватно равнище своята политика в областта на научните изследвания. Със своя бюджет от над 54 милиарда евро за периода 2007-2013 г. РП7 може да се счита за една от най-значимите програми за подкрепа на научните изследвания в света. Трябва да подготвим междинен преглед, основан на конкретни данни, за да гарантираме, че Седмата рамкова програма ще продължи да отговаря на европейските изисквания. Считам, че процесът на опростяване е най-важното нещо, което можем да подчертаем при междинния преглед. Опитът също така показва, че сложността и трудността на административните процедури беше един от най-големите проблеми за нашите изследователи. Другото важно нещо е улесняването на участието на МСП в програмата. За съжаление, в това отношение ние трябва да положим допълнителни усилия, въпреки че беше постигнат известен напредък при програмите относно сътрудничеството. С радост приветстваме въвеждането на Механизма за финансиране с поделяне на риска. Той трябва да продължи да се използва все по-широко до края на Седмата рамкова програма и при следващите програми. По тези причини гласувах в подкрепа на доклада.
<SPEAKER ID="174" NAME="Jacek Olgierd Kurski" AFFILIATION="ECR">
(PL) Г-н председател, гласувах против доклада на г-н Audy. Не мога да одобря документ, които блокира проекта INDECT. Не съм съгласен с твърдението, че проектът, който се реализира в добре известния Научно-технически университет (AGH) в Краков, нарушава Хартата на основните права. Неговата изследователска цел в крайна сметка е да постигнем целите, очертани в резолюциите относно борбата срещу педофилията, продажбата на оръжие по интернет и борбата срещу трафика на наркотици и хора, а това са въпроси, които многократно са били поставяни за разглеждане в този Парламент. Това е новаторски проект, който върши отлична работа, като запълва пропуските в системите за сигурност на държави-членки на ЕС, особено по отношение на интернет. Хората, чиито интереси засяга, са нарушители на закона и те най-много се страхуват от неговите цели. Нещо повече, проектът предоставя добра основа за създаване на интегрирана мрежа за сигурност, която да осигурява защита от кибератаки. Русия, САЩ и Китай въведоха подобни решения, а ние с нетърпение ги очакваме от няколко години на равнище ЕС. Ето защо не разбирам защо финансирането на целия проект се спира, и още повече факта, че това е единственият проект, който докладът на г-н Audy представя като нещо различно от останалите.
<SPEAKER ID="175" NAME="Anna Záborská" AFFILIATION="PPE">
(SK) Г-н председател, гласувах в подкрепа на доклада, но остава безпокойството, свързано с публичното финансиране за научните изследвания на ембрионални стволови клетки. Според генералния адвокат на Съда на Европейския съюз ембрионалните клетки се считат за човешки ембриони и следователно за същества, от които се поражда живот. Тези клетки, тъй като представляват първият етап от човешкия живот, в който ще се превърнат, трябва законово да бъдат определени като ембриони, като извличането им трябва да бъде забранено. На базата на това решение Европейската комисия трябва незабавно да вземе предвид решенията и заключенията на Съда и да съгласува с тях политиките си относно финансирането на науката и изследванията.
<SPEAKER ID="177" NAME="Jens Rohde" AFFILIATION="ALDE">
(DA) Г-н председател, гласувахме последната част от дълъг списък с текстове от споразумението за свободна търговия. За щастие, Парламентът като цяло все още подкрепя свободната търговия, а това се отнася и до споразумението с Канада. Все пак необходимостта от специализирани секторни анализи продължава да е актуална. Оценката на въздействието на споразумението между Европейския съюз и Канада посочва ясни ползи и за двете страни. Специализираните секторни анализи са просто начин за търсене на причина за даване на отказ, защото истината е, че винаги ще има както победители, така и победени. Ние носим отговорността да направим онова, което е най-добре за мнозинството. Свободната търговия е най-добра за потребителите, защото предоставя по-голям избор и по-ниски цени. Тя е най-добра за предприятията, защото разширява пазара им и създава растеж и работни места. Свободната търговия е международното разделение на труда, което гарантира, че всички правим онова, в което сме най-добри, като в същото време даваме възможност на всички останали да правят онова, в което те са най-добри.
<SPEAKER ID="178" NAME="Peter Jahr" AFFILIATION="PPE">
(DE) Г-н председател, аз, разбира се, приветствам всяко търговско споразумение между две държави или предприятия, защото, ако бъде правилно управлявана, световната търговия може да помогне за подобряването на жизнения стандарт и да допринесе за постигането на напредък.
<P>
От друга страна, винаги имам опасения, че по-големият брой двустранни споразумения ще ни накара да изгубим цялостния си поглед върху нещата и че накрая може да се окаже, че имаме откъслечни споразумения, които затрудняват постигането на истинско споразумение в рамките на СТО.
<P>
Считам, че двустранните споразумения винаги са вторият най-добър вариант. Първият най-добър вариант в действителност би бил продължаване на търговските разговори в контекста на СТО преговорите и сключване на споразуменията, които се очакват от световната търговия и от които световната икономика се нуждае спешно.
<SPEAKER ID="180" NAME="Claudio Morganti" AFFILIATION="EFD">
(IT) Г-н председател, госпожи и господа, неоспорим факт е че агенциите за кредитен рейтинг сега притежават огромна и неконтролирана власт. Тяхната първоначална функция беше да предоставят ценна информация на инвеститорите, но с течение на времето те се превърнаха във върховни и неконтролируеми арбитри на международните финансови пазари.
<P>
Според мен е неприемливо предприятията и дори държавите-членки да бъдат оценявани от три големи американски дружества, чиито рейтинги не винаги са били коректни, а всъщност в някои случаи дори водеха до изумителни грешки като аферата "Лемън Брадърс".
<P>
Следователно по-засиленият контрол ще бъде приветстван и се надявам, че новият европейски орган ще съумее да работи с оптималната си производителност, с реални правомощия да се намесва и дори да налага наказания, където това е необходимо. Освен това считам, че е чудесна идея да се въведе принципът на гражданска отговорност в ситуации на очевидна небрежност. Изисква се по-голяма конкуренция в сектора и трябва да разрушим този исторически олигопол и да се опитаме да въведем нови, независими и по възможност европейски организации, които следователно биха били наясно с икономическия контекст и с реалностите на нашия континент, които са напълно различни от начина на мислене в Съединените щати.
<P>
По тези причини гласувах в подкрепа на въпросния доклад.
<SPEAKER ID="182" NAME="RadvilMorkūnaitė-Mikulėnien" AFFILIATION="PPE">
(LT) Г-н председател, във възторг съм от приетия днес документ относно гарантирането на независимостта на оценките на въздействието (ОВ). ОВ са основата на законодателния процес. Мисля, че реалната независимост на ОВ трябва да стане общ принцип, прилаган към всички видове ОВ, особено към оценките на въздействието върху околната среда. Гаранция за прилагането на този принцип следва също да се съдържа в Директивата за оценка на въздействието върху околната среда, която вероятно ще бъде преразгледана в близко бъдеще. Доволна съм, че предложенията в комисията по околна среда, обществено здраве и безопасност на храните, за които представих изменения, са свързани с оценките на въздействието върху околната среда, което наистина е от ключова важност. Европейската комисия също трябва да играе по-активна роля в защита на интересите на Европейския съюз и неговите държави-членки в случаи, в които проекти, започнати от трети държави, биха могли да имат въздействие върху Европейския съюз или върху една или няколко от неговите държави-членки. Мисля, че документът е крачка към обезпечаване сигурността на всички ни.
<SPEAKER ID="184" NAME="Jens Rohde" AFFILIATION="ALDE">
(DA) Г-н председател, много искам да се изкажа по тази тема, тъй като ми се струва някак абсурдно, че в момента се опитваме да формулираме разпоредби относно КСО. Чудесно е, че както изглежда, всички сме съгласни, че следва да сключваме търговски споразумения само с държави, които зачитат правата на човека. Това всъщност вече е залегнало в Договора. Струва ми се обаче, че някои политици са забравили какво означава КСО. Това съкращение означава корпоративна социална отговорност. Следователно става въпрос за това какво правят предприятията за своя сметка и на свой риск, като преди всичко се съобразяват със законодателството. Това се използва като мярка за търговска конкурентоспособност и затова дава тласък на предприятията сами да продължават да усъвършенстват този аспект от дейността си. Ако ние се намесим и им отнемем тази възможност, превръщайки я в политическо законодателство, напълно ще премахнем тази мярка за конкурентоспособност, а това - ако мога да се изразя така - е чиста политическа глупост.
<SPEAKER ID="185" NAME="Clemente Mastella" AFFILIATION="PPE">
(IT) Г-н председател, външното измерение на социалната политика включва всички дейности и инициативи на ЕС, с които се цели насърчаването на трудовите и социалните стандарти в държавите, които не са членки на ЕС. Въпреки че Договорът от Лисабон и стратегията "Европа 2020" отдават безпрецедентно голяма значимост на социалната политика, въпросите на конкурентоспособността и икономическите фактори продължават да имат приоритет пред социалните въпроси.
<P>
Същевременно става все по-ясно, че е необходимо да престанем да се концентрираме само върху пазарите и вместо това да проявим един по-цялостен интерес към хората, което означава да защитаваме хората, правата на работниците и правото на труд. Европейският съюз трябва да си постави като дългосрочна цел да бъде в състояние да гарантира, че и мъжете и жените имат възможност за достойна и продуктивна трудова заетост в условията на свобода, равнопоставеност, безопасност и достойнство. Следователно в бъдеще ще бъде нужно Парламентът и международните и европейските профсъюзи да работят заедно и да дадат своите позитивни и неотложни препоръки по отношение на инициативата, която гласуваме днес.
<SPEAKER ID="186" NAME="Mitro Repo" AFFILIATION="S&amp;D">
(FI) Г-н председател, подкрепих доклада, тъй като европейските предприятия имат особено голямо значение в международната търговия. Ние винаги трябва да действаме в съответствие с европейските ценности и международните социални и трудови стандарти, дори и в трети държави.
<P>
Корпоративната социална отговорност е полезна само когато е доброволно начинание, а потребителите получават надеждна и точна информация за дейностите на дружествата, произхода на продуктите и условията, при които стоките се произвеждат и продават. Сертификатите, брандовете и стандартите са важни за потребителите, а имиджът и репутацията са пряко свързани с успеха на дадено дружество. В епохата на социалните медии трудно може да се скрие от потребителите информация за практиките, използвани от дадено дружество в чужбина.
<P>
Отговорното предприемачество винаги ще бъде гръбнакът на конкурентоспособността и успешната икономическа и търговска дейност. Европейският съюз трябва да бъде и пионер в насърчаването на социалните стандарти. Считам, че разбирането за корпоративната отговорност следва да бъде включено във всички политически и търговски споразумения на ЕС.
<SPEAKER ID="187" NAME="Anna Záborská" AFFILIATION="PPE">
(SK) Г-н председател, подкрепата за и насърчаването на социалната отговорност във външните политики може да се окаже интересно начинание. Обезпокоена съм, че може би не отиваме достатъчно далеч в действията си. Във фокуса на социалната отговорност трябва да са най-бедните, обществените маргинали, тези, които нямат никакви квалификации и са най-много изложени на манипулации. Накратко, социалната отговорност трябва да се фокусира върху лицата, които са най-далеч от пазара на труда.
<P>
Френската програма за съвместяване на ученето и работата, инициирана от организацията "ATD Quart Monde" и френската държава, представлява един чудесен пример за едно сериозно начинание, което запазва автентичната социална отговорност по отношение на работници, намиращи се в крайно неблагоприятно положение. По този начин Съюзът може да придаде истинска добавена стойност на политиката си.
<SPEAKER ID="189" NAME="Clemente Mastella" AFFILIATION="PPE">
(IT) Г-н председател, 2011 г. предлага стратегическа възможност да извлечем поука от четирите години, през които се прилага регламентът за създаване на финансов инструмент за сътрудничеството за развитие. От влизането му в сила основният проблем, който възникна, изглежда, е трудността да бъде разбрана или приета специфичната роля на сътрудничеството за развитие в контекста на външните действия на Европейския съюз.
<P>
Ето защо е необходимо ясно да заявим, че сътрудничеството за развитие е единствената политика за външна дейност - освен хуманитарната помощ - която не е предназначена да служи на интересите на ЕС, а за защита на интересите на най-маргинализираните и уязвими групи от населението на планетата.
<P>
Чрез днешното гласуване ние ще подчертаем необходимостта от отделен инструмент за сътрудничество за развитие, насочен конкретно и изключително към развиващите се страни и следващ стриктно целите, очертани в член 208 от Договора за функционирането на Европейския съюз (ДФЕС). В заключение, г-н председател, ние искаме по-конкретно да се използва процедурата за делегирани актове при вземане на решения относно общите цели, приоритетните области и очакваните резултати, както и предоставянето на средства, които изпълняват критериите на член 290 от ДФЕС.
<SPEAKER ID="191" NAME="Adam Bielan" AFFILIATION="ECR">
(PL) Г-н председател, въпреки факта, че Европейският парламент многократно е признавал ползите за вътрешния пазар от усъвършенстването на рамката на договорното право, въвеждането на нова система на договорно право чрез използване на незадължителен инструмент срещна поредица от сериозни проблеми по отношение както на същността, така и на процедурата. Освен това направените предложения отразяват позицията на Комисията, която не се подкрепя от същността на публичното разискване. Не познаваме позициите на отделните държави-членки или тези на представителите на потребителите или предприятията. Липсата на яснота в някои от предложените документи, които ще се използват като основа за съдебни решения, може да доведе до разминаване в правните тълкувания.
<P>
Накрая въвеждането на незадължителен инструмент ще има значително икономическо въздействие върху предприятията и потребителите. Възможно е да се извършат изключително високи разходи във връзка с необходимо обучение, замяна на стандартни формуляри на договори и възможни съдебни дела. Според мен не е разумно да се налагат допълнителни финансови тежести на предприятията във време на икономически трудности. Предвид казаното по-горе, гласувах за отхвърляне на доклада.
<SPEAKER ID="193" NAME="Clemente Mastella" AFFILIATION="PPE">
(IT) Г-н председател, възможността и способността да се учи и работи в международна среда е предпоставка за успешен професионален живот в условията на днешната силно глобализирана икономика. Що се отнася до областта на професионалното образование и обучение, ключовите фактори, изброени в европейската стратегия, за интелигентен, устойчив и приобщаващ растеж, трябва да бъдат превърнати в практически стъпки на равнището на ЕС и в държавите-членки. Въз основа на предварителните оценки може да се предположи, че нарастването на търсенето на квалифициран труд ще се продължи. Промените в промишлеността и технологиите засилват нуждата от работници с високо и средно равнище на умения за сметка на ниско квалифицираните работници.
<P>
Ето защо, особено що се отнася до младите хора, бързо трябва да бъдат предприети действия: продължаващото покачване на безработицата сред младежта е едно от най-важните предизвикателства, пред които е изправена Европа. За да постигнем тези цели, ние считаме, че е от съществено значение образованието и професионалното обучение да продължат да бъдат третирани като дългосрочен общ политически приоритет, който може да се превърне в действителност само с участието и ангажираността на всички заинтересовани страни, институциите на ЕС и участниците на местно и регионално равнище.
<SPEAKER ID="194" NAME="Paul Murphy" AFFILIATION="GUE/NGL">
(EN) Г-н председател, гласувах против доклада на г-жа Hirsch, тъй като изцяло разглежда образованието не като средство, чрез което хората могат да подобрят своите знания и умения, а единствено като средство за увеличаване на печалбите на едрия бизнес.
<P>
Напълно отхвърлям този подход. Докладът твърди, че изпълнението на целите на "ЕС 2020" е начин да се осигури заетост и по-добър жизнен стандарт. Това просто не е вярно. Стратегията "ЕС 2020" няма да доведе до създаване на нови работни места, нито до по-добър жизнен стандарт. Тя предлага още неолиберални политики и "надпревара към дъното" по отношение на заплатите и условията.
<P>
Този доклад позорно призовава работодателите да могат да прекратяват договорите за чиракуване, ако се прецени, че стажантите са неподходящи за работата. Това е рецепта за груба експлоатация. Отхвърлям призива за засилено участие на частните заведения за висше образование в разширяването на професионалното обучение и вместо това искам смислени възможности за обучение, които да се предоставят чрез масирани публични инвестиции.
<SPEAKER ID="195" NAME="Mitro Repo" AFFILIATION="S&amp;D">
(FI) Г-н председател, подкрепих доклада, защото безработицата сред младежта е предизвикателство, пред което е изправена цяла Европа и което тревожи цялото общество. Също така стои зад размириците в страните от Южното Средиземноморие. В развитите общества от скандинавските страни безработицата сред младите хора има видими проявления, например изключване и увеличаване на употребата на вещества сред подрастващите.
<P>
Младежта означава мобилност и сменяне на работни места. Младежката безработица е сериозна, когато младите хора нямат достъп до работа от какъвто и да е вид, защото са слабо образовани или нямат професионален опит, а също така младите хора, на които липсва подходящо образование или професионален опит, не са в силна позиция, когато се конкурират за работни места. Ето защо трябва да съсредоточим енергията си за предоставяне на широкомащабно, висококачествено образование и също така да обърнем внимание на аспектите на равенството между половете, така че основните причини за младежката безработица да могат да бъдат елиминирани. Трябва също да не забравяме ролята на допълнителното обучение, защото то е, което насърчава ученето през целия живот и подготвя хората за промените в пазара на труда.
<SPEAKER ID="196" NAME="Silvia Costa" AFFILIATION="S&amp;D">
(IT) Г-н председател, изключително важно е, че Парламентът използва тази резолюция, за да изпрати силно послание към държавите-членки и по-младите поколения с искане за по-голяма ангажираност към европейското сътрудничество за обучение, професионално обучение и висше образование с цел да се укрепи стратегията "Европа 2020". Знаем, че безработицата сред младежта има тежко отражение върху бедността и социалното изключване, както и продължителният период на несигурност, в който живеят 40 % от младите европейци.
<P>
Трябва да се окаже силна подкрепа на съчетаването на образователни политики и една нова, базирана на стимули система за подпомагане за предприятия, които предоставят работа на пълно работно време за млади хора и жени. Гарантирането, че получаваната квалификация е в съответствие с компетенциите, включително за гражданство, необходими за новите цели за устойчив и интелигентен растеж, е от съществено значение - така, както и политиките за прехода от образование към трудова дейност и ускоряването на признаването на професионалните квалификации, звания и академични кредити.
<P>
Тези държави-членки, които, подобно на моята страна, намаляват средствата за образование и научни изследвания в момент на криза, трябва да знаят, че вредят на младите хора и на бъдещето на Европа.
<SPEAKER ID="197" NAME="Siiri Oviir" AFFILIATION="ALDE">
(ET) Г-н председател, участвах в подготовката на доклада в комисията по заетост и социални въпроси и безработицата в Европа наистина е висока, а безработицата сред младежта е средно два пъти по-висока. Има държави-членки, в които цифрата е дори по-висока, като моята родна страна, където всъщност е три пъти по-висока. Подкрепям инициативите в доклада като практически стъпки, за да се постигне обрат в тази ситуация към подобряване. Не виждаме смисъл в обучението на голям брой хора, които са били в областта на висшето образование, но които след това не са имали никаква полза от това на пазара на труда. Трябва да се концентрираме повече върху професионалното обучение и преквалификация.
<P>
Това, което е напълно неприемливо обаче, е действието, предприето от Съвета по образование по отношение на бюджетните съкращения. Действията им са несъвместими и с изпълнението на стратегията "Европа 2020", която вече е приета. Те не подкрепят с пари това, за което говорят. Гласувах за приемането на доклада. Благодаря.
<SPEAKER ID="198" NAME="Seán Kelly" AFFILIATION="PPE">
(GA) Г-н председател, аз също гласувах в подкрепа на този доклад, особено след като е изчислено, че от сега до 2020 г. ще има 15 милиона работни места за хора с висше образование. В същото време оценката е, че ще има с 12 милиона по-малко работни места за хора, които нямат квалификация, или имат, но тя е много ниска. Ето защо трябва да се направи нещо за това и очевидно има голяма нужда от образование и обучение. Двадесет и един процента от младите хора в цяла Европа са без работа и поради това е важно те да продължават да се образоват, докато също придобият подходяща квалификация, и да има сътрудничество между колежите и бизнеса, така че тези квалификации да са подходящи. В допълнение е важно да има независима оценка на тези квалификации. Ако всички тези неща бъдат направени, можем да решим този проблем в бъдеще.
<SPEAKER ID="200" NAME="Francesco De Angelis" AFFILIATION="S&amp;D">
(IT) Г-н председател, докладът на г-н Garriga Polledo е много важен документ, който ни дава възможност да определим нова финансова рамка за конкурентна, устойчива и приобщаваща Европа.
<P>
Нуждаем се от бюджет, предназначен за предизвикателствата на днешния ден, който може да осигури силни и новаторски решения за текущите нужди. Основният му приоритет трябва да бъдат научните изследвания и иновациите за малките и средните предприятия, стимулиране на растежа и заетостта, а втората цел е да се реформира настоящата селскостопанска политика, за да се насърчи и подкрепи конкурентоспособността на селското стопанство в Европа.
<P>
Трябва обаче да се обърне специално внимание на бъдещето на политиката на сближаване, която според мен е много важен инструмент, осигуряващ финансова подкрепа за инвестициите, които стимулират икономическия растеж и преди всичко допринася за създаване на работни места. Във връзка с това бих искал да се върна на един въпрос, който считам за особено важен: създаването на нова междинна категория. Считам, разбира се, че тази нова категория не може да се създаде, като се взимат ресурси от съществуващите категории, които са важни за подкрепата на балансирания, хармоничен и устойчив растеж на нашите общества.
<SPEAKER ID="201" NAME="Ville Itälä" AFFILIATION="PPE">
(FI) Г-н председател, този изключително важен доклад беше приет и аз искам да се спра само на няколко подробности. Първата е изменение 18, внесено от групата на Алианса на либералите и демократите за Европа, в което се казва, че трябва да се направят някои сравнително точни съкращения от Общата селскостопанска политика, според видовете реформи, които съществуват в момента. С други думи, добиваме ясна представа за възгледите на групата на Алианса на либералите и демократите за Европа за селскостопанската политика, въпреки че тя е формулирана много умело. Очевидната и основна предпоставка тук е, че ако изобщо нещо трябва да се съкращава, това е селскостопанската политика.
<P>
Другият важен въпрос, по който гласувах различно от моята група, беше изменение 37г, което първоначално посочваше значителните спестявания, които биха могли да се реализират, ако Европейският парламент имаше само едно седалище. Няма смисъл да спорим за това: съкращения ще се правят. Няма значение как ще гласуваме. Знаем, че спестяванията ще се направят. Надявам се хората най-накрая да разберат, че обществеността наистина е уморена от икономии, които засягат тях, но не и нас. Това не може да се обясни на обществеността и нищо няма да се подобри, ако гласуваме за него. Спестявания ще се правият и ние също трябва да правим икономии.
<SPEAKER ID="202" NAME="Salvatore Caronna" AFFILIATION="S&amp;D">
(IT) Г-н председател, гласувах в подкрепа на доклада от г-н Garriga Polledo относно предстоящите финансови перспективи на Съюза в едно от най-тежките времена на криза за т. нар. европейски дух. Убеден съм, че за нас е важно да настояваме и да сме твърди в убеждението си, че е от съществено значение да осигурим на Съюза надеждни инструменти, като се започне с подходящо финансиране.
<P>
Ето защо искането за увеличение от 5 % на следващия бюджет е оправдано и необходимо. Може би то няма да бъде достатъчно, но е важно, за да осигурим отговори на големите въпроси пред нас. Тези средства са необходими за справяне с реални проблеми като по-голямото сближаване между регионите, по-голям капацитет за изследвания и иновации и по-голям капацитет за генериране на растеж и осигуряване на работни места. Без подходящи ресурси нито един от тези проблеми няма да бъде решен правилно, като се започне с въвеждането на междинна категория за политика на сближаване, което има смисъл само ако не вреди на вече съществуващите други категории.
<P>
Ето защо гласувах в подкрепа на доклада и се надявам, че Комисията и Съветът ще изпълнят препоръките на доклада.
<SPEAKER ID="203" NAME="Adam Bielan" AFFILIATION="ECR">
(PL) Г-н председател, икономическата криза, демографските проблеми и нарастващата безработица имат все по-голямо въздействие върху бюджетните ограничения на държавите-членки. Ето защо европейският бюджет, предоставящ възможност за дългосрочно планиране, трябва да бъде инструмент, стимулиращ растежа на икономите на отделните държави. Според мен стратегията "Европа 2020", която стимулира създаването на работни места и насърчава социалната интеграция, е според мен ключов компонент за осигуряване на подкрепа на страните за излизане от кризата. Във връзка с това е особено важно в обхвата му да попаднат и малките и средните предприятия. Следователно съм съгласен с предложението да се гарантира по-голяма подкрепа за всички програми и инструменти, подкрепящи тези предприятия, включително програми, насочени към конкурентоспособността, иновациите и използването на структурните фондове.
<P>
Поддържането на конкурентоспособност, повишаването на икономическия растеж и борбата с безработицата ще бъдат най-големите предизвикателства пред ЕС. Ето защо бих искал да подчертая спешната необходимост от подкрепа на растежа чрез инвестиции в икономически сектори, основани на знанието. Укрепването на връзката между образование, научни изследвания и заетост ще насърчи интеграцията, мобилността и специализацията.
<SPEAKER ID="204" NAME="Sergio Paolo Francesco Silvestris" AFFILIATION="PPE">
(IT) Г-н председател, бих искал да изразя удовлетворението си и да обясня причините, поради които гласувах в подкрепа на доклада на г-н Garriga Polledo, който в известен смисъл успява да определи сериозни и ефективни цели, които допринасят за укрепване на политиката на сближаване.
<P>
Имам обаче едно съмнение, което изразих, като гласувах за приемане на изменението, с което се премахва текстът за създаване на междинна категория за политиките за сближаване в онези части на Европа, в които брутният вътрешен продукт (БВП) е между 75 % и 90 % от БВП на ЕС. Това наистина ни засяга не защото не вярваме, че фокусът на политиката за сближаване трябва да бъде разширен, а защото считаме, че без допълнителни ресурси, това разширяване води до риск от намаляване или лишаване от ресурсите, посочени в Цел 1, т. нар. цел "Сближаване", която също се нуждае от достатъчно внимание и подкрепа от страна на Европейския съюз. В заключение, одобрявам доклада и свършената работа, но изпитвам известно безпокойство във връзка с вниманието, което явно сме отделяли на политика, която вероятно е потвърждение на т. нар. facing-out, който сме свикнали да виждаме.
<SPEAKER ID="205" NAME="Miroslav Mikolášik" AFFILIATION="PPE">
(SK) Г-н председател, съдържанието на новата Многогодишна финансова рамка трябва да представи ясна визия за бъдещето на Съюза и неговите граждани. Икономическите и социални предизвикателства, пред които сме изправени в момента, трябва да намерят място не само във впечатляващи речи, но преди всичко и в конкретните глави от бюджета.
<P>
Независимо дали разглеждаме текущите трудности и амбиции на ЕС и неговите региони от регионална или от глобална гледна точка, най-неотложните въпроси остават недостигът на енергия, забавянето на икономическия растеж и безработицата. Ето защо трябва да продължим да разглеждаме развитието и иновациите на европейската енергийна инфраструктура като приоритетни области, които се нуждаят от значително по-голямо финансиране. Според мен връщането към горене на въглища в контекста на настоящото състояние на околната среда не е решение за бъдещето или за създаване на пълноценна трансевропейска транспортна мрежа. Тези две области са важно предварително условие за развитие на конкурентоспособността на ЕС като цяло и за функционирането на вътрешния пазар и като такова заслужават особено внимание при изготвяне на бюджета.
<SPEAKER ID="206" NAME="Seán Kelly" AFFILIATION="PPE">
(EN) Първо, одобрявам поетия в доклада ангажимент Общата селскостопанска политика и кохезиония фонд да останат поне на сегашното равнище в следващата перспектива. Имаше много противоречия в нашата група за междинната категория и беше взето решение да има свободен вот. Това изобщо не засяга моите колеги в Ирландия или нас, защото макар да сме в МВФ и да сме разорени като държава, ние сме много над средното европейско равнище по отношение на БВП. Ето защо дали ще има междинна категория или не за нас е без значение.
<P>
Ние обаче считаме, че е необходимо да се изготви фундаментална оценка на това дали политиката на сближаване трябва да продължи да се провежда, защото с увеличаването на броя на регионите, които минават прага от 75 %, политиката или ще стане излишна, или ще бъде реформирана, а ние очакваме да се случи точно това.
<P>
Писмени обяснения на вот
<SPEAKER ID="209" NAME="Alexander Alvaro" LANGUAGE="DE">
Делегацията на Германската свободна демократическа партия в Европейския парламент приема, че включването на Румъния и България в Шенгенското пространство ще подобри още повече свободата на движение в рамките на ЕС. Вече след като и двете държави-членки са постигнали положителни резултати от оценката във всички области на шенгенския преглед, не би следвало да има други пречки, които да продължат да отлагат включването. Не може да се отрече, че техническата охрана на границите няма автоматично да ги направи сигурни, докато съществуват проблеми при борбата с корупцията в съдебната система и полицейските структури.
<P>
Съответно, това предизвикателство има отношение и към държавите-членки, които вече са част от Шенгенското пространство. Поради тази причина делегацията на Германската свободна демократическа партия е на мнение, че на критериите като борба с корупцията трябва да се отделя по-голямо внимание при оценката на Шенгенския механизъм и всички простъпки трябва да бъдат наказвани по съответен начин.
<SPEAKER ID="209" NAME="Luís Paulo Alves" LANGUAGE="PT">
Гласувам "за" доклада, предвид положителните резултати от оценките, извършени на двете страни за установяване дали отговарят на изискванията на достиженията на правото от Шенген. Макар както Румъния, така и България понастоящем да са подготвени да отворят границите си въпреки че границата между България и Гърция е много чувствителна, България следва да вземе допълнителни мерки и е необходимо да бъде възприет тристранен подход, общ за България, Гърция и Турция.
<SPEAKER ID="209" NAME="Laima Liucija Andrikien" LANGUAGE="LT">
Гласувах в подкрепа на тази важна резолюция относно прилагането на разпоредбите на достиженията на правото от Шенген в България и Румъния. Съгласна съм с позицията на докладчика, че макар да има някои нерешени въпроси, които ще изискват редовно отчитане и последващи проверки в бъдеще, те не представляват пречка за пълното присъединяване на двете държави-членки към Шенгенското пространство. Включването на България и Румъния в Шенгенското пространство е много важно както за тях самите, за техния икономически растеж и развитието на инвестициите, така и за целия Европейски съюз, за засилване на сплотеността и солидарността между държавите-членки.
<SPEAKER ID="209" NAME="Sophie Auconie" LANGUAGE="FR">
Гласувах в подкрепа на доклада за присъединяването на Румъния и България към Шенгенското пространство. Това е вторият път, при който се проучва прилагането от България и Румъния на шенгенските разпоредби, като първата оценка се проведе през 2010 г. Нека имаме предвид, че Румъния и България приеха достиженията на правото от Шенген (защита на данните, Шенгенска информационна система, полицейско сътрудничество, въздушни, сухопътни, морски граници и визи) при присъединяването си към Европейския съюз през 2007 г. Сега обаче всички държави-членки трябва да се съгласят с действителното им включване в пространството без вътрешни граници. Що се отнася до Европейския парламент - Съветът се е консултирал с него.
<SPEAKER ID="209" NAME="Zigmantas Balčytis" LANGUAGE="LT">
Шенгенското сътрудничество започна на 14 юни 1985 г. с Шенгенското споразумение, което позволи премахването на систематичния граничен контрол по вътрешните граници на държавите, страни по Споразумението, и създаването на общо пространство със свободно движение на хора. Към момента свободното движение се гарантира на територия с 42 673 км външни водни граници и 7 721 км външни сухопътни граници, която обхваща 25 държави и 400 милиона граждани. Понастоящем България, Румъния и Кипър само частично прилагат разпоредбите на достиженията на правото от Шенген и следователно по границите на тези три държави-членки все още се осъществяват проверки. Румъния и България приеха достиженията на правото от Шенген при присъединяването си към ЕС през 2007 г. Като отчитат резултатите от оценките и от необходимите повторни посещения, извършени от експертните екипи, Европейският парламент и Съветът стигнаха до заключението, че въпреки някои нерешени въпроси, които ще изискват редовно отчитане и последващи проверки в бъдеще, те не представляват пречка за пълното членство в Шенген на двете държави-членки. Подкрепям предложението, че България и Румъния следва да информират писмено Европейския парламент и Съвета, в рамките на шестмесечен срок, относно последващите действия, които възнамеряват да предприемат във връзка с препоръките, съдържащи се в докладите за оценка и посочени в последващите доклади, които все още предстои да бъдат осъществени.
<SPEAKER ID="209" NAME="Regina Bastos" LANGUAGE="PT">
След като Шенгенското споразумение беше сключено през 1985 г., първоначалните пет държави се увеличиха на 25, 22 от които са държави-членки на Европейския съюз. Шенген позволи отмяната на граничния контрол по вътрешните граници на държавите, страни по Споразумението, и създаването на една единствена външна граница, на която се извършват граничните проверки при влизане в Шенгенското пространство. България и Румъния приеха достиженията на правото от Шенген при присъединяването си към Европейския съюз през 2007 г.
<P>
Въз основа на резултатите от оценките и от проведените посещения с цел наблюдение докладчикът г-н Coelho стигна до заключението, че всички необходими условия за прилагане на всички части от достиженията на правото от Шенген са изпълнени: по-конкретно проверки по въздушни, сухопътни, морски граници, полицейско сътрудничество, визи, връзка с Шенгенската информационна система (ШИС) и защита на данните. Тези страни следва да станат пълноправни членове на Шенгенското пространство. Това е важна крачка напред за тях, както и за укрепването на европейското гражданство. Затова гласувам "за" доклада и бих искала да поздравя докладчика.
<SPEAKER ID="209" NAME="Izaskun Bilbao Barandica" LANGUAGE="ES">
Гласувах "за" тази инициатива, защото при присъединяването си към ЕС през 2007 г., Румъния и България приеха достиженията на правото от Шенген. След съответните експертни оценки и въпреки факта, че все още има някои нерешени въпроси, двете страни са показаха, че са подготвени да прилагат разпоредбите на достиженията на правото от Шенген и поради това могат да се присъединят пълноценно към него.
<SPEAKER ID="209" NAME="Слави Бинев" AFFILIATION="NI">
в писмена форма. - Уважаеми колеги, уважаеми председател, ето един много важен доклад засягащ моята страна, България, но и Европейския съюз като цяло. Нашето старание ще бъде възнаградено много скоро, в това съм убеден. Нашите граници отдавна са готови да бранят Европейските, но така чаканото решение все не идваше и по мое мнение то е изцяло политическо. В доклада са отразени и проверките по границата ни с Турция, които отговарят на шенгенските изисквания и доказват нашата готовност. Надявам се искрено, че този доклад ще бъде гласуван на следващото заседание на Европейския съвет, защото колкото по-бързо се придвижи въпроса, толкова повече ще спечелим всички - политически, икономически и социално.
<SPEAKER ID="210" NAME="Mara Bizzotto" LANGUAGE="IT">
Гласувах против пълното прилагане на Шенгенските мерки в Румъния и България. Независимо от положителната обща преценка за напредъка, постигнат от тези две държави-членки от гледна точка на сигурността, в самия доклад се признава, че са били установени многобройни технически и административни недостатъци в органите, на които е възложено да осигуряват граничната охрана в двете държави, и по-конкретно в органите, на които е възложено да проверяват и наблюдават морските и сухопътните граници. Второ, в доклада се признава, че ако двете страни бъдат включени в Шенгенското пространство, географското им положение в съседство с турската граница би създало две нови трасета за незаконните мигранти, които засега се насочват само към Гърция, която точно в този момент е единствената шенгенска държава на Балканския полуостров.
<P>
Следователно приемането на Румъния и България би увеличило значително мащаба на тази Ахилесова пета на ЕС от югоизток и би довело до тройно увеличаване на натиска, на който ЕС е подложен в момента. Затова проектът за резолюция е в пълен разрез с потребността на гражданите от защита - която "Северна лига" (Lega Nord) винаги е поставяла в основата на програмата си - и аз не мога да го подкрепя.
<SPEAKER ID="211" NAME="Sebastian Valentin Bodu" LANGUAGE="RO">
Решението за приемане на Румъния и България в Шенгенското пространство вече е чисто политическо. Докладът в подкрепа на включването на Румъния в това пространство, приет от Европейския парламент, само потвърждава, че становищата на експертите на Съюза са правилни - Румъния е свършила добра работа, направила е границите си сигурни и е отговорила на всички условия. Становището на Парламента в Брюксел е съвещателно и сега, както и в миналото, решението е в ръцете на политиците от Съвета. Прилагането на двоен стандарт и приказките за задължителни критерии, които след като бъдат изпълнени се обявяват за "чисто технически", изобщо не е характерно за един демократичен и справедлив Съюз, както го познаваме. Ето защо мога само да се надявам, че мненията на експертите и тези на европейския законодателен орган няма повече да бъдат пренебрегвани от политиците от държавите-членки. Криенето зад фрази без въпросът да се решава пряко, повече не бива да се търпи, след като приемането в Шенгенското пространство никога не е било политически, а технически проблем. Оценките на независимите експерти и тези на Парламента, който гласува с голямо мнозинство в подкрепа на приемането на Румъния в Шенген, следва да се разглеждат като ключов фактор в Европейския съвет и следователно процедурата следва да бъде деблокирана.
<SPEAKER ID="211" NAME="Philippe Boulland" LANGUAGE="FR">
Шенгенското пространство, и по-конкретно свободата на движение, е достижение на правото на Общността, което наистина означава нещо за нашите граждани. Председателят Барозу ни напомни, че за Европа свободата на движение е това, което са основите за една сграда. Свободното движение е едно от най-големите постижения на Съюза. Радостен съм, че Парламентът одобри присъединяването на България и Румъния към Шенгенското пространство. Бяха положени огромни усилия за гарантиране охраната на границите: техните системи за наблюдение от четвърто поколение са далеч по-впечатляващи от нашите модели от второ поколение. Въпреки това все още има пречки пред свободното движение на работници: първо, правни и административни пречки, които засягат всички аспекти на живота на гражданите; второ, социален дъмпинг: макар член 45 от Договора за функционирането на Европейския съюз да гарантира равно третиране на работниците, работата на комисията по петиции доказва, че действителността е твърде различна; трето, социална защита, която е различна в отделните страни и поради това не насърчава мобилността. Затова бих искал да предложа минимална основна социална защита в Съюза. Макар социалната защита да е в компетентностите на държавите-членки, липсата на хармонизация безспорно вреди на вътрешния пазар.
<SPEAKER ID="212" NAME="John Bufton" LANGUAGE="EN">
Гласувах "против" това достиженията на правото от Шенген да обхванат България и Румъния, просто защото не мисля, че са налице разпоредби, които да осигуряват, че те ще се присъединят към пространството без паспорти безопасно и ефикасно. Корупцията и организираната престъпност все още се ширят в тези страни, които също са портали за незаконна имиграция. Сексуалният трафик, детската проституция, трафикът на деца и организираните престъпни банди потенциално биха процъфтели в условия на отворени граници и не е направено достатъчно за ограничаване на изброените престъпления в тези държави-членки.
<SPEAKER ID="212" NAME="Alain Cadec" LANGUAGE="FR">
Гласувах в подкрепа на доклада на г-н Coelho за пълното прилагане на разпоредбите на достиженията на правото от Шенген в България и Румъния. Би следвало да поздравим двете държави-членки за работата, която са свършили. Двете държави са изпълнили критериите за пълно прилагане на достиженията на правото от Шенген. Независимо от това в доклада се набляга, че регионът включва една от най-чувствителните външни граници на Съюза предвид незаконната имиграция. България ще трябва да въведе преходни мерки, когато влезе в Шенген. Двете държави ще трябва да оказват пълно съдействие, за да не се постави под заплаха една система, която зависи от взаимното доверие между държавите-членки. Аз подкрепям позицията на докладчика.
<SPEAKER ID="212" NAME="Maria Da Graça Carvalho" LANGUAGE="PT">
Тъй като България и Румъния отговарят на изискванията за присъединяване към Шенгенското пространство, подкрепям те да бъдат включени в разширяването му. Считам обаче, че допълнителните мерки и решенията, свързани със споменатите недостатъци, са важни, не на последно място по отношение на явлението незаконна имиграция, отбелязано в България поради географското й положение на периферията. Правилното функциониране на свободното движение на хора, стоки, услуги и работна сила ще зависи от ефикасността и уеднаквяването на политиките по външните граници, тъй като това е единственият начин за запазване на социалния мир и икономическата стабилност в Съюза.
<SPEAKER ID="213" NAME="Françoise Castex" LANGUAGE="FR">
Гласувах в подкрепа на доклада. Някои държави-членки, включително Франция, Германия и Нидерландия, искат да променят правилата на играта. Не е оправдано обаче да се добавят други критерии, като оценка на политиките за борба с корупцията и престъпността. Тези въпроси без съмнение са важни, но предложението е изцяло политически мотивирано. Добавянето на нови критерии би създало система на две скорости за държавите-членки.
<SPEAKER ID="214" NAME="Nessa Childers" LANGUAGE="EN">
Гласувах в подкрепа на доклада с основанието, че такива мерки са важни за утвърждаване на европейската солидарност по време, когато тя е подложена на тежко изпитание.
<SPEAKER ID="215" NAME="Jurgen Creutzmann" LANGUAGE="DE">
Делегацията на Германската свободна демократическа партия в Европейския парламент приема, че включването на Румъния и България в Шенгенското пространство ще подобри още повече свободата на движение в рамките на ЕС. Вече след като и двете държави-членки са постигнали положителни резултати от оценката във всички области на шенгенския преглед, не би следвало да има други пречки, които да продължат да отлагат включването. Не може да се отрече, че техническата охрана на границите няма автоматично да ги направи сигурни, докато съществуват проблеми в борбата с корупцията в съдебната система и полицейските структури.
<P>
Съответно това предизвикателство има отношение и към държавите-членки, които вече са част от Шенгенското пространство. Поради тази причина делегацията на Германската свободна демократическа партия е на мнение, че при оценката на Шенгенския механизъм следва да се отделя по-голямо внимание на критериите като борба с корупцията и всички простъпки трябва да бъдат наказвани по съответен начин.
<SPEAKER ID="215" NAME="George Sabin Cutaş" LANGUAGE="RO">
Днешното гласуване в Европейския парламент подчерта, че Румъния е подготвена да прилага достиженията на правото от Шенген. Според докладчика г-н Coelho всички недостатъци, които бяха установени в миналото, са отстранени успешно от румънските органи. Румъния е в състояние да осигури необходимата охрана, независимо дали става дума за нейните въздушни, морски или сухопътни граници. Ето защо намирам, че е достойно за съжаление, че все още има съмнения за подготвеността ни за прилагане достиженията на правото от Шенген и че някои държави-членки продължават да защитават своята така наречена "национална сигурност", като поставят необосновани пречки на пътя на държава-членка, която е заслужила правото си да бъде третирана по справедлив и недискриминационен начин. Европейският парламент се произнесе днес в един глас относно справедливостта. Колко още ще продължи Съветът да пренебрегва позицията ни?
<SPEAKER ID="215" NAME="Rachida Dati" LANGUAGE="FR">
Оценките и допълнителните посещения от експертни екипи показаха, че България и Румъния са подготвени да участват пълноправно в Шенгенското пространство. Затова гласувах в подкрепа на доклада на моя колега г-н Coelho.
<SPEAKER ID="216" NAME="Diogo Feio" LANGUAGE="PT">
Докладчикът, който следи тази тематика от няколко сесии на Парламента е на мнение, че въпреки някои нерешени въпроси, които ще изискват редовно наблюдение, те не представляват пречка за присъединяването на България и Румъния към Шенгенското пространство. Имайки предвид опита му в тази област мисля, че можем с чиста съвест да подкрепим оценката му и неговите искания за охраната на външната граница. Решението границите да бъдат отворени за тези държави-членки ще осигури по-добра свобода на движение и на едно по-практическо равнище, ще позволи на българите и румънците да се чувстват по-интегрирани със Съюза, чиито пълноправни членове са.
<P>
Надявам се символичното значение на момента да намери израз също и в по-гладкото протичане на търговията между страните и в работата по въпросите на имиграцията и сигурността по един по-цялостен начин. Докладчикът с основание предупреждава за чувствителността на региона България - Турция - Гърция от гледна точка на незаконната имиграция. Съгласен съм с него, когато посочва необходимостта България да предприеме допълнителни мерки, включително изготвяне на специален план с действия, които да бъдат осъществявани в момента на влизане в Шенгенското пространство, а също така и на съвместен подход за Гърция, Турция и България за борба с евентуално силно нарастване на миграционния натиск.
<SPEAKER ID="216" NAME="José Manuel Fernandes" LANGUAGE="PT">
Докладът, подготвен от нашия колега г-н Coelho, разглежда проекта на решение на Съвета относно пълното прилагане на разпоредбите на достиженията на правото от Шенген в Република България и Румъния. Шенгенското споразумение беше сключено на 14 юни 1985 г. То направи възможно свободното движение на хора и стоки в целия Европейски съюз, като премахна проверките по вътрешните граници на подписалите го страни и създаде общо пространство. Имайки предвид, че Румъния и България приеха достиженията на правото от Шенген през 2007 г.; че документите показват подготвеността и на България и на Румъния за присъединяване към ЕС от техническа гледна точка; че всички теми по присъединяването бяха приключени през март 2011 г.; и забавянето в приемането на новата система за оценка на Шенген с цел да се ограничат съществуващите проблеми - боя се, че несигурността ще се увеличи - не бива да осуетяват влизането на тези страни в ЕС, гласувам в подкрепа. В заключение, би следвало да поздравя докладчика за отличната работа, която свърши при съставянето на доклада въпреки спънките, които Съветът създаде за достъпа до определена документация, която се смята за съществена за постигане на това.
<SPEAKER ID="216" NAME="João Ferreira" LANGUAGE="PT">
Проверката, че новите държави-членки отговарят на условията, необходими за пълно прилагане на достиженията на правото от Шенген, е предпоставка за приемане от Съвета на решение за премахване на граничните проверки по вътрешните граници, след като се е консултирал с Европейския парламент.
<P>
В случая в доклада се посочва, че са изпълнени всички условия за премахване на проверките по границите с България и Румъния. Решението за включване на тези страни, които се присъединиха към ЕС през 2007 г., в Шенгенското пространство, ще трябва да бъде взето единодушно в Съвета от правителствата на всички страни, които вече участват в Шенген. Докладчикът говори за необходимостта да бъдат взети допълнителни мерки по границата България - Гърция - Турция, която е една от най-чувствителните от гледна точка на незаконната имиграция. Комисията по оценяването също прикани България да предприеме допълнителни мерки, опасявайки се от миграционни потоци от Турция.
<P>
Целият този контекст на натиск, упражняван върху тези страни, както и целите на натиска са причината да се въздържим. Нещо повече - ние сме на мнение, че съображенията, определящи нашата позиция по отношение на разширяването и присъединяването на нови страни към ЕС, са също толкова валидни по отношение на пълното прилагане на разпоредбите на Шенген в тези или в други страни.
<SPEAKER ID="217" NAME="Ilda Figueiredo" LANGUAGE="PT">
Докладчикът намира за изпълнени всички условия за отмяна на проверките по границите с България и Румъния, но желае Европейският парламент да бъде редовно информиран за допълнителните мерки, които ще бъдат взети за границата България - Гърция - Турция, която е една от най-чувствителните от гледна точка на незаконната имиграция.
<P>
Проверката дали новите държави-членки отговарят на условията, необходими за пълно прилагане на всички части от достиженията на правото от Шенген, е предварително условие за приемане от Съвета на министрите на ЕС на решение за премахване на граничните проверки по вътрешните граници с тези страни, след като се е консултирал с Европейския парламент.
<P>
Комисията по оценяването обаче прикани България да предприеме допълнителни мерки, включително изготвяне на специален план, съдържащ мерки, които да бъдат приложени в момента на влизане в Шенгенското пространство, най-вече защото се опасява се от миграционни потоци от Турция.
<P>
Решението за включване на двете страни, които се присъединиха към ЕС през 2007 г., в Шенгенското пространство, ще трябва да бъде взето единодушно в Съвета от правителствата на всички страни, които вече участват в Шенген. Темата следва да бъде разисквана на Съвета по правосъдие и вътрешни работи на 9 и 10 юни.
<P>
Предвид позицията ни относно присъединяването на тези страни, ние запазваме позицията си на въздържане, станала по-категорична предвид натиска, който продължава да бъде оказван върху тези страни.
<SPEAKER ID="218" NAME="Monika Flašíková Beňová" LANGUAGE="SK">
Румъния и България приеха достиженията на правото от Шенген при присъединяването си към ЕС през 2007 г. Основното условие Съветът да вземе решение за премахване на проверките по вътрешните граници с тези държави-членки е да се установи чрез процедура на оценка, че новите държави-членки спазват необходимите условия за прилагането на всички части от достиженията на правото на Шенген: защита на данните, Шенгенска информационна система (ШИС), въздушни, сухопътни, морски граници, полицейско сътрудничество и визи. За да може Европейският парламент ясно да оцени всички елементи, необходими за стигане до становище дали двете страни са подготвени да се присъединят към Шенгенското пространство, от съществено значение е да има пълен достъп до докладите от експертните оценки относно напредъка в подготовката на тези две страни. Според мен обаче Румъния и България вече са доказали, че са достатъчно подготвени да прилагат по задоволителен начин всички разпоредби на достиженията на правото от Шенген. В същото време обаче положението не трябва да бъде подценявано и сега трябва да мислим как да удържим нещата под контрол след пълноправното присъединяване на тези страни към Шенген.
<SPEAKER ID="219" NAME="Bruno Gollnisch" LANGUAGE="FR">
Нямам нищо против нашите приятели и съседи България и Румъния. Въпреки това имам редица оплаквания от Шенгенските разпоредби. Това ужасяващо споразумение беше сключено тихомълком и ратифицирано през месец август през 80-те години на миналия век. То донесе само беди. Премахването на вътрешните граници не гарантира свобода на движение за Европейските граждани; то по-скоро създава несигурност и поражда неуправляеми тенденции при населението и миграцията в рамките на ЕС, както в страните на произход, така и в тези на дестинация. То също дава чудесни възможности за незаконните имигранти, които знаят, че където и да влязат в Европа, ще могат да се настанят, където им харесва: Франция е засегната особено силно. Проблемите с ромите и остров Лампедуза, за които често се говори в залата, само онагледяват това. Не искам Шенген да се прилага в моята страна и не го пожелавам на никого. Държавите-членки следва да запазят пълен контрол върху границите си и, когато е целесъобразно, да работят заедно за укрепване на "външните" граници.
<SPEAKER ID="219" NAME="Nathalie Griesbeck" LANGUAGE="FR">
Изцяло подкрепих приемането на доклада, който одобрява присъединяването на България и Румъния към Шенгенското пространство. И двете държави работиха усърдно за укрепване на граничния контрол и постигнаха успех, както се потвърждава от положителните констатации в оценките и експертните посещения, организирани от Работната група за оценка на Шенген на Съвета. И двете страни са изпълнили всички технически критерии, определени от Европейския съюз. Следователно напълно подкрепям пълноправното им участие в Шенгенското пространство. Държавите-членки не могат да добавят нови условия (като оценка на политиките по борба с корупцията и престъпността) или да променят правилата на полувремето. Тази седмица се отбелязва 26-тата годишнина от подписването на Шенгенското споразумение, едно от най-големите постижения на ЕС, което трябва да бъде защитавано, както и свободата на движение, която е основно право на гражданите на Европейския съюз.
<SPEAKER ID="219" NAME="Sylvie Guillaume" LANGUAGE="FR">
Подкрепям присъединяването на България и Румъния към Шенгенското пространство. Приключи подробната и обективна оценка на съответствието на двете страни с разпоредбите на достиженията на правото от Шенген. И двете страни са изпълнили всички критерии. Затова е неоправдано да се добавят други условия, като оценка на политиките за борба с корупцията и престъпността. Тези въпроси без съмнение са важни, но предложението е изцяло политически мотивирано. Добавянето на нови критерии би създало система на две скорости за държавите-членки. Такава визия за Европа на две скорости, с различни правила за старите и новите държави-членки, е просто неприемлива.
<SPEAKER ID="220" NAME="Nadja Hirsch" LANGUAGE="DE">
Делегацията на германската Свободна демократическа партия в Европейския парламент приема, че включването на Румъния и България в Шенгенското пространство ще подобри още повече свободата на движение в рамките на ЕС. Вече след като и двете държави-членки са постигнали положителни резултати от оценката във всички области на шенгенския преглед, не би следвало да има други пречки, които да продължат да отлагат включването. Не може да се отрече, че техническата охрана на границите няма автоматично да ги направи сигурни, докато съществуват проблеми в борбата с корупцията в съдебната система и полицейските структури.
<P>
Съответно това предизвикателство има отношение и към държавите-членки, които вече са част от Шенгенското пространство. Поради тази причина делегацията на Германската свободна демократическа партия е на мнение, че на критериите като борба с корупцията следва да се отделя по-голямо внимание при оценката на Шенгенския механизъм и всички простъпки трябва да бъдат наказвани по съответен начин.
<SPEAKER ID="220" NAME="Juozas Imbrasas" LANGUAGE="LT">
Румъния и България приеха достиженията на правото от Шенген при присъединяването си към ЕС през 2007 г. Съгласно Акта за присъединяване, установяването чрез процедура на оценка, че новите държави-членки са изпълнили необходимите условия за прилагането на всички части от достиженията на правото на Шенген (защита на данните, ШИС, въздушни, сухопътни, морски граници, полицейско сътрудничество и визи), представлява предварително условие за вземането на решение от страна на Съвета относно отмяната на проверките по вътрешните граници с тези държави-членки. Не подкрепих документа, защото като отчита резултатите от оценките и от необходимите повторни посещения, извършени от експертните екипи, компетентната комисия заключи, че има някои нерешени въпроси, които ще изискват редовно отчитане и последващи проверки в бъдеще. Следва да се вземе предвид, че регионът България - Турция - Гърция е един от най-чувствителните региони по външната граница на ЕС предвид незаконната миграция. Затова е от съществено значение България да предприеме някои допълнителни мерки, а именно изготвяне на специален план с действия, които да бъдат осъществявани в момента на влизане в Шенгенското пространство, а също така и на съвместен подход (между Гърция, Турция и България), за да може страната да отговори на евентуално нарастване на миграционния натиск. Мисля, че от въпросните държави-членки следва да бъде изискано да информират писмено Европейския парламент и Съвета, в рамките на шестмесечен срок, който започва да тече от датата на влизане в сила на настоящото решение, относно изпълнението на тези допълнителни мерки и коригирането на пропуските.
<SPEAKER ID="220" NAME="Giovanni La Via" LANGUAGE="IT">
Гласувах в подкрепа на доклада на г-н Coelho относно прилагането на разпоредбите на достиженията на правото от Шенген в България и Румъния. Всъщност Румъния и България приеха достиженията на правото от Шенген при присъединяването си към Европейския съюз през 2007 г. В съответствие с член 4, параграф 2 от Акта за присъединяване, проверката, че новите държави-членки изпълняват необходимите условия за прилагането на всички части от достиженията на правото на Шенген, е предварително условие за вземането на решение от страна на Съвета за премахване на проверките по вътрешните граници с тези държави-членки. Проведените оценки показват, че както и Румъния, така и България са доказали, че са достатъчно подготвени да прилагат по задоволителен начин всички разпоредби на достиженията на правото от Шенген. Затова подкрепям искането на докладчика. Не можем да забравим обаче, че е въпросният регион е една от най-чувствителните части от външните граници на ЕС предвид незаконната миграция. Това означава, че трябва да бъдат предприети допълнителни мерки, защото, както знаем премахването на проверките по вътрешните граници изисква високо равнище на взаимно доверие между държавите-членки за наличието на ефективен контрол по външните граници, тъй като сигурността на Шенгенското пространство зависи от строгия и ефективен контрол от страна на всяка държава-членка на нейните външни граници.
<SPEAKER ID="221" NAME="Elżbieta Katarzyna Łukacijewska" LANGUAGE="PL">
Днес в Европейския парламент гласувахме по доклада Coelho относно прилагането на разпоредбите на достиженията на правото от Шенген в България и Румъния. Заслужава да се отбележи, че краят на подготовката за присъединяването на тези страни към Шенгенското пространство съвпада с разискването на миграционната политика на ЕС и нарастващата съпротива на някои от страните в Шенгенското пространство срещу плановете за разширяването му. Заслужава да се наблегне на факта, че Румъния и България изпълниха почти всички изисквания, които им бяха наложени, и по-конкретно: сухопътни, въздушни и морски граници, издаването на визи, полицейско сътрудничество и защита на данните. Не трябва също да забравяме, че това са гранични за ЕС страни, които се борят с проблема с наплива на незаконни имигранти. София и Букурещ кандидатстват заедно за членство и сегашният етап на подготовката на двете страни беше оценен високо, затова гласувах в подкрепа на приемането на доклада.
<SPEAKER ID="221" NAME="Monica Luisa Macovei" LANGUAGE="RO">
Естествено гласувах "за" присъединяването на Румъния и България към Шенгенското пространство. Както всички румънски и европейски граждани и аз искам реформите в съдебната система в моята страна да продължат, равнището на корупция и измами да бъде намалено, делата да се решават справедливо и по-бързо, а виновните да бъдат наказвани сурово. Присъединихме се към Европейския съюз, защото искахме да възприемем неговите вътрешни правила. Смятам за нормално да ги спазваме и да удържаме обещанията, които дадохме при присъединяването. Мисля, че Съюзът и държавите-членки ни помагат да извършваме постоянно реформи в съдебната система и да прилагаме мерки за борба с корупцията, защото това е което желаят и румънските граждани.
<SPEAKER ID="222" NAME="David Martin" LANGUAGE="EN">
Гласувах "за" доклада въз основа на експертните становища, които казват, че към настоящия момент както Румъния, така и България са доказали, че са достатъчно подготвени да прилагат по задоволителен начин всички разпоредби на достиженията на правото от Шенген.
<SPEAKER ID="223" NAME="Kyriakos Mavronikolas" LANGUAGE="EL">
България и Румъния отговарят на изискванията за пълноправно включване в Шенгенското пространство, въз основа на техните доклади за оценка и докладите от експертните екипи за наблюдение. Въпреки това Европейският парламент следва да бъде информиран за допълнителните мерки, които трябва да бъдат предприети в региона между България, Турция и Гърция, за да може да се отговори на евентуално нарастване на имиграционните потоци.
<SPEAKER ID="224" NAME="Jean-Luc Mélenchon" LANGUAGE="FR">
България и Румъния приключиха цялата работа, изискана от "крепостта Европа", за да могат техните граждани да се движат свободно в Шенгенското пространство. Докладът иска дори повече от това. Той призовава за съвместен подход заедно с Гърция за справяне с миграцията от арабските страни. Това искане е неприемливо. Въздържам се, само и само, за да не гласувам "против" свободата на движение в рамките на Съюза.
<SPEAKER ID="224" NAME="Nuno Melo" LANGUAGE="PT">
България и Румъния бяха подложени на оценка на правилното прилагане на всички части на достиженията на правото от Шенген: контрол на сухопътни, въздушни и морски граници, полицейско сътрудничество, визи, връзка с Шенгенската информационна система (ШИС) и защита на данните. Това е предварително условие за вземането на решение от страна на Съвета на министрите на ЕС за премахване на проверките по вътрешните граници с тези държави-членки, след като се е консултирал с Европейския парламент. След положителните резултати от оценките и повторните посещения, извършени от експертните екипи може да се направи заключението, че макар да остават някои нерешени въпроси, които ще изискват редовно отчитане и последващи проверки в бъдеще, те не представляват пречка за пълното присъединяване на България и Румъния към Шенгенското пространство. Не можем обаче да пренебрегнем региона България - Турция - Гърция, който е един от най-чувствителните региони по външната граница на ЕС предвид незаконната миграция. Необходимо е да бъдат засилени мерките, които вече са предприети и да има готовност да се отговори на евентуално силно нарастване на миграционния натиск. България следва да предприеме допълнителни мерки, включително изготвяне на специален план с действия, които да бъдат осъществявани в момента на влизане в Шенгенското пространство.
<SPEAKER ID="225" NAME="Louis Michel" LANGUAGE="FR">
Правото на свобода на движение е едно от най-основните и най-видимите права, предоставени на гражданите на Съюза. В рамките на Шенгенското пространство вече е възможно свободно движение без граничен контрол. Каква промяна в сравнение с ерата, в която Европа беше осеяна с гранични пунктове, където проверките - на моменти дребнави - бяха норма, да не говорим за невъзможността за гражданите от Изтока да прекосят "желязната завеса", без да рискуват живота си!
<P>
Днес в това пространство участват 25 държави. Румъния и България следва да се присъединят към този кръг скоро - поне така се надявам. Двете страни приеха достиженията на правото от Шенген при присъединяването си към Европейския съюз през 2007 г. Вземайки предвид резултатите от оценките и посещенията, проведени от експертни екипи, аз изцяло подкрепям пълното присъединяване към Шенгенското пространство на тези две държави-членки, дори и да остават някои нерешени въпроси, които ще изискват редовно отчитане и последващи проверки в бъдеще. Бих добавил обаче, че би било жалко, ако нови условия, които не бяха известни в момента на заявлението и оценката, бъдат наложени в движение.
<SPEAKER ID="225" NAME="Alexander Mirsky" LANGUAGE="EN">
Изглежда Румъния и България доказаха, че са в достатъчна степен подготвени да изпълняват разпоредбите на достиженията на правото от Шенген. Има много нерешени въпроси в доклада относно разширяването на Шенгенското пространство, подготвен от Carlos Coelho. От възприетото в докладите на мисиите за оценка и резултатите от повторните посещения за оценка стигнах до заключението, че има отделни области, в които е необходимо постоянно наблюдение. Докладът, който още не е приет, е завършекът на повторно посещение на мисията за оценка на външната граница на България. Затова е ясно, че триъгълникът България - Румъния - Гърция е един от най-чувствителните региони от гледна точка на незаконната миграция и това налага България да подготви допълнителни мерки за противодействие на миграционния натиск. Мисля, че докладът следва да бъде приет. Гласувах в подкрепа на доклада.
<SPEAKER ID="226" NAME="Rareş-Lucian Niculescu" LANGUAGE="RO">
Гласувах в подкрепа на доклада Coelho относно прилагането на достиженията на правото от Шенген в Румъния и България и приветствам реалистичната нагласа и добросъвестността, показани от всички колеги, които също гласуваха "за".
<P>
Румъния и България са изпълнили техническите условия за присъединяване към Шенгенското пространство и това трябва да бъде единственият фактор, който да се взема под внимание при вземането на решението. Румъния и България доказаха способността си да приемат необходимото вътрешно законодателство и да направят границите си сигурни. Освен това бяха направени големи крачки в борбата с корупцията - тема, която често неправилно се обвързва, и то в преувеличена степен, с присъединяването към Шенгенското пространство.
<SPEAKER ID="226" NAME="Wojciech Michał Olejniczak" LANGUAGE="PL">
Днес Европейският парламент прие резолюция относно прилагането на всички разпоредби на достиженията на правото от Шенген към България и Румъния. Тези страни, които се присъединиха към Европейския съюз през 2007 г., приеха само някои от разпоредбите относно Шенгенското пространство и оттогава ги прилагат с този ограничен обхват. Резултатът от това положение е, че гранични проверки все още се провеждат по границите им.
<P>
Когато се присъединиха към ЕС, тези страни не бяха готови да приемат Шенгенския пакет в неговата цялост и затова трябваше да реформират и разширят политиките си по граничните проверки. Освен това участъкът от границата между България, Турция и Гърция, който е една от най-уязвимите външни граници на ЕС предвид незаконната миграция, поставя един изключително сериозен проблем. След присъединяването си към ЕС България и Румъния предприеха многобройни мерки, имащи за цел правилна подготовка и охрана на техните граници. През целия този период Работната група за оценка на Шенген извърши систематични инспекции и проверки, които вече показаха, че двете страни са достатъчно добре подготвени да прилагат по задоволителен начин разпоредбите на достиженията на правото от Шенген.
<SPEAKER ID="226" NAME="Rolandas Paksas" LANGUAGE="LT">
Премахването на проверките по вътрешните граници е особено важно за целия Европейския съюз и всяка отделна държава-членка. За да може Шенгенското пространство да бъде в състояние да функционира ефективно и поставените цели да бъдат постигнати, е необходимо да се гарантира, че премахването на граничния контрол няма да има отрицателни последици, особено по отношение на незаконната миграция. Всяка страна, която цели да се присъедини към Шенгенското пространство, трябва да е изпълнила всички без изключение условия на достиженията на правото от Шенген относно защитата на данните, Шенгенската информационна система, въздушните, сухопътни и морски граници, полицейското сътрудничество и визите. Нещо повече, много важно е да се гарантира, че всяка държава-членка прилага строги и ефикасни мерки за граничен контрол. Мисля, че Румъния и България скоро ще могат да станат истински членове, способни да прилагат всички разпоредби на достиженията на правото от Шенген. В момента особено внимание следва да бъде отделено на България, защото тази страна, заедно с Турция и Гърция, се намира на външните граници на ЕС. Тя е най-чувствителното и деликатно място в Съюза. Затова когато станат пълноправни членове на Шенгенското пространство, от решаващо значение ще бъде България и Румъния да бъдат надлежно подготвени да управляват нарастващи миграционни потоци, да бъдат в състояние да прилагат мерки за подходяща и ефикасна борба с незаконната миграция и да гарантират добре работещи механизми за граничен контрол.
<SPEAKER ID="226" NAME="Justas Vincas Paleckis" LANGUAGE="LT">
Гласувах в подкрепа на приемането на Румъния и България в Шенгенското пространство. След внимателно проучване компетентната комисия на ЕС определи, че тези страни са изпълнили всички критерии за членство в Шенгенското пространство: те предлагат достатъчни уверения по отношение охраната на националните граници по суша, море и въздух и че са овладели Шенгенската информационна система за обмен на данни и надеждно осигуряват защита на данните. Моята група смята въвеждането на нови критерии за членство на този етап за погрешно, защото това би означавало да се приложи двоен стандарт към тези страни. Трудностите, пред които все още са изправени Румъния и България - организирана престъпност и корупция - без съмнение са сериозни обвинения срещу правителствата на тези страни, които следва по-ефикасно да се борят с тези явления. По мое мнение обаче, затварянето на вратите на Шенген за Румъния и България не следва да наказва честните граждани, които най-много биха пострадали, ако така изгубят възможността да пътуват свободно из Европа.
<SPEAKER ID="226" NAME="Alfredo Pallone" LANGUAGE="IT">
В контекста на свободното движение на европейските граждани в рамките на Европейския съюз считам, че присъединяването на България и Румъния към достиженията на правото от Шенген е отлична крачка напред и затова гласувах в подкрепа на прилагането на съответните разпоредби. И аз мисля, че макар и двете страни да работиха усърдно за свободното движение на своите граждани в рамките на Европа, следва във всички случаи да продължат да привеждат своите мерки за контрол и правила в съответствие с европейските стандарти, предвид чувствителното естество на източните европейски граници на Балканите.
<SPEAKER ID="226" NAME="Georgios Papanikolaou" LANGUAGE="EL">
Днес гласувах в подкрепа на становището на Европейския парламент относно пълното прилагане на разпоредбите на достиженията на правото от Шенген в Република България и Румъния. Това е един балансиран подход, тъй като в становището се признава напредъкът, постигнат от тези две страни от гледна точка на критериите, които следва да бъдат изпълнени за интегриране в Шенгенското пространство (контрол на сухопътните, въздушните и морските граници, визи, полицейско сътрудничество, подготвеност по отношение връзката с и използването на Шенгенската информационна система и защита на данните), но също изисква редовни доклади за напредъка по определени въпроси, които се смятат за нерешени. По този начин Парламентът даде "зелена светлина" за интегрирането на тези две страни в Шенгенското пространство и за равни права за техните граждани, които нямаха правото да се движат свободно в миналото. Вярваме, че посланието на Европейския парламент ще изиграе ролята на пътепоказател и че в Съвета ще бъде постигнато единодушие, така че да може да бъде взето окончателно решение.
<SPEAKER ID="226" NAME="Maria do Céu Patrão Neves" LANGUAGE="PT">
Искам да поздравя моя колега г-н Coelho за отличната му работа по доклада относно проекта за решение на Съвета относно пълното прилагане на разпоредбите на достиженията на правото от Шенген в Република България и Румъния. Румъния и България приеха достиженията на правото от Шенген при присъединяването си към Европейския съюз през 2007 г. В доклада се посочва, че изпълнението на необходимите условия за прилагане на въпросните достижения на правото - защита на данните, Шенгенска информационна система (SIS), въздушни, сухопътни, морски граници, политическо сътрудничество и визи - беше оценено на място и напредъкът в изпълнението на мерките, имащи за цел премахване на проверките по вътрешните граници с тези държави-членки беше потвърден in situ (на място). Според докладчика и докладчиците "в сянка", които наблюдаваха този процес, нерешените въпроси, за които ще се изискват редовни доклади и наблюдение в бъдеще, не представляват пречка за пълното присъединяване на тези две държави-членки към Шенгенското пространство. Поради тези причини подкрепям решението за отваряне на границите за тези държави-членки. Гласувам "за" доклада и приветствам България и Румъния в Шенгенското пространство.
<SPEAKER ID="226" NAME="Vincent Peillon" LANGUAGE="FR">
Гласувах в подкрепа на доклада на г-н Coelho, предлагащ присъединяване на България и Румъния към "Шенгенското пространство". Това е едно от най-големите достижения на процеса на европейската интеграция. Присъединяването на нова държава е с условие за строго спазване на критериите на Шенгенското споразумение. В случая на България и Румъния комисията по граждански свободи на Европейския парламент - както и Европейската комисия - стигна до заключение след проведената оценка, че тези две държави изцяло отговарят на заложените условия. Следователно вече няма никаква причина те да не могат да се интегрират в това пространство на свободно движение. За мен би било неприемливо, ако определени държави под измислени предлози и водени от вътрешнополитически сметки, биха продължили да се противопоставят на това. На достиженията на правото на Общността не следва да се гледа като на система à la carte (по поръчка), при която държави-членки могат да приспособяват или спират действието на разпоредби, както го наложат обстоятелствата. Затова официално призовавам Съвета да признае подобренията, постигнати от България и Румъния, и да ги приеме в Шенгенското пространство.
<SPEAKER ID="227" NAME="Rovana Plumb" LANGUAGE="RO">
Имайки предвид резултатите от оценките от необходимите повторни посещения, извършени от експертните екипи, е ясно, че Румъния сега е в състояние изцяло да прилага достиженията на правото от Шенген. Всички въпроси, изискващи внимание или преразглеждане, са били коригирани (подобряване на оценката на риска, подобряване на сигурността на сградите, подобряване на процеса на подаване и обработване на молби за визи и др.), а в някои аспекти тя би могли да даде примери за най-добри практики.
<P>
Според докладите за оценка Румъния като цяло е показала, че е достатъчно подготвена да прилага по задоволителен начин както несвързаните с ШИС разпоредби на достиженията на правото от Шенген, така и разпоредбите, свързани с ШИС. Изпълнени са предварителните условия, за да може Съветът да вземе решение по член 4, параграф 2 от Акта за присъединяване относно премахването на проверките по вътрешните въздушни, сухопътни и морски граници. Това означава, че премахването на проверките по вътрешните граници изисква високо равнище на взаимно доверие между държавите-членки за наличието на ефективен контрол по външните граници, тъй като сигурността на Шенгенското пространство зависи от строгия и ефективен контрол от страна на всяка държава-членка на нейните външни граници.
<SPEAKER ID="227" NAME="Miguel Portas" LANGUAGE="PT">
Гласувах "за" доклада, защото пълното прилагане на Шенгенското споразумение в България и Румъния определено означава също премахване на проверките по границите за тези страни. В момент, в който някои правителства смеят да предлагат възстановяване на проверките по вътрешните граници, е дори още по-важно да покажем нашата подкрепа за разширяването на това, което днес е едно от най-добрите постижения на Европейския съюз. Пълното прилагане в тези държави-членки е също въпрос на равенство и недискриминация в рамките на Европа, защото изключването на тези две страни би изпратило крайно отрицателен сигнал до населението им, което има голямо желание да се присъедини към пространството на свободно движение. Поради тези съображения е важно да се даде широка подкрепа за този етап.
<SPEAKER ID="228" NAME="Fiorello Provera" LANGUAGE="IT">
Балканският регион е един от най-чувствителните по външните граници на ЕС от гледна точка на незаконната миграция. Това явление е с голяма значимост и има отражение върху ежедневния живот на мнозина от нашите граждани, изостряйки несигурността с която те се сблъскват. Преди да сме в състояние да мислим за възможното приемане на България и Румъния в Шенгенското пространство, трябва да бъдат изработени специални и подробни планове за сдържане на миграционния натиск. Освен това, подобряването на мерките за контрол по външните граници трябва да се съчетае с борба с корупцията на местните органи. Гласувах "против" тази мярка поради изложените причини и с цел по-добра защита на нашите граждани против незаконната имиграция.
<SPEAKER ID="228" NAME="Paulo Rangel" LANGUAGE="PT">
Присъединяването към достиженията на правото от Шенген включва необходимостта да се отговори на различни процедури за оценка: страните кандидати трябва да отговорят на набор от условия, за да бъдат допуснати в пространството на свобода на движение, което понастоящем обхваща 25 държави и 400 милиона европейци. Докладът оценява положението на България и Румъния, като подчертава от една страна, че България следва най-добри практики в различни дейности и, от друга страна, усилията положени от Румъния по отношение на недостатъците, които бяха установени. В заключение, макар че бих наблегнал на необходимостта да бъдат решени редица въпроси, като цяло оценката на поведението на тези две държави-членки е положителна.
<SPEAKER ID="229" NAME="Britta Reimers" LANGUAGE="DE">
Делегацията на Германската свободна демократическа партия в Европейския парламент приема, че включването на Румъния и България в Шенгенското пространство ще подобри още повече свободата на движение в рамките на ЕС. Вече след като и двете държави-членки са постигнали положителни резултати от оценката във всички области на шенгенския преглед, не би следвало да има други пречки, които да продължат да отлагат включването. Не може да се отрече, че техническата охрана на границите няма автоматично да ги направи сигурни, докато съществуват проблеми с борбата с корупцията в съдебната система и полицейските структури.
<P>
Съответно, това предизвикателство има отношение и към държавите-членки, които вече са част от Шенгенското пространство. Поради тази причина делегацията на Германската свободна демократическа партия е на мнение, че на критериите като борба с корупцията следва да се отделя по-голямо внимание при оценката на Шенгенския механизъм и всички простъпки трябва да бъдат наказвани по съответен начин.
<SPEAKER ID="230" NAME="Raül Romeva i Rueda" LANGUAGE="EN">
Подкрепяме присъединяването на България и Румъния, при условие че всички предварителни изисквания бъдат изпълнени (което е така по мнението на експертите).
<SPEAKER ID="231" NAME="Licia Ronzulli" LANGUAGE="IT">
Съгласно член 4, параграф 2 от Акта за присъединяване на Румъния и България към достиженията на правото от Шенген, предварителното условие за премахване на контрола по вътрешните граници с тези страни е проверката, че Шенгенските изисквания се изпълняват. Тъй като и Румъния и България доказаха, че са достатъчно подготвени да прилагат по задоволителен начин всички разпоредби на достиженията на правото от Шенген, двете държави-членки следва да станат пълноправни членове на пространството. Бих подчертала обаче важността за целите на вътрешната сигурност на строгите мерки за контрол по външните граници. Тъй като се намира в чувствителен регион от гледна точка на незаконната миграция, България следва да приеме допълнителни мерки, за да отговори на евентуално засилване в миграционния натиск по границите й.
<SPEAKER ID="232" NAME="Oreste Rossi" LANGUAGE="IT">
Регионът България - Турция - Гърция е една от най-чувствителните части на външната граница на ЕС предвид незаконната миграция. Изразявам несъгласие с докладчика г-н Coelho, защото приемането на Република България и на Румъния в Шенгенското пространство не може да бъде осъществено в краткосрочен план поради недостатъците в областите на оборудването, извършването на проверки по границата, обучението на персонала и задължението за обмен на информация.
<SPEAKER ID="232" NAME="Nikolaos Salavrakos" LANGUAGE="EL">
Румъния и България приеха достиженията на правото от Шенген при присъединяването си към ЕС през 2007 г. Включването на Румъния и България в Шенгенското пространство е приемливо, при условие че те отговорят на определени технически изисквания, отбелязани в съответната процедура. Както докладчикът посочва с пълно основание, присъединяването на България към Шенгенското споразумение трябва да бъде последвано от специален план за борба с незаконната имиграция. Необходимо е сътрудничество в областта на управлението на сухопътните граници. През 2010 г. 47 000 имигранти бяха арестувани при прекосяване на гръцко-турската граница, преминавайки на гръцкия бряг на река Еврос (Марица), по която преминава границата между Гърция и Турция. Това число представлява 90 % от общия брой за Европа за посочената година. Във връзка с това приветствам предложението на докладчика да бъде подготвен специален план веднага след като България се присъедини към Шенгенското пространство, съдържащ действия в това направление и на съвместен подход между Гърция, Турция и България, за да може страната да отговори на евентуално силно нарастване на имиграционните потоци.
<SPEAKER ID="232" NAME="Søren Bo Søndergaard" LANGUAGE="DA">
Гласувах "против" това България и Румъния да станат пълноправни членове на Шенгенското сътрудничество в сегашния момент. Въпросът за това България да даде достъп на своята военна полиция до информация от Шенгенските архиви показва, че има проблеми с частите от Шенген, в които тези страни вече са включени. Има също проблеми с корупцията и организираната престъпност. Европол посочва, че пълното приемане на България и Румъния в Шенгенското сътрудничество ще даде на престъпните групи от Балканите и бившия Съветски съюз по-лесен достъп до ЕС. Докато тези проблеми не бъдат решени, пълното приемане на България и Румъния в Шенген ще засили трансграничната корупция и престъпност, давайки в същото време на определени сили чаканата от тях възможност да искат засилване на наблюдението и подкопаване на принципите на правовата държава.
<SPEAKER ID="232" NAME="Bogusław Sonik" LANGUAGE="PL">
В момент, когато все повече хора говорят за криза на доверието в Европейския съюз фактът, че голямо мнозинство от членовете на ЕП подкрепят становището на комисията по граждански свободи, правосъдие и вътрешни работи следва да се разглежда като потвърждение, че идеята за европейска интеграция продължава да е актуална. Фактът, че България и Румъния имат външни граници на ЕС не следва да се третира като пречка, която не им позволява да се присъединят към Шенгенското пространство. Критериите за присъединяване към пространството бяха въведени, за да се обезпечи възможно най-високото равнище на сигурност. Експертите потвърдиха, че са внедрени подходящи технически стандарти. Страните са отговорили на наложените им изисквания до степен, която позволява да бъдат отменени проверките по границите с останалите държави-членки на ЕС. Следва да се наблегне, че както беше случаят с моята страна, присъединяването към Шенгенското пространство не означава, че Румъния и България няма да имат работа за вършене по отношение пълното прилагате на този инструмент за сътрудничество. И двете страни ще имат много работа пред себе си, за да внедрят добрите практики в работата.
<P>
Примерът на Полша показва ясно, че новите държави-членки са в състояние ефикасно да отговорят на Шенгенските изисквания. По мнението на комисията по граждански свободи, правосъдие и вътрешни работи имаме възможност да осъществим следващия етап на политическия проект, известен като пространство на свобода, сигурност и справедливост, при условие че европейските институции провеждат адекватно наблюдение. Европейският парламент следва да играе ключова роля в този процес и е необходимо редовно да бъде информиран за положението в България и Румъния.
<SPEAKER ID="233" NAME="Catherine Stihler" LANGUAGE="EN">
Приветствам доклада, който предлага да бъдат приложени разпоредбите на достиженията на правото от Шенген, свързани с Шенгенската информационна система, в България и Румъния. Радвам се също, че докладът съдържа предпазни мерки за защита на данните.
<SPEAKER ID="233" NAME="Michèle Striffler" LANGUAGE="FR">
Днес Парламентът прие доклада, изготвен от г-н Coelho, относно пълното прилагане на разпоредбите на достиженията на правото от Шенген в България и Румъния. Докладът доразвива оценките, проведени под егидата на Работната група за оценка на Шенген на Съвета.
<P>
Оценките не установиха пречки за Румъния и България да се присъединят към Шенгенското пространство. Отварянето на границите беше едно от най-големите постижения на Европейския съюз. Затова съм много доволна, че Парламентът гласува в подкрепа на тези две нови държави да се присъединят към Шенгенското пространство. Сега Съветът трябва да прояви реализъм и солидарност, като даде единодушното си одобрение.
<SPEAKER ID="234" NAME="Nuno Teixeira" LANGUAGE="PT">
Създаването на Шенгенското пространство датира от 1985 г. и в момента то включва територия с 42 673 км външни водни граници и 7 721 км външни сухопътни граници, която обхваща 400 милиона европейци. Шенгенското споразумение понастоящем обхваща 25 държави-членки с общо пространство за свободно движение на хора, премахвайки систематичния граничен контрол по вътрешните граници и създавайки една единствена външна граница. За пълното прилагане на това споразумение бяха въведени общи правила - относно, наред с другото, контрола по цялата външна граница, обща визова политика, полицейско и съдебно сътрудничество - и създаване на Шенгенска информационна система (ШИС). Докладът разглежда присъединяването на България и Румъния към достиженията на правото от Шенген и, след посещенията за оценка и заключителен доклад той прави извода, че и двете страни са готови за пълно присъединяване. Остават обаче някои нерешени въпроси, по-конкретно необходимостта от изработване на план за противодействие на евентуален натиск от незаконната миграция. Затова съм съгласен с докладчика, че е необходимо въпросните държави-членки да информират писмено Парламента и Съвета, в рамките на шестмесечен срок, който започва да тече от датата на влизане в сила на настоящото решение, относно изпълнението на тези допълнителни мерки и коригирането на пропуските.
<SPEAKER ID="234" NAME="Alexandra Thein" LANGUAGE="DE">
Делегацията на Германската свободна демократическа партия в Европейския парламент приема, че включването на Румъния и България в Шенгенското пространство ще подобри още повече свободата на движение в рамките на ЕС. Вече след като и двете държави-членки са постигнали положителни резултати от оценката във всички области на шенгенския преглед, не би следвало да има други пречки, които да продължат да отлагат включването. Не може да се отрече, че техническата охрана на границите няма автоматично да ги направи сигурни, докато съществуват проблеми с борбата с корупцията в съдебната система и полицейските структури. Това предизвикателство обаче има отношение и към държавите-членки, които вече са част от Шенгенското пространство. Поради тази причина делегацията на германската Свободна демократическа партия е на мнение, че на критериите като борба с корупцията следва да се отделя по-голямо внимание при оценката на Шенгенския механизъм и всички простъпки трябва да бъдат наказвани по съответен начин.
<SPEAKER ID="234" NAME="Silvia-Adriana Ţicău" LANGUAGE="RO">
През 2007 г., когато Румъния и България се присъединиха към ЕС, те приеха достиженията на правото от Шенген. В съответствие с член 4, параграф 2 от Акта за присъединяване "установяването чрез процедура на оценка, че новите държави-членки спазват необходимите условия за прилагането на всички части от достиженията на правото на Шенген (защита на данните, Шенгенска информационна система (ШИС), въздушни, сухопътни, морски граници, полицейско сътрудничество и визи), представлява предварително условие за вземането на решение от страна на Съвета относно отмяната на проверките по вътрешните граници с тези държави-членки". В съответствие с подготвените от експерти доклади за оценка както Румъния, така и България са показали, че са подготвени да прилагат по задоволителен начин разпоредбите на достиженията на правото от Шенген. Ето защо призоваваме Съвета да одобри влизането на Румъния и България в Шенгенското пространство. Съюзът трябва да прилага еднакви критерии към всички държави-членки, включително когато се стигне до присъединяване към Шенгенското пространство. Механизмът за сътрудничество и проверка за съдебната система не фигурира сред критериите за присъединяване към Шенгенското пространство и не може да се използва като аргумент във връзка с присъединяването на Румъния и България към пространството. Тъй като Румъния и България изпълниха техническите условия за присъединяване към Шенгенското пространство, от името на гражданите на Румъния, България и Европа призоваваме Съвета да одобри присъединяването на Румъния и България към пространството.
<SPEAKER ID="234" NAME="Rafał Trzaskowski" LANGUAGE="PL">
България и Румъния следва да се присъединят към Шенгенското пространство, тъй като и двете страни са подготвени да го сторят, а възраженията на определени държави-членки са необосновани.
<SPEAKER ID="234" NAME="Niki Tzavela" LANGUAGE="EL">
Гласувах в подкрепа на доклада относно интегрирането на Румъния и България в Шенгенското пространство, защото и двете страни изпълниха въпросните технически критерии. България обаче следва да вземе допълнителни мерки в сътрудничество с Гърция и Турция за да отговори на проблема с незаконната имиграция.
<SPEAKER ID="235" NAME="Geoffrey Van Orden" LANGUAGE="EN">
Като приятел, макар и критично настроен приятел, на България искам да направя всичко по силите си за подпомагане напредъка в тази страна, но не за сметка на благоденствието на моята собствена страна. Затова се въздържах при гласуването. При присъединяването на България към ЕС на 1 януари 2007 г. останаха слабости в областите на реформата на съдебната система и борбата с корупцията и организираната престъпност. Българските органи се задължиха да постигнат коренно подобрение. ЕС създаде "Механизъм за сътрудничество и проверка", за да съдейства на България и да проверява напредъка по шест показателя. Подобрението беше разочароващо бавно. В последния си доклад по тези въпроси (от февруари 2011 г.) Комисията отбеляза, че България трябва да продължи да подобрява начина, по който са структурирани, управлявани и взаимодействат съдебните, полицейските и другите разследващи органи. При все това 27-те правителства в Съвета стигнаха до заключение, може би изненадващо, че България е изпълнила условията за Шенген - система, която сама е под въпрос в момента. Обединеното кралство, разбира се, остава извън Шенгенското пространство.
<SPEAKER ID="236" NAME="Iuliu Winkler" LANGUAGE="RO">
Приветствам мнозинството от над 80 %, постигнато в Европейския парламент при гласуването по приемане на доклада за изпълнението на разпоредбите на достиженията на правото от Шенген в Румъния и България. Този вот изпраща мощен политически сигнал. Според мнението на Европейския парламент Румъния и България са подготвени да се присъединят към Шенгенското пространство.
<P>
Според позицията на UDMR (Демократичен съюз на унгарците в Румъния) Румъния и България следва да получат определена перспектива за 2011 г. за присъединяване към пространството на свободно движение. Не мисля, че правилата следва да се променят в движение и решението за присъединяване към Шенгенското пространство трябва да взема предвид това, което е постигнато по Шенгенското споразумение, а не да се основава на политически оценки. Положението, което се създаде във връзка с присъединяването на Румъния и България към Шенгенското пространство, подчертава колко слабо е чувството за солидарност в ЕС.
<P>
Фактът, че има държави-членки, които са готови да се откажат от една от основните свободи на европейската интеграция - свободата на движение - задейства сигнал за тревога. В същото време това е погрешен отговор на напрежения, създадени от икономическата криза и на нейните обществени последици. UDMR е на мнение, че ни е нужна силна Европа, което може да бъде постигнато чрез по-голяма солидарност и чрез категорично отхвърляне на вътрешния протекционизъм и популизъм.
<SPEAKER ID="237" NAME="Iva Zanicchi" LANGUAGE="IT">
Макар и да имам някои съмнения относно прекалено широкия обхват на текста - който навлиза в обхвата на стратегия "Европа 2020" - мисля, че целите на резолюцията са напълно уместни. Затова гласувах в подкрепа на доклада на г-н Coelho относно установяване на спазването необходимите условия за прилагането на разпоредбите на достиженията на правото от Шенген, което е предварително условие за премахване на проверките по вътрешните граници с България и Румъния.
<SPEAKER ID="238" NAME="Luís Paulo Alves" LANGUAGE="PT">
Този доклад ще бъде одобрен, въпреки че в работната група на групата на Прогресивния алианс на социалистите и демократите в Европейския парламент съществуват противоречия по отношение на изменението, повдигащо въпроса с ядрената енергия, както и изменението на групата на Европейската народна партия (Християндемократи), премахващо въпроса за допълнителния брой постоянни представители на Съвета за сигурност на Организацията на обединените нации (ООН). Необходима е съществена промяна в международния ред, така че ЕС да съумее по-успешно да се справи с предизвикателствата, пред които е изправен, с помощта на съгласувани глобални действия. Също така бих обърнал внимание на факта, че съгласно член 21 от Договора ЕС е официално ангажиран с ефективен многостранен подход, и по-конкретно с ролята на ООН.
<SPEAKER ID="238" NAME="Laima Liucija Andrikien" AFFILIATION="PPE">
в писмена форма. - (ЕN) Аз гласувах в подкрепа на тази резолюция не само заради значението на предстоящата 66-та сесия на Общото събрание на ООН, но и защото е от изключителна важност ЕС най-сетне да задълбочи сътрудничеството и координацията в този и всички останали органи на ООН. Член 34 от Договора за ЕС ясно предвижда държавите-членки да координират действията си в международните организации и че държавите-членки, които са също така членове на Съвета за сигурност на ООН, ще се координират и, в изпълнение на своите функции, ще защитават позициите и интересите на Съюза. До този момент сътрудничеството в Общото събрание на ООН не е за пример. Нито пък е било за пример в Съвета за сигурност на ООН. На всички ни е добре известно, че държавите-членки, които са част от Съвета за сигурност на ООН (Франция, Великобритания и Германия) се провалиха в опитите си да действат координирано и да излязат с единна позиция по отношение на военната намеса в Либия, и по-конкретно що се отнася до гласуването на резолюция 1973 на Съвета за сигурност на ООН. Ето защо бих призовала настоятелно държавите-членки да се стремят към единна позиция по проблемите, които са от съществено значение за мира и сигурността, особено в областите, където вече е постигнато широко международно съгласие.
<SPEAKER ID="239" NAME="Elena Oana Antonescu" LANGUAGE="RO">
В един бързо променящ се свят Европейският съюз е изправен пред многобройни предизвикателства, които налагат един координиран глобален отговор. Всички тези големи трансформации карат ЕС активно да се ангажира, заедно с другите партньори, да насърчава намирането на ефективни решения на проблемите, засягащи едновременно европейските граждани и цялото човечество. Европейският съюз е най-мащабният световен доставчик на помощ за развитие и основен партньор на Организацията на обединените нации в подкрепата на усилията й да осъществява дейността си. Европейският съюз трябва да играе активна роля в създаването на една Организация на обединените нации, която дава ефективен принос към глобалните решения, мира и сигурността, както и към демокрацията и международния ред, основавайки се на принципите на правовата държава. Съгласно член 21 от Договора за ЕС е официално ангажиран с ефективен многостранен подход, чиято фокусна точка е една силна Организация на обединените нации, която дава своя жизненоважен принос към справянето с глобалните предизвикателства.
<SPEAKER ID="240" NAME="Alfredo Antoniozzi  , (" LANGUAGE="IT">
В момента сме свидетели на радикални промени в международния ред, на които Европейският съюз не може да продължава да бъде само зрител. Смятам, че Европейският съюз следва да разглежда ситуацията като отправна точка и да поеме една наистина активна роля в отношенията едновременно със съществуващите и с нововъзникващите световни сили, като веднъж завинаги се отърси от репутацията си на политическо джудже, що се отнася до международната политика. По същата логика аз се съгласявам с необходимостта, която беше изразена в предложението на г-н Lambsdorff, държавите-членки да упражнят натиск по време на обсъжданията за реформиране на Съвета за сигурност на ООН, за да може Европейският съюз да получи постоянно място. Чрез укрепване на ролята на Европейския съюз в Организацията на обединените нации ние ще постигнем успех в гарантирането на поемането от страна на ЕС на водеща роля в регионалните и световните отношения. В противен случай ние ще трябва да продължим да се изправяме пред продължаващата липса на координация на интересите на държавите-членки на международната сцена.
<SPEAKER ID="241" NAME="Pino Arlacchi" LANGUAGE="EN">
Решително подкрепям основния подтик на този доклад. Той призовава към засилване на ролята на ЕС в системата на ООН, като взема предвид институционалните промени, въведени с Договора от Лисабон. Днешното гласуване идва след значителен успех за ЕС в ООН: приемането на набор от условия, гарантиращи на делегацията на ЕС в Общото събрание на ООН правото да се намесва, както и правото да отговаря и да представя устни предложения и изменения.
<P>
Тези подобрения отразяват очевидната реалност: ЕС и държавите-членки са най-мащабните финансови спомоществователи на системата на ООН, чието финансиране възлиза на 38 % от редовния бюджет на ООН, на повече от две пети от мироопазващите операции на ООН и близо половината от приноса към фондовете и програмите на ООН. Още повече че ЕС, въпреки всички ограничения, е главен международен участник, на чиято важност трябва да бъде отдадено заслуженото внимание на всяко ниво.
<SPEAKER ID="241" NAME="Sophie Auconie" LANGUAGE="FR">
Аз подкрепих доклада на Alexander Graf Lambsdorff, защото смятам, че трябва да насърчим постигането на по-голямо единство в позициите на държавите-членки и да засилим способността си да преговаряме с други регионални групи. В този случай е въпрос на повишаване на ефикасността и прозрачността на ООН и подобряване на управлението на неговите финансови ресурси. Аз съм убедена, че реформирането на методите на работа и състава на Съвета за сигурност на ООН е необходимо в средносрочен план.
<SPEAKER ID="241" NAME="Zigmantas Balčytis" LANGUAGE="LT">
В момента се извършва основна промяна в световния ред, която поставя пред ЕС предизвикателството да се свърже по-активно със съществуващите и развиващите се световни сили и с други двустранни и многостранни партньори, за да се подпомогне намирането на ефективни решения на проблемите, които засягат и европейските граждани, и света като цяло. Съгласно член 21 от Договора за Европейския съюз ЕС е официално ангажиран с ефективен многостранен подход, в чийто център е една силна ООН, което е от съществено значение, за да се посрещнат глобалните предизвикателства като изменението на климата и влошаването на околната среда, запазването на универсалността и ненарушимостта на правата на човека, намаляването на бедността и гарантирането на възможности за развитие на всички, последиците от демографските промени и миграцията, както и международната организирана престъпност. Съгласен съм, че ЕС трябва да заеме активна позиция в изграждането на ООН, която може ефективно да допринесе за намирането на глобални решения, за мир и сигурност, демокрация и световен ред, основани на принципите на правовата държава.
<SPEAKER ID="242" NAME="Elena Băsescu" LANGUAGE="RO">
Аз гласувах в подкрепа на доклада на г-н Lambsdorff, защото смятам, че сега ЕС си създава нова идентичност на световната сцена. Трябва да ви напомня за дългия период на сътрудничество между двете международни организации, както и за ангажирането на ЕС в многобройни проекти, стартирани от ООН. Трябва да спомена ангажимента, поет от европейските лидери, да постигнат Целите на хилядолетието за развитие. Премахването на бедността в глобален мащаб сега фигурира сред приоритетите на Съюза в областта на външната политика. Приветствам инициативата за укрепване на сътрудничеството по отношение на затвърждаване на стабилността в зоните на криза и за изготвянето на нови стандарти за безопасност за атомните електроцентрали. Събитията в Япония подчертават необходимостта от такова партньорство. С оглед на социалните трусове в района на Средиземноморието смятам, че съгласуваните действия между ЕС и ООН биха гарантирали мирен преход към демокрация. Във връзка с това приветствам подобряването на отношенията с регионалните организации.
<SPEAKER ID="243" NAME="Mara Bizzotto" LANGUAGE="IT">
Аз подкрепям предложението за препоръка на Европейския парламент към Съвета на следващата сесия на Общото събрание на Организацията на обединените нации. Предложението подчертава, че Европейският съюз и Организацията на обединените нации споделят общ ангажимент да насърчават демокрацията, зачитането на правата на човека и мира в международната общност. В предложението се заявява, че по-нататъшното разширяване на Съвета за сигурност на Организацията на обединените нации, така че да бъде включен и ЕС, е ключов фактор за ефективния стремеж за постигане на споменатите по-горе цели. Предложението отхвърля молбата на Германия да заеме постоянно потенциалното ново място на ЕС в Организацията на обединените нации и вместо това инкорпорира италианското предложение на държавите-членки да бъде позволено да заемат мястото на ротационен принцип, за да бъде спазен принципът на равенство на всички държави-членки.
<P>
Искането на Германия е било прието като опит да бъде наложена политическа власт от страна на Германия и на англо-френско-германския блок в рамките на и извън ЕС. Все пак приемането на италианската позиция чрез това предложение потвърждава, че възможното разширяване на Съвета за сигурност също ще гарантира на Италия възможността гласът й да бъде чут по отношение на важни международни проблеми извън ЕС. Поради тази причина гласувах в подкрепа на предложението.
<SPEAKER ID="244" NAME="Nessa Childers" LANGUAGE="IT">
Важно е Европа да потвърди ангажимента и сътрудничеството си с международните движения като Организацията на обединените нации в момента. Вниманието, което Европейският парламент отдава на Организацията на обединените нации, е от изключителна важност.
<SPEAKER ID="245" NAME="Diogo Feio" LANGUAGE="PT">
Времената, в които живеем, ясно показват, че съществува необходимост държавите-членки и Европейският съюз да бъдат свързани в изключително различни ситуации и случаи. Тази координация също така е от изключително значение в Организацията на обединените нации (ООН). Бих казал, че е от голямо значение да бъде гарантирана защитата и опазването на европейските интереси и ценности в най-всеобхватната и с решаващо значение международна организация.
<P>
Без оглед на бъдещите промени в начина на представяне на ЕС в рамките на ООН и в Съвета за сигурност - един дебат, който е все още отворен - има нарастваща нужда от обединяване на усилията на европейските страни, така че, заедно с отвъдморските представителства на Съюза, да се насърчи колективната способност за намеса и влияние. Редовните консултации между посланиците на държавите-членки и тези на Европейския съюз ще представляват важна стъпка по този път. В същото време Съюзът следва да допринесе към превръщането на ООН в по-ефективна и прозрачна организация и да подобри управлението на финансовите й ресурси. Създаването на парламентарна асамблея в рамките на системата на ООН е интересно предложение, което заслужава да бъде проучено и обсъдено.
<SPEAKER ID="245" NAME="José Manuel Fernandes" LANGUAGE="PT">
Този доклад от г-н Lambsdorff засяга предложение за препоръка към Съвета относно 66-тата сесия на Общото събрание на ООН. Промените в настоящия световен ред на глобално равнище чрез конфликти в различни части на света, както и решимостта на много народи, чиито права са били потъпквани в продължение на десетилетия или дори векове, правят предстоящата сесия на Общото събрание на ООН необикновено значима. Съгласно членове 21 и 41 от Договора за функционирането на Европейския съюз, Европейският парламент не бива да пропуска предоставената възможност да представи позицията си по редица въпроси, не са последно място ролята на ЕС в системата на ООН; ЕС и световното управление; мир, сигурност и справедливост; развитие; права на човека; изменението на климата. Ето защо аз съм съгласен с предложението на докладчика, споменато по-горе, както и с нуждата от насърчаване на дебата по отношение на ролята на парламентите и националните асамблеи в системата на ООН, както и по отношение на създаването на парламентарна асамблея на ООН.
<SPEAKER ID="245" NAME="João Ferreira" LANGUAGE="PT">
Докладът препоръчва предоставянето на Европейския съюз на място в Общото събрание на Организацията на обединените нации (ООН) и постоянно място в Съвета за сигурност. Неотдавна се чуха и някои гласове, които се застъпваха за тази идея, подкрепени от измененията, въведени с Договора от Лисабон, и по-конкретно приписването на качество на "юридическо лице" на ЕС. Това са промени, чиято легитимност ние винаги сме оспорвали. Това искане - което руши духа на организацията: една организация от държави, а не от наднационални организации - не е била отправено с намерението да направи делата на ООН по-демократични или да създаде нов световен ред, който е по-справедлив и по-мирен.
<P>
Съюзничеството на ЕС с Организацията на Северноатлантическия договор (НАТО) и САЩ в предприемането на военни действия и извършването на актове на насилие в страни като Либия е доказателство за това. Става дума за основни принципи от Хартата на Обединените нации, като например ненамеса във вътрешните работи на държавите, зачитане на техния суверенитет и независимост и признаване на тяхното право на развитие, които ЕС излага на риск. Суверенитетът идва от народа, а народите в Европа не са го предоставили на ЕС, който е изключително антисоциален и антидемократичен.
<SPEAKER ID="246" NAME="Ilda Figueiredo" LANGUAGE="PT">
Настоящият доклад отново отправя неприемливото искане Европейският съюз да има място в Общото събрание на Обединените нации (ООН) и постоянно място в Съвета за сигурност в резултат на антидемократичния Договор от Лисабон и статутът на "юридическо лице", който произтича от него. Мнозинството в Европейския парламент не прави това с намерението дейността на който и да било от органите на ООН да стане по-демократична или да се създаде нов и по-справедлив световен ред.
<P>
Как е възможно един Европейски съюз, който в съюзничеството с Организацията на Северноатлантическия договор (НАТО) и САЩ насърчава война и потъпкване на международното право и Хартата на ООН в Либия, да допринесе за превръщането на ООН в по-демократична организация или за мира и прогреса на човечеството? Как е възможно ЕС да допринесе за ненамесата във вътрешните работи на държавите и за уважението към техния суверенитет и независимост, както и към тяхното право на развитие - права, които се съхраняват от Хартата на ООН и международното право - когато в партньорство с Международния валутен фонд (МВФ) той налага една безпрецедентна програма на агресия срещу работниците и народа на Португалия, като узурпира техните ресурси? Не е възможно.
<P>
Суверенитетът идва от народа, а народите в Европа не са го предоставили на ЕС, който е изключително антисоциален и антидемократичен.
<SPEAKER ID="247" NAME="Monika Flašíková Beňová" LANGUAGE="SK">
Европейският съюз следва да играе активна роля в развитието на ООН, така че да може да допринесе ефективно за глобалните решения, мира, сигурността, демокрацията и международния ред, основани на принципите на правовата държава. Трябва да бъде подкрепен многостранният подход като основен стратегически интерес на ЕС и да бъде укрепено единството и ясното присъствие на ЕС като участник на световната сцена в рамките на ООН. Текущите трансформации на световния ред изправят ЕС пред предизвикателството да се съсредоточи по-активно върху съществуващите и развиващите се световни сили и други двустранни и многостранни партньорства, за да бъдат подкрепени ефективните решения на проблемите, засягащи гражданите на ЕС и целия свят.
<SPEAKER ID="247" NAME="Lorenzo Fontana" LANGUAGE="IT">
Обсъжданият документ излага приоритетите на ЕС, които да бъдат представени на Общото събрание на ООН. Основната точка, която се обсъжда от известно време, е дебатът за реформирането на Съвета за сигурност. Предложението за осигуряване на място на ЕС, което да може да бъде използвано на ротационен принцип от държавите-членки, изглежда отлична идея. Ето защо аз подкрепям доклада.
<SPEAKER ID="247" NAME="Juozas Imbrasas" LANGUAGE="LT">
Аз подкрепям документа, защото той поддържа развитието на ефективния многостранен подход като първостепенна стратегическа грижа на Съюза и укрепването на съгласуваността и ясното присъствие на ЕС като участник на световната сцена в ООН, inter alia, чрез по-добра координация на консултациите вътре в Съюза по проблемите, свързани с ООН, както и чрез насърчаване на по-голяма всеобхватност, що се отнася до широк набор от въпроси. Той също така насърчава ангажираността със стратегическите партньори на ЕС в рамките на системата на ООН и придаването на многостранно измерение на стратегическите партньорства чрез включването на глобални проблеми в дневния ред на двустранните и многостранни срещи на високо равнище на ЕС, както и принос към подобряването на ефективността и прозрачността на ООН и подобряване на управлението на финансовите ресурси на ООН.
<P>
Нещо повече, той засяга важни проблеми като засилването на ролята на Международния наказателен съд и международната система на наказателното правораздаване, насърчаване на отчетността, премахване на безнаказаността и укрепване на структурите за превенция на кризи и тяхната ефективност в рамките на Програмата за развитие на ООН с оглед на превръщането на организацията в глобален лидер в превенцията на кризи и възстановяването след тях. Също така докладът поставя ударение върху необходимостта от тясно сътрудничество между ЕС и ООН в областта на управлението на граждански и военни кризи, особено по отношение на операции за хуманитарна помощ, както и необходимостта да бъде цялостно реформирана Международната агенция за атомна енергия (МААЕ), като се сложи край на двойната й функция едновременно да наблюдава и да насърчава употребата на ядрената енергия, както и да се ограничат отговорностите на МААЕ да упражнява надзор на отрасъла на ядрената енергия и да проверява съответствието с Договора за неразпространение на ядрени оръжия, както и други проблеми от голяма важност, с които аз по принцип съм съгласен и подкрепям.
<SPEAKER ID="247" NAME="Agnès Le Brun" LANGUAGE="FR">
В подготовката на 66-тата редовна сесия на Общото събрание на ООН Европейският парламент, както обикновено, отправи препоръките си към Съвета, представлявайки държавите-членки, които са единствените пълноправни членове на организацията. Тази година обаче ЕС ще успее да се възползва от своя нов статут на "наблюдател", който дава специални права да се взема думата по време на сесиите. Гласувах в подкрепа на тази резолюция, защото тя е съизмерима с новите амбиции на Съюза на международно равнище. Договорът от Лисабон предоставя на ЕС нови прерогативи, потвърждава развитието на неговия международен капацитет и въвежда нови инструменти. В съответствие с това Съюзът трябва да използва тази нова амбиция в полза на ефективния многостранен подход, като в основата са изцяло неговите ценности. Също така резолюцията призовава за укрепване на глобално управление в момент, когато глобалните предизвикателства изискват глобални решения. И накрая, тя се съсредоточава върху основни теми, за чийто напредък Съюзът трябва да допринесе в традиционния си дух: развитието, правата на човека и изменението на климата.
<SPEAKER ID="248" NAME="Clemente Mastella" LANGUAGE="IT">
Настоящата промяна в международния ред подтиква ЕС да положи по-активно усилие в отношенията си със съществуващи и развиващи се световни сили, така че да изиграе активна роля в изграждането на Обединени нации, които могат да допринесат ефективно за глобалните решения: мир, сигурност, демокрация и международен ред, основани на принципите на правовата държава. Това представлява основна отправна точка за справяне с изменението на климата и влошаването на околната среда, запазването на универсалността и ненарушимостта на правата на човека, намаляването на бедността и гарантирането на възможности за развитие на всички, последиците от демографските промени, миграцията, както и международната организирана престъпност.
<P>
Благодарение на Договора от Лисабон сега разполагаме с постоянни структури за външно представяне. Това позволява да играем международна роля в съответствие с нашия изключително благоприятен икономически статус и да действаме като участник на световната сцена, способен да споделя отговорност за сигурността по света. От нас зависи ясно да определим нашите интереси и стратегически цели, за да можем да действаме ефективно. Европейският съюз е най-големият доставчик на помощ за развитие в света и основен партньор на ООН в ситуации на криза и в следкризисни ситуации. Ето защо ние се чувстваме задължени да насърчаваме ефективния многостранен подход като първостепенна стратегическа грижа на Съюза и да укрепваме съгласуваността и ясното присъствие на ЕС като участник на световната сцена.
<SPEAKER ID="248" NAME="Nuno Melo" LANGUAGE="PT">
ЕС не може да забрави ролята си на главно действащо лице във всяко отношение на световната сцена. В това си качество Съюзът се нуждае да разшири ролята си във всички многостранни организации, и по-конкретно в Организацията на обединените нации (ООН), където неговата роля трябва да бъде все по-активна вследствие на създаването на Европейска служба за външни действия (ЕСВД). Предвид факта, че глобалните партньорства са важни за постигането на съвместно определени глобални цели; че ЕС е най-големият световен доставчик на помощ за развитие и основен партньор на ООН в усилията й във връзка с всички три стълба на нейната работа, включително при ситуация на или след криза; че приносът на държавите-членки възлиза на 38 % от редовния бюджет на ООН, ние считаме, че едно солидно и стабилно партньорство ЕС-ООН е основополагащо за работата на ООН и ключ към ролята на ЕС като участник на световната сцена.
<SPEAKER ID="248" NAME="Alexander Mirsky" LANGUAGE="EN">
Съгласно предходните практики комисията по външни работи съставя препоръки от Парламента към Съвета за сесията на Общото събрание на Организацията на обединените нации. Доколкото разбирам, приоритетите на ЕП са засилена роля на ЕС в системата на ООН, като се вземат предвид институционалните промени, въведени с Договора от Лисабон; необходимост от насоки, гарантиращи консултации между посланиците на държавите-членки, за да бъде избегнато несъответствието на гласовете в ЕС, както в случая с Либия; адекватен бюджет за жените в ООН; по-нататъшно укрепване на ролята на Международния наказателен съд; подкрепа за посредническото звено на ООН и ключова роля за ЕСВД в този контекст; подобряване на отношенията между Комисията на ООН за мироизграждане и Партньорството на ЕС за укрепване на мира и накрая, по-силно лидерство на ЕС в областта на глобалното управление на климата. Всички гореспоменати проблеми са актуални и аз гласувах в подкрепа на предложението.
<SPEAKER ID="248" NAME="Justas Vincas Paleckis" LANGUAGE="EN">
Аз гласувах в подкрепа на това предложение, защото то дава обширен преглед на настоящите глобални проблеми в ЕС и ООН, като посочва предизвикателствата и възможностите, пред които се изправя ЕС. То също така отправя всеобхватни предложения с трайни последици за ЕС в различни области и на международно равнище, като например ангажиране със стратегическите партньори на ЕС в рамките на системата на ООН, като гарантира важната роля на ЕСВД, насърчавайки мира, сигурността и правосъдието, както и борбата с изменението на климата. Считам, че това са проблемите, които са от решаващо значение на световната сцена в момента, и че ЕС трябва да се ангажира и да играе важна роля във всички тези аспекти. Ето защо аз подкрепям това предложение и препоръчвам на Съвета да обърне необходимото внимание на този доклад.
<SPEAKER ID="248" NAME="Maria do Céu Patrão Neves" LANGUAGE="PT">
Аз гласувах в подкрепа на този доклад, защото съм съгласен с препоръките, отправени към Съвета, с оглед на 66-тата сесия на Общото събрание на ООН. Съгласна съм се, че ролята на ООН трябва да бъде засилена. Всъщност, както и докладчикът спомена, Европейският съюз няма достатъчна тежест в органите на ООН, като се вземе предвид значителния принос на ЕС и неговите държави-членки. Съветът се нуждае да огласи позицията си по по-убедителен начин в ООН, като същевременно осигурява по-добра координация в постигането на целите на Съюза там и насърчава съгласуваността между позициите на държавите-членки. Съгласна съм с призива на докладчика към заместник-председателя на Комисията/върховния представител на Съюза по въпросите на външните работи и политиката на сигурност и председателя на Европейския съвет получаването на права на засилено наблюдение от страна на ЕС да се превърне в стратегически приоритет, както и да бъде показано по-ясно присъствие в ООН чрез интензивни консултации с правителствата на трети държави-членки на ООН.
<SPEAKER ID="249" NAME="Raül Romeva i Rueda" LANGUAGE="EN">
Подкрепям предложението. Ние препоръчваме Съветът да постави на преден план ефективния многостранен подход като първостепенна стратегическа грижа на Съвета и да засили съгласуваността и ясното присъствие на ЕС като участник на световната сцена в ООН, inter alia, чрез по-добра координация на вътрешните консултации на ЕС по проблемите на ООН и чрез насърчаването на напредъка по широк спектър от проблеми. Заместник-председателят на Комисията/върховният представител на Съюза следва да бъде упълномощен да изготви насоки за редовни консултации между посланиците на държавите-членки и посланиците на ЕС, особено между тези, работещи на многостранно равнище на места като Женева и Ню Йорк, така че ЕС да може успешно да следва дневния ред по отношение на ООН и да отговори на очакванията на членовете на ООН по отношение на способността си да действа. По-голямата съгласуваност в системата на ООН и между позициите на държавите-членки на ЕС следва да бъде насърчавана, като същото се отнася и за страните кандидатки и потенциални кандидатки, така че потенциалът, заложен в Договора от Лисабон, да бъде максимално увеличен, за да се укрепи въздействието на ЕС чрез координираната и стратегическа употреба на неговите различни и значими (ЕС и държавите-членки) входни точки. Неговата способност да преговаря с други регионални групи следва да бъде засилена своевременно и представителите на ЕС, разполагащи със съответния мандат да преговарят ефективно от името на държавите-членки.
<SPEAKER ID="250" NAME="Licia Ronzulli" LANGUAGE="IT">
По отношение на 66-тата сесия на Общото събрание на Организацията на обединените нации, поддържам възгледа, че Парламентът би трябвало да настоява Съветът да заеме водеща роля в популяризирането на Целите на хилядолетието за развитие. Всъщност ние трябва да започнем дебат, свързан с поддържането на ангажимента на международната общност към устойчиво развитие и елиминирането на бедността - който да продължи и след 2015 г. Напредъкът по отношение на изграждането на държавност, предотвратяването на конфликти, както и приемането на необходимите мерки за борба с корупцията, данъчните измами и изтичането на капитали, представлява първостепенен приоритет.
<SPEAKER ID="250" NAME="Nikolaos Salavrakos" LANGUAGE="EL">
Гласувах в подкрепа на доклада на г-н Lambsdorff, защото считам, че предизвикателствата, пред които е изправен ЕС в този бързо променящ се свят, налагат координирани действия на глобално равнище. ЕС има повече и по-силни възможности за външно представяне, съгласно Договора от Лисабон и сътрудничеството с ООН и с други международни организации е едновременно желано и необходимо за целите на управлението на кризи, за поддържането и изграждането на мира и за да бъде отговорено на международните предизвикателства, каквито са неотдавнашните развития в Япония.
<SPEAKER ID="250" NAME="Michèle Striffler" LANGUAGE="FR">
Като докладчик на мнението на комисията по развитие относно доклада, съм щастлива от факта, че днес той беше одобрен в пленарната зала на ЕП. От съществено значение е отново да бъде потвърдена нуждата от хармонизиране на усилията на отделните органи на ООН, за да бъдат насърчени ефективността и ефикасността на дейностите във връзка с развитието. Помощта за развитие, предоставяна от ООН, трябва да се съсредоточи особено върху постигането на Целите на хилядолетието за развитие с особено внимание към най-слабо развитите страни.
<SPEAKER ID="251" NAME="Luís Paulo Alves" LANGUAGE="PT">
Гласувам "за" този доклад, първо, защото той критикува Комисията за забавянето на публикуването на съобщението до 9 февруари 2011 г., макар че тя беше задължена да го представи през 2010 г. и защото и аз като докладчика съжалявам, че има слабости в съобщението на Комисията по отношение на новите тенденции. Съжалявам и за липсата на добри резултати по отношение на малките и средните предприятия. Признавам обаче, че съвместните технологични инициативи допринасят за повишаване на конкурентоспособността на Европа, макар че е необходимо бързо да се преодолеят вече съществуващите правни и административни препятствия.
<SPEAKER ID="251" NAME="Laima Liucija Andrikien" LANGUAGE="LT">
Гласувах в подкрепа на тази важна резолюция относно междинния преглед на Седмата рамкова програма за научни изследвания, технологично развитие и демонстрационни дейности. Приемайки тази резолюция, Европейският парламент изпраща ясно послание до Европейската комисия относно бъдещото прилагане на Рамковата програма за научни изследвания. Едно от най-важните предложения, които аз също подкрепям, е опростяването на административните изисквания за проекти, реализирани по тази програма. В действителност една от установените трудности е сложността и тежестта на административните процедури, в резултат на което кандидатстващите за европейско финансиране изследователи се пренасочват към националното финансиране и Европа става непопулярна в областта на научните изследвания. Много е важно също така политиките в областта на научните изследвания и развитието да бъдат териториализирани с цел хармонично разпределение на научните изследвания по отношение на всички университети. Високите научни постижения, която често се намират на територията на градовете, може да се гарантират чрез засилване на виртуалните връзки, например чрез постоянна видеоконферентна връзка и интелигентна връзка между териториалните центрове за научни изследвания и центровете за високи научни постижения.
<SPEAKER ID="252" NAME="Elena Oana Antonescu" LANGUAGE="RO">
Седмата рамкова програма на Европейския съюз за научни изследвания, технологично развитие и демонстрационни дейности (РП7) е най-широкообхватният инструмент за подкрепа на научните изследвания на световно равнище и основният инструмент на политиката на Европейския съюз в областта на научните изследвания. Научните изследвания са процес на превръщане на икономическата мощ в знания, а иновациите са обратният процес - превръщане на знанията в икономическа мощ. Европейският съюз и неговите държави-членки трябва да си осигурят средствата, необходими за общ отговор на големите социални, икономически, екологически, демографски и етични предизвикателства, пред които са изправени европейските държави, като застаряването на населението, опазването на здравето на населението, продоволствената сигурност, устойчивото развитие, основните екологични проблеми.
<P>
Важно е да се изградят по-добри връзки между академичните и научноизследователските среди и промишлеността с цел резултатите от изследванията да се превърнат по-ефективно в продукти и услуги, създаващи икономически растеж и ползи за обществото като цяло. Държавите-членки следва също така да увеличат усилията си в областта на комуникацията по отношение на използването на нови технологии, като "интелигентните" информационни услуги, свързани с изследователската дейност, като обявяват новите предизвикателства в областта на научните изследвания и разпространяват резултатите от изследванията. Ето защо гласувах в подкрепа на този доклад.
<SPEAKER ID="253" NAME="Alfredo Antoniozzi" LANGUAGE="IT">
Въпреки редицата пречки, като икономическата криза, непрекъснатата невъзможност да се премахне разривът със Съединените щати и нарастващата конкуренция от страните с възникващи пазари, Седмата рамкова програма (РП7) доказа, че може да предложи добавена стойност на европейската научноизследователска и развойна дейност. РП7 е възможност за Европейския съюз да приведе своята политика в областта на научни изследвания в съответствие с икономическите и социалните си амбиции, най-вече чрез консолидиране на европейското научноизследователско пространство. Що се отнася до доклада на г-н Audy, аз съм съгласен с очертаните в междинния преглед цели и най-вече с тези за опростяването на административните процедури, участието на малките и средните предприятия чрез програмата за сътрудничество и осъвременяването и засилването на Механизма за финансиране с поделяне на риска. С оглед договарянето на бъдещата финансова перспектива за периода след 2014 г. тези мерки ще положат основите за европеизирането на научните изследвания.
<SPEAKER ID="253" NAME="Sophie Auconie" LANGUAGE="FR">
Докладът на моя колега, г-н Audy, относно Седмата рамкова програма на Европейския съюз за научни изследвания, технологично развитие и демонстрационни дейности в (РП7) разкрива ниско ниво на участие от МСП и промишлеността като цяло, малък брой жени изследователи и недостатъчно добро представяне на някои държави-членки. Считам, че е необходимо да се разработи ефективна координация на научните изследвания между ЕС и националните и регионалните органи. Ето защо гласувах в подкрепа на този отличен доклад.
<SPEAKER ID="254" NAME="Liam Aylward" LANGUAGE="GA">
Седмата рамкова програма с общ бюджет от 54,6 млрд. евро е най-големият световен инструмент за подкрепа на научните изследвания и тази програма определено е в центъра на политиката на ЕС в областта на научните изследвания. Тя трябва да се преразгледа и адаптира към променящия се свят, особено в светлината на финансовата криза и променливите фискални обстоятелства. Понастоящем ирландските органи получават близо 1 млн. евро седмично от фондовете на ЕС за научни изследвания, а за малките и средните предприятия в Ирландия остават и други възможности. МСП създават 70 % от работните места в еврозоната и секторът на МСП е в сърцето на европейската икономика.
<P>
Ето защо трябва да се повиши прозрачността, а административната тежест следва да се намали, за да може повече МСП да проявят интерес за участие в тези програми в бъдеще, за да се гарантира ефективността на Съюза във връзка с научните изследвания, развитието и иновациите. Времето за отпускане на помощта трябва да се намали и европейското сътрудничество и координация следва да се подобрят, за да се преодолее фрагментираността, която в момента вреди на програмата.
<SPEAKER ID="254" NAME="Zigmantas Balčytis" AFFILIATION="S&amp;D">
в писмена форма. - (LT) На 23 и 24 март 2000 г., по време на заседанието в Лисабон, Европейският съвет определи амбициозна стратегическа цел за Европейския съюз: да се превърне до 2010 г. в най-конкурентната и динамична икономика в света, основана на знанието. В рамките на тази стратегия беше призната централната роля на научните изследвания. С отпуснат бюджет от близо 54 милиарда евро за периода 2007-2013 г. с течение на годините Седмата рамкова програма (РП7) се превърна в една от най-големите програми за подкрепа на научните изследвания в света и представлява основният инструмент на политиката на ЕС в областта на научните изследвания. Целта й е да се предостави възможност на ЕС да отговори на големите предизвикателства в обществото, които засягат всички държави-членки и на които те не могат да отговорят самостоятелно (застаряване на населението, здравеопазване, енергийни доставки и водоснабдяване или продоволствено осигуряване, устойчиво развитие, борба срещу изменението на климата и др.), както и да развие знания, които да дадат възможност на нашите предприятия да осъществяват повече иновации и да засилят тяхната конкурентоспособност. В този доклад Европейският парламент прави междинен преглед с цел да гарантира, че РП7 отговаря на нуждите на европейските политики. Съгласен съм, че за да се гарантира, че тази програма е възможно най-ефективна, е необходимо да се опростят сложните и тежки административни процедури с цел успешно създаване на европейско научноизследователско пространство.
<SPEAKER ID="254" NAME="Jean-Luc Bennahmias" AFFILIATION="ALDE">
в писмена форма. - (FR) Седмата рамкова програма на ЕС е решаваща програма за повишаване на европейската добавена стойност в областта на научните изследвания, развитието и иновациите в момент, когато Европа изостава от Съединените щати в тези сфери и губи предимството, което имаше пред бързо развиващите се икономики. Ето защо целта на доклада е да подчертае колко подходяща е една непозната програма и същевременно да призове за промени: да се изменят прекалено тежките административни и финансови регулации и ниският процент на успеваемост, които все още сериозно възпрепятстват достъпа на малките и средните предприятия (МСП) до програмата в момент, когато те играят важна роля за превръщане на резултатите от научните изследвания в продукти и услуги; да се гарантира по-добро сътрудничество и координация между отделните заинтересовани страни в момент, когато финансирането на научни изследвания все още се дели на национални и европейски източници. Това са няколко инициативи, които в крайна сметка биха могли да ни дадат възможност да постигнем поставената цел за финансиране на научни изследвания и развойна дейност от 3 % от БВП до 2020 г., от която сме много далече, особено във Франция, която все още отделя едва 2 % от своя БВП за научноизследователска и развойна дейност.
<SPEAKER ID="255" NAME="Sergio Berlato" LANGUAGE="IT">
През март 2000 г. Съветът определи амбициозната цел Европейският съюз да се превърне "в най-конкурентната и динамична икономика в света, основана на знанието" до 2010 г. В рамките на тази стратегия беше призната централната роля на научните изследвания. Считам, че разглеждането на прегледа на Седмата рамкова програма за научни изследвания и технологично развитие (РП7) предоставя възможност за консолидиране на ценната връзка между знания, образование и научни изследвания. През годините РП7 се превърна в една от най-големите програми за подкрепа на научните изследвания в света и в основен инструмент на научноизследователската политика на ЕС. Тя също така предлага възможност ЕС да приведе своята политика в областта на научни изследвания в съответствие с икономическите и социалните си амбиции чрез консолидиране на европейското научноизследователско пространство.
<P>
Според мен прегледът следва да се съсредоточи по-конкретно върху два основни аспекта: преодоляване на проблемите, свързани с тежестта и сложността на административните процедури, в резултат от които нуждаещите се от европейско финансиране се насочват към национално финансиране. Освен това, въпреки постигнатия през последните години напредък, участието на малките и средните предприятия в Седмата рамкова програма следва да се засили, така че те да развият компетентности, които да им дадат възможност да повишат своята конкурентоспособност.
<SPEAKER ID="255" NAME="Izaskun Bilbao Barandica" LANGUAGE="ES">
Гласувах "за" резолюцията, защото програмата "Европа 2020" отрежда на научните изследвания и иновациите централно място за излизане от кризата чрез интелигентен, устойчив и приобщаващ растеж. За да се случи това, Седмата рамкова програма следва да увеличи финансирането си за периода след 2013 г. Държавите-членки трябва да поемат ангажимент, че ще продължат с програмите, тъй като е необходимо да се повиши сътрудничеството между технологичните платформи, университетите и сектора на промишлеността, както и допълнително да се опростят процедурите, за да се премахнат трудностите, с които се сблъскват малките и средните предприятия по отношение на достъпа до програми за научни изследвания и развитие.
<SPEAKER ID="256" NAME="Mara Bizzotto" LANGUAGE="IT">
Докладът на г-н Audy относно междинния преглед на Седмата рамкова програма за научни изследвания, технологично развитие и демонстрационни дейности със сигурност съдържа някои положителни аспекти. Например докладчикът разглежда факта, че малките и средните предприятия имат нисък процент на успех по програмата, и освен това се спира на искането за намаляване на сроковете за отпускане на субсиидиите. Въпреки това гласувах "въздържал се", защото този доклад по собствена инициатива има едно изключително слабо място, което не ми позволи да го подкрепя при гласуването. По-конкретно, не подкрепям призива на г-н Audy да се увеличи финансирането за Европейския съвет за научни изследвания, както и това той да се превърне в независим правен субект, разполагащ с правомощия за вземане на решения и пряко отговорен за научната си стратегия и административното си управление.
<SPEAKER ID="257" NAME="Vilija Blinkevičiūt" LANGUAGE="LT">
Гласувах в подкрепа на доклада, защото считам, че един подходящ междинен преглед на Седмата рамкова програма за научни изследвания, технологично развитие и демонстрационни дейности е особено важен, за да се установи дали изпълнението на програмата е в унисон с поставените цели. Тази програма е една от най-важните програми за подпомагане на научните изследвания в света и е основен инструмент на научноизследователската политика на ЕС. Освен това в редица наскоро приети документи, в които очертава целите си за развитие и насоките за следващото десетилетие, Европейският съюз подчертава значението на научните изследвания и иновациите за укрепване на икономиката на ЕС, както и че те ще спомогнат тя да остане сред най-конкурентоспособните в света. В допълнение към като цяло положителната оценка докладът насочва вниманието на Комисията към редица аспекти от приложението на програмата и дава конкретни предложения как да бъдат подобрени. Например докладът предлага да се увеличи финансирането на програмата, но същевременно съдържа предложение да се определят общи научноизследователски пространства сред онези, които изглеждат най-обещаващи по отношение на конкретни приложения, позволяващи най-висока степен на споделяне от гледна точка на етиката, за да се постигнат осезаеми резултати от изпълнението на програмата.
<SPEAKER ID="258" NAME="Jan Březina" LANGUAGE="CS">
Въпреки факта, че Европа продължава да изостава от САЩ и губи водещите позиции, които е имала пред страните с развиващи се икономики, резултатите от Седмата рамкова програма свидетелстват за добавената стойност на тази европейска програма за научните изследвания и развойната дейност в Европа За съжаление обаче, все още не съществува метод, по който да се изготвя оценка за това доколко проектите, финансирани от Седмата рамкова програма, са допринесли за напредъка в научните знания. Необходимо е също да се посочи значителното неравновесие между участието на предприятия от старите и от новите държави-членки. По същия начин процентът на участие, по-специално на малките и средните предприятия, остава сравнително нисък. Положението може да се подобри, като се опростят административните и финансовите правила.
<P>
Необходимо е да се подчертае значението на "съвместните технологични инициативи" за конкурентоспособността на европейската промишленост. Необходимо е също така да се посочат правните и административните препятствия (правосубектност, правила за финансиране, а в някои случаи и интелектуална собственост), които биха могли да откажат от участие голям брой основни участници в изследователската сфера и МСП. Трябва да променим ситуацията там, където финансирането на научноизследователската дейност в Европа е твърде фрагментарно, тъй като има много източници на финансиране в държавите-членки и в ЕС, които прилагат различни приоритети, критерии за оценка, определения и процедури, а това непременно води до припокриване, объркване и грешки.
<SPEAKER ID="258" NAME="Maria Da Graça Carvalho" LANGUAGE="PT">
Предвид несигурната все още икономическа ситуация, дължаща се на финансовата криза, която засегна Европа, в своя междинен преглед докладчикът разглежда важни аспекти, които трябва да бъдат подобрени, за да се използва наличното публично финансиране възможно най-ефективно. Съгласна съм с акцента, който докладчикът поставя върху два въпроса от изключително значение за бъдещата научноизследователска работа в Европа: допълнително опростяване на плащанията между Комисията и други субекти и по-широко участие на малките и средните предприятия и на промишлеността като цяло в отговор на големите социални предизвикателства.
<SPEAKER ID="259" NAME="Lara Comi" LANGUAGE="IT">
Единодушието при вота на комисията по този важен доклад и резултатите от днешното гласуване още веднъж показват, че Парламентът знае как да заема ясна и решителна позиция по решаващи за гражданите и предприятията въпроси. Считам, че докладът наистина подчертава аспектите от Седмата рамкова програма, които са от критична важност. Той също така излага добре обосновани предложения, за да се гарантира, че средствата, които все още не са разпределени, ще имат реален принос за повишаване на конкурентоспособността и качеството на европейския пазар. Според мен опростяването на административните процедури и намаляването на бюрокрацията все още е най-важното предизвикателство, ако наистина искаме нашите предприятия, и по-конкретно малките и средните предприятия, да получат достъп до финансиране. Трябва да използваме тези средства, за да повишим способността си да работим интегрирано чрез подобряване на публично-частните партньорства, стимулиране на междурегионалните обединения и гарантиране на добра координация между кохезионните фондове и фондовете за научни изследвания и иновации.
<SPEAKER ID="259" NAME="Rachida Dati" LANGUAGE="FR">
Настоящият доклад допринася за привличане на вниманието към факторите, които са от решаващо значение за изпълнението на изискванията за бъдещите научни изследвания в Европа, особено в контекста на целите, заложени в стратегията "Европа 2020". Сега е важно да се намалят прекалените административни тежести и по-специално да се насърчи по-широкото участие на МСП в Седмата рамкова програма. Освен това е задължително програмите на ЕС постоянно да консолидират напредъка, постигнат в областта на научните изследвания и иновациите, в полза на обучението и създаването на работни места.
<SPEAKER ID="259" NAME="Marielle De Sarnez" LANGUAGE="FR">
Европейският парламент направи междинен преглед на Седмата рамкова програма за научни изследвания и развитие за периода 2007-2013 г. Това е възможност да напомним на Европейската комисия колко е важен за бъдещето на Европа правилният избор, когато се инвестира в научни изследвания и иновации. За 2011, 2012 и 2013 г. за програмата се предвиждат още 28,5 млрд. евро. Тази сума трябва да се разпредели приоритетно за проекти, внесени от МСП и промишлеността като цяло, особено в областта на доставките на енергия, устойчивото развитие и борбата с изменението на климата. Трябва да гарантираме по-добро разпределение на научноизследователската инфраструктура в целия Европейски съюз, като същевременно спазваме принципа за високи научни постижения, който дава възможност на Европа да привлича най-добрите изследователи в света.
<SPEAKER ID="259" NAME="Christine De Veyrac" LANGUAGE="FR">
През 2010 г. ЕС не изпълни целта от Договора от Лисабон да се изразходват 3 % от БВП за научни изследвания и технологично развитие. Тази цел беше заложена отново в стратегията "Европа 2020", но сега ЕС трябва да намери средства за постигането й, за да продължи да бъде конкурентна в международен план икономика.
<P>
Одобрявам приемането на доклада на г-н Audy относно междинния преглед на Седмата рамкова програма предвид въздействието от последната икономическа криза, която по-специално засегна възможността на малките и средните предприятия да инвестират в научноизследователска и развойна дейност. С цел да се избегне бюрокрацията и да се подпомогне достъпът на дружествата до европейско финансиране, е изключително важно да има по-опростени и по-прозрачни процедури.
<SPEAKER ID="260" NAME="Diogo Feio" LANGUAGE="PT">
С публикуването на стратегията "Европа 2020" стана ясно, че ангажиментът към научните изследвания и развитието е от решаващо значение, за да може Европа да се върне към икономически растеж и да спечели битката в полето на конкурентоспособността. Ето защо всяка оценка на Седмата рамкова програма (РП7) на Европейската общност за научни изследвания, технологично развитие и демонстрационни действия трябва да се свързва с целите на стратегията "Европа 2020" и нейното изпълнение. Убеден съм, че чрез научни изследвания и развитие Европа може да намери ефективни и ефикасни решения за проблема с енергетиката, за предизвикателствата, свързани с изменението на климата, за повишаване на европейската конкурентоспособност и производителност, което ще ни отведе към нов цикъл на по-устойчив растеж.
<SPEAKER ID="260" NAME="José Manuel Fernandes" LANGUAGE="PT">
Докладът на г-н Audy е посветен на междинния преглед на Седмата рамкова програма за научни изследвания, технологично развитие и демонстрационни дейности. На 23 и 24 март 2000 г., по време на заседанието в Лисабон, Европейският съвет определи цел Европейският съюз да се превърне до 2010 г. в най-конкурентната и динамична икономика в света, основана на знанието. Постигането на тази амбициозна цел не се оказа възможно. Надявам се, че целите на стратегията "Европа 2020" ще бъдат постигнати, и по-конкретно ангажиментът да се инвестират 3 % от брутния вътрешен продукт (БВП) в научноизследователска и развойна дейност до 2020 г. Стратегията "Европа 2020" не може да очаква следващата многогодишната финансова рамка, изпълнението й трябва да започне сега. Ето защо този преглед е от огромно значение, тъй като 50 % от финансирането за РП7 все още не е изразходвано. Следователно аз съм съгласен с докладчика най-вече по отношение на препоръките във връзка с необходимостта от опростяване на механизмите за достъп до средствата, опростяване на процедурите и повишаване на тяхната прозрачност, както и улесняване на дейността на малките и средните предприятия. Необходимо е също така програмата да инвестира във водещи области като здравеопазване, енергетика и ядрена безопасност, като посреща новите предизвикателства в областта на иновациите и научните изследвания.
<SPEAKER ID="260" NAME="João Ferreira" LANGUAGE="PT">
Докладът на г-н Audy представя няколко важни аспекта от междинния преглед на Седмата рамкова програма (РП7) на Европейския съюз за научни изследвания, технологично развитие и демонстрационни дейности. Той съдържа и актуални наблюдения, например това, че по-голяма част от научната дейност в ЕС все още се извършва от изследователи и техници - предимно млади хора с несигурни работни места. Случаят на Португалия е показателен.
<P>
Считаме за нужно да се подкрепят публичните изследвания и резултатите от тях да бъдат лесно достъпни, без бюрокрация, като се насърчава производителността и бизнес дейността, и по-специално малките и средните предприятия; създаването на квалифицирани работни места с права; социален напредък и устойчиво развитие. Нуждаем се от ангажимент по отношение на разнообразни области, като например енергийна ефективност, нови енергийни източници, ефикасно използване на ресурсите, рециклиране и нови производствени процеси.
<P>
Не можем да не изразим безпокойството си във връзка с някои от водещите принципи на европейското научноизследователско пространство. Ние считаме, че то трябва да бъде изградено на базата на сътрудничество и взаимна изгода, като намали съществуващите в момента различия в националните системи за научни изследвания и обърне тенденциите към концентриране на научни и човешки ресурси в по-развитите държави, което е същото като т. нар. "центрове за високи научни постижения".
<SPEAKER ID="261" NAME="Ilda Figueiredo" LANGUAGE="PT">
Докладът представя няколко важни аспекта от междинния преглед на Седмата рамкова програма (РП7) за научни изследвания и технологично развитие. От особено значение е изразената в доклада загриженост да се гарантира, че 40 % от участниците в научните изследвания са жени, тъй като в момента те са не повече 25,5 %, и да се признае, че "Европа продължава да изостава от САЩ и губи водещите позиции, които е имала пред страните с бързо развиващи се икономики". В доклада също така се "изразява съжаление, че по-голямата част от научната работа в ЕС все още се извършва при несигурни условия на труд".
<P>
Ние обаче сме обезпокоени от някои аспекти, не на последно място и от водещите принципи на европейското научноизследователско пространство, тъй като то трябва да се съсредоточи върху сътрудничеството между истинските мрежи за научни изследвания и сътрудничество, като преразгледа всички тенденции за съсредоточаване на научните и човешките ресурси в по-развитите държави и за намаляване на съществуващите в момента различия в националните системи за научни изследвания.
<P>
Иновациите в микро-, малките и средните предприятия изискват подкрепа за публични научни изследвания и резултатите от тях трябва да бъдат лесно достъпни, без бюрокрация, независимо дали става въпрос за енергийна ефективност, използване на нови източници на енергия и нови производствени процеси, рециклиране и по-успешно усвояване на ресурсите, или за създаване на работни места с права, или дали става въпрос за човешките и социални аспекти с оглед на социалния прогрес.
<SPEAKER ID="262" NAME="Monika Flašíková Beňová" LANGUAGE="SK">
Докладът представя оценка на това дали Седмата рамкова програма на ЕС за научни изследвани и технологично развитие ще предложи възможност за консолидиране на златния триъгълник на знания, образование и научни изследвания, който е от ключово значение за Европа. Освен другото, програмата одобрява процента на участие и отличните резултати при подбора на проекти, но е жалко, че процентът на одобрените заявления за участие в програмата като цяло остава сравнително нисък. Правилното управление на публичните средства в рамките на тази програма е важно и аз твърдо вярвам, че всяка промяна или преориентация трябва да се случва по такъв начин, че да се зачитат стабилността, цялостното сближаване и правната сигурност, които са в основата на взаимното доверие на участниците.
<SPEAKER ID="263" NAME="Pat the Cope Gallagher" LANGUAGE="GA">
Основното послание в този доклад е, че Европейският съюз трябва да положи всички усилия да остане на върха на секторите на научните изследвания, иновациите и науката. Ако днес не положим основите на научните изследвания, няма да достигнем до високи научни постижения в областта на иновациите в бъдеще. Необходими са добри източници за научни изследвания, за да се създаде и стимулира заетост в ЕС и да се повиши конкурентоспособността на ЕС, особено като се има предвид, че мощта на индустриално развиващите се държави нараства. Сътрудничеството между частния и публичния сектор трябва да се задълбочи и МСП следва да бъдат насърчавани да участват по-активно в програмата. Това насърчаване трябва да дойде от висшите органи на управление. На заседанието си на 4 февруари лидерите на ЕС и на държавите-членки заявиха, че поемат ангажимент за водещата инициатива "Съюз за иновации". Сега обаче трябва да предприемат действия в подкрепа на думите си. Научните изследвания и иновациите ще ни помогнат да излезем от икономическата безизходица, в която се намираме в момента.
<SPEAKER ID="263" NAME="Brice Hortefeux" LANGUAGE="FR">
Научните изследвания и развитието играят важна роля за модернизирането на нашите икономики и за повишаване на нашата конкурентоспособност. С бюджет от 54 млрд. евро за периода 2007-2013 г. Седмата рамкова програма за научни изследвания и развитие е една от най-големите програми за подкрепа на научните изследвания в света.
<P>
Приемането на този доклад с голямо мнозинство е знак, че Парламентът проявява жив интерес към успеха на тази и на следващите програми. Необходимо е да се положат още усилия, за да се гарантира разумното управление на парите на обществото и да не се допуска средствата да изтичат малко по малко към проекти, които не са много ефективни и не са съобразени с нуждите ни.
<P>
Бъдещето на европейските научни изследвания включва опростяване на начина на прилагане на програмите, улесняване на достъпа до финансиране, участие на малките и средните предприятия (МСП) и преди всичко адаптиране на приоритетите към големите предизвикателства, пред които е изправено обществото (застаряването на населението, изменението на климата и др.).
<P>
Убеден съм, че Европейският съюз ще играе водеща роля в разработването на широкообхватни програми за научни изследвания и че може да допринесе с истинска добавена стойност, като консолидира европейското научноизследователско пространство. Ето защо реших изцяло да подкрепя този доклад.
<SPEAKER ID="263" NAME="Juozas Imbrasas" LANGUAGE="LT">
Гласувах в подкрепа на резолюцията, защото тя призовава при използването на Седмата рамкова програма (РП7) да се отчитат различните последици във всяка държава-членка от икономическата криза за последните години от програмата (2011-2013 г.), с оглед на значителния размер на средствата (28,8 милиарда евро за три години), които остава да бъдат разпределени, целите, които трябва да бъдат постигнати с оглед на стратегията "ЕС 2020", и подготовката на европейско научноизследователско пространство и на Съюз за иновации. Тя призовава по-специално за хармонизиране на целите на РП7 със стратегиите на ЕС за ефективно използване на ресурсите, суровините и цифровите технологии. Оставащите средства не бива да се отклоняват от научните изследвания и да се използват за други програми или инструменти, които не попадат в сектора на научните изследвания и иновациите, или целите и обхвата на РП7. Необходимо да се увеличи, стимулира и гарантира финансирането на научните изследвания и развойната дейност в Европейския съюз чрез съществено увеличаване на съответните разходи след 2013 г., защото това увеличение на финансирането, в идеалния случай чрез удвояване на бюджета, трябва да подпомогне устойчивия растеж и конкуренцията посредством високи постижения. Увеличението на средствата трябва да бъде съчетано с подход, ориентиран повече към резултати и обусловен от тях, и с радикално опростяване на процедурите на финансиране. Считам, че ние трябва да подкрепим бъдещото сътрудничество между отделните програми на ЕС за научни изследвания, технологично развитие и иновации, както и че съгласуваността на бъдещата програма, след нейното създаване, е важен аспект за всички участници в нея.
<SPEAKER ID="264" NAME="Jarosław Kalinowski" LANGUAGE="PL">
Бързо застаряващото население на Европа се нуждае от нови решение в различни области, които да й дадат възможност да функционира ефективно въпреки намалената работна сила. Пред подобни предизвикателства ни изправят и изменението на климата, неочакваните дефицити на суровини и биологичните заплахи, например последните събития около бактерията E coli в зеленчуците. Пътят към откриване на решения при подобни необичайни ситуации минава през инвестиции в научно и технологично развитие. Въпреки че сме водили много разисквания по този въпрос, за съжаление, мерките, предприети в Европа, са неефективни, въпреки заплахата, пред която са изправени нашият континент и нашата икономика. Последната не е самодостатъчна и освен това е изправена пред опасността от господство на китайската, индийската и бразилската икономика, които се развиват изключително бързо. Финансовата подкрепа и опростяването на законодателните процедури за научно развитие трябва да бъдат приоритет за ЕС. Да бездействаме означава да изоставаме.
<SPEAKER ID="265" NAME="Krišjānis Kariņš" LANGUAGE="LT">
Подкрепям доклада относно междинния преглед на Седмата рамкова програма на Европейския съюз за научни изследвания, технологично развитие и демонстрационни дейности, защото считам, че той отразява реално какво е постигнато и какви са съществуващите проблеми. Европейският съюз има потенциал да се превърне в световен лидер в областта на иновациите и изобретенията. Това ще даде нов стимул за нашия икономически растеж и ще доведе до подобряване на стандарта на живот на нашите граждани. Имаме възможност да постигнем тази цел, като осъществим редица вътрешни задачи, най-важната от които е намаляването на бюрократичните тежести. За да се превърнем в люлка на иновациите, трябва да пожертваме бюрокрацията, която не позволява тези средства да достигнат до изследователите и предприемачите. Носейки бремето на старата закоравяла система с бюрократични пречки пред развитието на нови и динамични предприятия, Европейският съюз все още не е достигнал своята цел да инвестира 3 % от своя БВП в научни изследвания и иновации до 2020 г. Европейският съюз трябва да се променя в крак с времето и да се отърси от оковите на бюрокрацията. Този подход трябва да се въведе, като се стартира с програмата за научни изследвания, която е източник на финансиране за нови изобретения, за реализиране на нови идеи и за създаване на работни места.
<SPEAKER ID="266" NAME="Paweł Robert Kowal" LANGUAGE="PL">
Параграф 27 от доклада съдържа информация, която не отговаря на истината. Твърдението, че интернет страниците и отделните компютърни системи постоянно се наблюдават от INDECT, не е вярно, както се потвърди от етичния преглед на проекта INDECT, който се проведе в Брюксел на 15 март 2011 г. с участието на специалисти от Австрия, Германия, Обединеното кралство, Франция и Холандия. Етичният преглед на проекта INDECT приключи с положителни резултати и не бяха установени нарушения, свързани с етичните аспекти на проекта. INDECT е подложен на постоянно наблюдение от страна на Комисията още от самото начало. До този момент тя не е установила нарушения. Освен това като цяло мястото на този въпрос не е в доклада, в който има конкретно позоваване на проекта INDECT, без да се споменават други подобни проекти, които получават средства от Европейския съюз.
<P>
Основната цел на проекта INDECT (научноизследователски проект, чиято цел е разработването на автоматизирана система за наблюдение, която непрекъснато наблюдава интернет страници, камери за наблюдение и отделни компютърни системи с цел по-голяма сигурност на гражданите в градската среда), който се изпълнява от Научно-технически университет (AGH) в Краков, е развитието на изследванията в областта на информационните технологии, които допринасят за повишаване безопасността на гражданите в градските райони. Системата INDECT е предназначена да установява чрез наблюдение заплахи, сред които по-конкретно порнография, търговия с оръжие и трафик на наркотици и човешки органи, както и да осигурява защита на личните данни и неприкосновеността.
<SPEAKER ID="266" NAME="Giovanni La Via" LANGUAGE="IT">
Седмата рамкова програма на Европейския съюз за научни изследвания, технологично развитие и демонстрационни дейности (РП7) е най-широкообхватният инструмент за подкрепа на научните изследвания на световно равнище и основният инструмент на политиката на Европейския съюз в областта на научните изследвания, Предприетите до този момент действия за обогатяване на познанието в най-различни области показват все по-острата необходимост от преминаване към разпространение на иновациите и въвеждането им в нашето ежедневие. Именно прякото въздействие на този инструмент върху ежедневието ме накара да подкрепя доклада на г-н Audy с надеждата, че в бъдеще политиките в областта на иновациите ще се възползват в най-голяма степен от взаимодействието между отделните компоненти в цялата верига на научните изследвания и развойната дейност. Седмата рамкова програма, която е ориентирана предимно към научните изследвания и технологичното развитие, в момента е единственият инструмент за постигане на целите, определени в инициативата "Съюз за иновации", и за ускоряване на процеса на превръщане на Европа в общество, основано на знанието. Да мислим за бъдещето на иновациите, означава да създаваме работни места, да финансираме научни изследвания и превръщането им в практики, които намират приложение в ежедневието, както и да развиваме потенциала на човешките ресурси - всичко това са фактори, които трябва да бъдат включени в следващата Рамкова програма.
<SPEAKER ID="266" NAME="Agnès Le Brun" LANGUAGE="FR">
Всяка година от 2007 г. насам ЕС изразходва над 6 млрд. евро за финансиране на научни изследвания и развитие на континента. Това ще бъде огромно предизвикателство за ЕС през следващите десетилетия. Всъщност Европа изостава от Съединените щати, а бързоразвиващите се държави я догонват. Ето защо тя трябва отново бързо да изведе иновациите на преден план в своя социален модел. Докладът на г-н Audy съдържа изводите, направени от първата част на Рамковата програма за научни изследвания. За постигането на целите на стратегията "Европа 2020" той предлага остатъкът от програмата да се съсредоточи върху най-актуалните предизвикателства в секторите, посочени в глава "Сътрудничество" от Седмата рамкова програма: здравеопазване, храни и биотехнологии, информационни и комуникационни технологии, нанонауки и нанотехнологии, енергетика, Стратегическия план за енергийни технологии (плана SET) и използването на биогаз, околна среда, устойчив транспорт, социални науки, икономика и хуманитарни науки и космическо пространство и сигурност. Гласувах в подкрепа на доклада, защото той не само прави оценка на положението, но също така поставя амбициозни цели пред Съюза, които отговарят на очакванията на европейските граждани.
<SPEAKER ID="267" NAME="David Martin" LANGUAGE="EN">
Седмата рамкова програма е възможност за ЕС да приведе своята политика за научни изследвания в съответствие с икономическите и социалните си амбиции, особено чрез консолидиране на европейското научноизследователско пространство. С отпуснат бюджет от близо 54 млрд. евро за периода 2007-2013 г. РП7 се превърна с течение на годините в една от най-важните програми за подкрепа на научните изследвания в света и представлява основният инструмент на политиката на ЕС в областта на научните изследвания. Определени са четири основни цели, съответстващи на четири конкретни програми, които трябва да структурират европейските усилия в областта на научните изследвания: програма за сътрудничество, програма за идеи, програма за хора и програма за капацитет. Целта е да се предостави възможност на ЕС да отговори на големите предизвикателства в обществото, които засягат всички държави-членки и на които те не могат да отговорят самостоятелно (застаряващо население, здравеопазване, енергийни доставки, водоснабдяване и продоволствено осигуряване, устойчиво развитие, борба срещу изменението на климата и др.), както и да развие знания, които да дадат възможност на нашите предприятия да осъществяват повече иновации и да засилят тяхната конкурентоспособност.
<SPEAKER ID="267" NAME="Clemente Mastella" LANGUAGE="IT">
През годините Седмата рамкова програма (РП7) за научни изследвания и технологично развитие се превърна в една от най-големите програми за подпомагане на научните изследвания в света и в основен инструмент на научноизследователската политика на Европейския съюз. След неуспеха на т. нар. Лисабонска стратегия, която имаше за цел ЕС да се превърне в най-конкурентната и динамична икономика в света, основана на знанието, до 2010 г., ние решихме да помислим дали прегледът на РП7 не може да предложи възможност да консолидираме златния триъгълник знание, образование и изследвания. Според нас РП7 е възможност за ЕС да приведе своята политика за научни изследвания в съответствие с икономическите и социалните си амбиции, най-вече чрез консолидиране на европейското научноизследователско пространство. Освен това политиките в областта на научните изследвания и развитието трябва да бъдат териториализирани, а Съюзът трябва да приеме амбициозен европейски план за научни изследвания в областта на отбранителните технологии с цел подобряване на промишлената и технологичната база на сектора на отбраната, като същевременно повиши ефикасността на публичните разходи за военни цели. И накрая, съгласни сме с комисията по бюджети, че решението за разработването и прилагането на всички рамкови програми трябва да се основава на принципите за простота, стабилност, правна сигурност, последователност, високи постижения и доверие, като в същото време трябва да се засилят връзките между европейските научноизследователски организации и промишлеността.
<SPEAKER ID="267" NAME="Nuno Melo" LANGUAGE="PT">
Седмата рамкова програма (РП7) за научни изследвания и технологично развитие (R&TD) е най-големият финансов инструмент на Европейската комисия за подкрепа и насърчаване на научноизследователската дейност. Тя разполага с бюджет от 50 млрд. евро за периода 2007-2013 г. Докладът посочва пътищата, които трябва да се следват по отношение на Рамковата програма за научни изследвания и технологично развитите. Тя трябва да бъде обвързана със стратегията "Европа 2020", но също така и с инициативата "Съюз за иновации", като следва да бъде насочена основно към области като изменението на климата, енергийната политика, конкурентоспособността и застаряването на населението. Ако постигнем поставените в нея цели, несъмнено ще навлезем в нов цикъл на икономически растеж.
<SPEAKER ID="267" NAME="Alexander Mirsky" LANGUAGE="EN">
Седмата програма на ЕС цели да се изгради обединено Европейско пространство на знанието на базата на резултатите от предишните програми и да се провеждат научни изследвания, насочени към укрепването на социално-икономическите фактори в развитието на Европа. Научните изследвания са в основата на европейската стратегия за икономическо развитие, като гарантират компетентност, развитие в социалната област и защита на околната среда. Ето защо гласувах в подкрепа на доклада.
<SPEAKER ID="268" NAME="Andreas Mölzer" LANGUAGE="DE">
Седмата рамкова програма не е просто за научни изследвания по принцип, а за конкретни сфери на научните изследвания, на които всички ние трябва да обърнем сериозно внимание след бедствието във Фукушима. Става въпрос за финансиране от програмата Евратом. Каква е ползата от производствените реактори, ако те се пропукват от водното налягане или в случай на земетресение? Каква е ползата от най-продуктивната атомна централа, ако и най малката грешка може да превърне териториите в непосредствена близост до нея, а и целия регион, в необитаеми за десетилетия напред? За нас е важно да се концентрираме в по-голяма степен върху ядрената безопасност и да продължим работата си по разработване на алтернативи. Сега, когато програмата Евратом предстои да бъде продължена и през 2012 и 2013 г., Фукушима трябва да се разглежда като възможност нещата да се преосмислят. Нужно е да се съсредоточим повече върху защитата от радиация и върху съхранението на крайния продукт. Въпрос на живот и смърт е да не се придържаме към същите приоритети или с други думи, разширяването на използването на атомната енергия, а по-скоро да се концентрираме върху аспектите, свързани с безопасността. Разбира се, в настоящата научноизследователска програма това не е предвидено и аз взех този факт под внимание при гласуването.
<SPEAKER ID="268" NAME="Franz Obermayr" LANGUAGE="DE">
Откакто съм в Парламента, по много поводи съм водил кампании за ядрената безопасност в ЕС. Подобна рискова технология за производство на енергия с всичките опасни за околната среда вторични продукти и с фатални последици и за хората, и за природата в случай на неуправляеми процеси в ядрен реактор, водещи до радиоактивно изтичане, не трябва да се крие под предлог за опазване на климата. За съжаление, Седмата рамкова програма също предвижда финансиране за научни изследвания в областта на атомната енергия. Докладът обаче приканва и за по-стриктни правила за програмата INDECT на ЕС. В него се казва, че Комисията на ЕС трябва незабавно да публикува всички документи, свързани с INDECT, и да определи ясен и стриктен мандат за целта на изследването, приложението и крайните потребители на INDECT. Това е първоначален успех, с който показва поне елементарно зачитане на правата на гражданите. След внимателна преценка реших да гласувам "въздържал се".
<SPEAKER ID="268" NAME="Alfredo Pallone" LANGUAGE="IT">
Гласувах "за" доклада на г-н Audy, защото Седмата рамкова програма (РП7) трябва да бъде преразгледана изцяло, за да постигне и да бъде в съответствие с целите на стратегията "Европа 2020". Отрицателните резултати от междинния преглед означават, че трябва да преразгледаме нашите приоритети. Ето защо съм съгласен, че основните цели трябва да се променят и да се подчертае необходимостта от по-ефективна политика в областта на научните изследвания, която да намали тежестта на бюрокрацията и да предвижда по-широко участие на малките и средните предприятия, както и иновации и финансиране на интеграцията. С тези промени се надяваме, че проектите от втория етап на РП7 ще приключат успешно.
<SPEAKER ID="268" NAME="Maria do Céu Patrão Neves" LANGUAGE="PT">
Докладът на г-н Audy относно междинния преглед на Седмата рамкова програма (РП7) за научни изследвания, технологично развитие и демонстрационни дейности се основава на предварителното условие за съгласуваност на обществеността с науката. Лисабонската стратегия постави амбициозна цел пред Европейския съюз: до 2010 г. да се превърне в най-конкурентната и основана на знанието икономика в света. В стратегията се признава централната роля на научните изследвания. Това желание не беше реализирано по редица причини. Десетилетието от 2000 до 2010 г., което приключи с изключително сериозна икономическа криза, ще бъде оценявано в бъдеще. Сега е важно - и аз споделям амбицията на докладчика в това отношение - да се анализира свършената работа и да се реорганизира работата в бъдеще. РП7 е още една възможност ЕС да приведе своята политика за научни изследвания в съответствие с икономическите и социалните си амбиции, не на последно място чрез консолидиране на европейското научноизследователско пространство. РП7 е една от най-мащабните програми за подпомагане на научните изследвания в света и е основен инструмент на научноизследователската политика на ЕС. Съществуващите специфични програми, като програмата за сътрудничество, програмата за идеи, програмата за хора и програмата за капацитет, могат и трябва да допринесат за обогатяване на знанията, за да може нашите предприятия да осъществяват повече иновации и да се повиши тяхната конкурентоспособност.
<SPEAKER ID="268" NAME="Aldo Patriciello" LANGUAGE="IT">
Седмата рамкова програма (РП7) трябва да бъде преразгледана, за да се съгласува в по-голяма степен с целите на стратегията "Европа 2020". За да се повиши конкурентоспособността на европейската политика за научни изследвания и тя да бъде в унисон с икономическите и социалните амбиции на ЕС, РП7 трябва да се съобрази с четири основни цели: насърчаване на опростяването на рамковите програми за научни изследвания и намаляване на тежестите на административните процедури; подобряване на участието на малките и средните предприятия (МСП); засилване на измерението на иновациите и по-широко използване на Механизма за финансиране с поделяне на риска.
<P>
Освен това трябва да се концентрираме върху значението на сътрудничеството между академичните среди, публичните изследователски институти и сектора на промишлеността. Трябва да се фокусираме в по-голяма степен върху предложенията за съвместна изследователска дейност между публичния сектор и промишлеността, да улесним сътрудничеството между мрежите от МСП, университетите и публични изследователски институти, а основните критерии за подбор на проекти по РП7 трябва да включват оценка на евентуалното въздействие върху пазара, трансфера на технологии и използването на резултатите от научните изследвания за търговски цели. Гласувах в подкрепа на преразглеждането на РП7 поради тези причини, а също и с цел ЕС да стане по-конкурентен в областта на научните изследвания, без да се налага да чака Осмата рамкова програма.
<SPEAKER ID="268" NAME="Vincent Peillon" LANGUAGE="FR">
Гласувах "за" доклада на г-н Audy относно междинния преглед на Седмата рамкова програма за научни изследвания и развитие С този текст Европейският парламент потвърждава подкрепата си за тази програма, която е от огромно значение за развитието на европейската научноизследователска дейност и за повишаване на конкурентоспособността на нашите предприятия. Той се обявява в подкрепа на създаването на постоянен бюджет, което е от значение за постигане на целите на програмата. Освен това в доклада са изложени конкретни предложения за преодоляване на слабостите на програмата. Той правилно подчертава необходимостта от опростяване на процедурите за финансиране и оптимизиране на съществуващите инструменти, за да се улесни достъпът за малките и средните предприятия. И накрая, докладът ни припомня, че Европейската комисия следва да гарантира, че насърчаването на иновациите не става за сметка на постигането на напредък във фундаменталните научни изследвания.
<SPEAKER ID="269" NAME="Rovana Plumb" LANGUAGE="EN">
Докладът се опитва да установи дали преразглеждането на Седмата рамкова програма за научни изследвания и технологично развитие (РП7) може да предостави възможност за консолидиране на златния триъгълник - знания, образование и научни изследвания, който представлява ключът към съдбата на европейските граждани. Одобрявам равнището на участие и високите постижения при подбора на проектите, но изразявам съжаление, че процентът на удовлетворените заявления по тази програма като цяло остава доста нисък, което е фактор, възпиращ - особено МСП - от участие. В рамките на програмата "Хора" подкрепям действията "Мария Кюри", които са от изключително значение за научните изследователи, и отчитам, че "съвместните технологични инициативи" са от полза за конкурентоспособността на европейската промишленост.
<SPEAKER ID="269" NAME="Phil Prendergast" LANGUAGE="EN">
Предвид икономическата криза, пред която е изправен ЕС, е важно да установим кои области от нашата дейност могат да ни помогнат да преодолеем трудностите. Научните изследвания и иновациите имат централна роля за интелигентния, устойчив и приобщаващ растеж и поради това най-доброто, което може да се направи, е да се инвестира в научноизследователска и развойна дейност. Предвид редицата политически и икономически промени, настъпили след приемането на Седмата рамкова програма, РП7 трябва да бъде изменена, за да отрази новата реалност. Не можем да си позволим да чакаме да започне Осмата рамкова програма, като се има предвид какво значение имат за Европа промишлените отрасли, основани на знанието, и нашият процъфтяващ сектор на научноизследователската и развойна дейност. Лисабонската стратегия за превръщането ни до 2010 г. в най-конкурентната икономика в света, основана на знанието, може и да се е провалила, но това не означава, че трябва изцяло да се откажем от нея. Трябва да продължим да работим за постигане на тази цел, като променим РП7. По този начин ще се справим с един сериозен неуспех на РП7, а именно да осигури финансиране за научни изследвания в областта на майчиното и детското здраве. Близо 400 000 бебета се раждат преждевременно, а все още няма финансиране за научни изследвания в тази област. Преждевременното раждане е причина номер едно за детската смъртност, а преждевременно родените бебета са много по-склонни да развиват хронични заболявания.
<SPEAKER ID="269" NAME="Paulo Rangel" LANGUAGE="PT">
Седмата рамкова програма (РП7) на Европейския съюз за научни изследвания, технологично развитие и демонстрационни дейности трябва да се оцени с оглед на текущото състояние на Европейския съюз, но и с поглед в бъдещето. Докладчикът правилно посочва, че определената от Европейския съвет цел през 2000 г. да се превърнем в най-конкурентната икономика в света, основана на знанието, до 2010 г., не е постигната. Макар да не е постигната в рамките на определения срок обаче, тя си остава истинска цел за общи действия. Ето защо оценката на Рамковата програма може да изиграе важна роля в това отношение. С други думи, можем да се опитаме да намалим пречките, които възникват пред растежа на европейската икономика, по-конкретно като намалим бюрокрацията при процедурите за достъпа до програмите за подкрепа на научните изследвания.
<SPEAKER ID="270" NAME="Raül Romeva i Rueda" LANGUAGE="EN">
Подкрепям доклада. Той вече беше приет единодушно от комисията по промишленост, изследвания и енергетика. Докладът отразява препоръките на експертната група и установява областите, в които има възможност за усъвършенстване на различните инструменти на ЕС за научни изследвания. Например по-широкият достъп и разпространението на резултатите от научните изследвания, повече предложения в областта на социалните и икономическите науки, повече съвместни действия в областта на научните изследвания, полагане на усилия за подобряване на мобилността на изследователите, повече действия за иновативни МСП, по-добра координация с държавите-членки. Докладът не разглежда въпроса за инвестициите в ITER или Галилео. Неблагоприятното обаче е, че на места текстът е ориентиран към икономическата роля и конкурентоспособността на изследванията и иновациите, а не към това, с което последните биха могли да допринесат за обществото като цяло.
<SPEAKER ID="271" NAME="Licia Ronzulli" LANGUAGE="IT">
Научните изследвания са важен компонент в света на знанието и в условията на глобализирана икономика със сигурност биха могли да допринесат за икономическия растеж и за повишаване на равнището на заетост в Европейския съюз. Седмата рамкова програма (РП7) е добра възможност за Европейския съюз да развие политиката си в областта на научните изследвания, като в същото време консолидира европейското научноизследователско пространство. Чрез тази програма Европа трябва да отговори на изискванията на промишлеността и по-общо на европейските политики за научни изследвания и знания.
<P>
Приемайки днешния доклад, Парламентът хвърля светлина върху резултатите, постигнати чрез програмата за научни изследвания през тези първи четири години. И все пак, за да постигнем по-големи и по-добри резултати в бъдеще, ние трябва да опростим административния процес, да подобрим възможностите за участие на малките и средните предприятия, да подкрепяме иновациите и да приемем механизми за финансиране с поделяне на риска. Докладът също така настоятелно призовава ЕС и държавите-членки да приемат амбициозен план за научни изследвания за консолидиране на европейската отбранителна промишленост.
<SPEAKER ID="271" NAME="Nikolaos Salavrakos" LANGUAGE="EL">
Гласувах в подкрепа на доклада на г-н Audy, защото считам, че инвестициите в сектора на научните изследвания и иновациите са от фундаментално значение за конкурентоспособността, растежа и създаването на работни места в ЕС. Считам, че междинният преглед на Седмата рамкова програма за научни изследвания и развитие (2007-2013 г.) е изключително полезен, за да се направят важни заключения, основани на оценката на положението в момента. Приветствам предложението на докладчика да се опростят процедурите за финансиране и да се приеме подход, ориентиран към резултати, по отношение на разходите на ЕС, както и да се определят критерии за високи постижения и европейска добавена стойност. Секторът на научните изследвания има потенциал за най-голяма добавена стойност за Съюза. Публичните бюджети бяха съкратени и поради тази причина за финансирането на предстоящата Осма рамкова програма за научни изследвания трябва да се мобилизира частното финансиране. Ето защо одобрявам предложението на докладчика да се увеличи участието на промишлеността и на малките и средните предприятия.
<SPEAKER ID="272" NAME="Czesław Adam Siekierski" LANGUAGE="PT">
Четири години изминаха от въвеждането на Седмата рамкова програма за научни изследвания и технологично развитие. На фона на променящата се световна икономическа ситуация и в момент, когато Европа бавно се опитва да излезе от икономическата криза, става ясно, че програмата е приета, за да се решат сериозни и значими проблеми. Конкуренцията на основни световни икономически сили, като Китай, Индия и Бразилия, ни принуждава да предприемем специални мерки, които имат за цел да ни осигурят технологично предимство, което ще ни даде възможност да приложим ефективно стратегията на Европейския съюз. Подходящите инвестиции в научни изследвания и развойна дейност в дългосрочен план ще допринесат за изграждането на общество, основано на знанието, което е един от най-важните компоненти на икономическата мощ. Докладът също така разглежда ключовия въпрос за недостатъчното сътрудничество и обмен на информация между държавите-членки, което води до дублиране на отделни проекти. Друг тревожен въпрос е неравното участие на държавите-членки, което води до задълбочаване на различията в област от такова значение, като тази на научните изследвания и технологичното развитие. Това е изцяло в разрив с целите на Седмата рамкова програма.
<P>
Вследствие на икономическата криза някои държави-членки вече не разполагат с много възможности да осигуряват подкрепа за програмата и за ЕС е предизвикателство да определи точно онези, които се нуждаят от нея, и да я отпусне. Изпълнението на програмата ще продължи още две години, а равнището на бюджетното задължение не е надхвърлило 50 % (54 млрд. евро за периода 2007-2013 г.), което трябва да улесни включването на компетентните органи и да даде възможност наличните средства да се използват възможно най-правилно.
<SPEAKER ID="273" NAME="Catherine Stihler" LANGUAGE="EN">
Одобрявам работата, която докладчикът е свършил с този доклад. Споделям безпокойството му във връзка с това, че съобщението на Комисията е публикувано много по-късно от обещаното. Седмата рамкова програма постигна някои отлични резултати и съм обнадеждена от работата, която докладчикът е свършил, за да се затвори златният триъгълник.
<SPEAKER ID="274" NAME="Nuno Teixeira" LANGUAGE="PT">
Седмата рамкова програма (РП7) за научни изследвания и технологично развитие (R&TD) е най-големият финансов инструмент на Европейската комисия за подкрепа и насърчаване на научноизследователската дейност и разполага с бюджет от 50 млрд. евро за периода 2007-2013 г. Докладът подчертава, че РП7 за научни изследвания и технологично развитие трябва да бъде обвързана със стратегията "Европа 2020", но също така и с инициативата "Съюз за иновации", и че в периода до приключването си следва да се съсредоточи в области като изменение на климата, енергийна политика, конкурентоспособност и застаряване на населението.
<P>
Гласувам в подкрепа на този доклад, защото разбирам, че само чрез засилване на европейската политика за научни изследвания, развитие и иновации е възможно ЕС да повиши своята конкурентоспособност и постепенно да заеме водеща роля на световно равнище. Считам също за важно, че Седмата рамкова програма допринася за изграждане на европейско научноизследователско пространство в съответствие с член 179, параграф 1 от дял XIX на Договора за Европейския съюз.
<SPEAKER ID="275" NAME="Viktor Uspaskich" LANGUAGE="LT">
Научните изследвания и иновациите са важни за гарантиране на устойчив и приобщаващ растеж в Литва. Според данни на Световната банка Литва има огромен потенциал да се превърне в динамична икономика, основана на знанието. Проучването обаче посочва също, че в сектора на научноизследователската и развойна дейност моята страна среща управленски, структурни и регулаторни проблеми. Трябва да преодолеем тези пречки, ако искаме да постигнем реален напредък. Това води до проблеми и за Европа. В Европа разходите за научноизследователската и развойна дейност са ниски в сравнение с тези на световните сили и това се дължи на липсата на частни инвестиции и благоприятни условия за иновации. Съгласен съм с докладчика, че наистина се нуждаем от по-добра координация на изследователските проекти и от съфинансиране в рамките на Съюза. Освен това научноизследователските бази и инфраструктура в Централна и Източна Европа трябва да се разширят и модернизират.
<P>
Това ще стимулира европейската конкурентоспособност и ще допринесе за преодоляване на инфраструктурните различия между старите и новите държави-членки. Считам също така, че научните изследвания и технологичното развитие трябва да станат по-достъпни за обикновените европейци. Според данните от проучване на Европейската комисия едва 10 % от европейците считат, че са добре информирани по отношение на науката, а 65 % считат, че правителствата следва да полагат повече усилия, за да събудят у младите хора интерес към нея. Ние следва да направим същото.
<SPEAKER ID="276" NAME="Luís Paulo Alves" LANGUAGE="PT">
Подкрепям тази резолюция, тъй като считам, че съществува необходимост от всеобхватно икономическо споразумение, което да може да укрепи вече съществуващите солидни двустранни връзки по отношение на търговията и инвестициите. Считам обаче, че споразумението следва да бъде балансирано и да насърчава лоялната търговия. Въпреки широкия консенсус за едно амбициозно споразумение считам, че то не следва да оказва влияние върху обществените услуги или правата на Европейския съюз да законодателства по отношение на Директивата за качеството на горивата. Споразумението следва също така да поставя амбициозни цели за устойчиво развитие с правно обвързващи социални и екологични параметри.
<SPEAKER ID="276" NAME="Laima Liucija Andrikien" LANGUAGE="LT">
Подкрепих тази резолюция относно търговските отношения между Европейския съюз и Канада. Канада е един от най-отдавнашните и близки партньори на Европейския съюз, като е първата индустриализирана страна, с която Европейският съюз подписва рамково споразумение за търговско и икономическо сътрудничество през 1976 г. Все пак икономическите отношения между Европейския съюз и Канада все още на са реализирали пълния си потенциал и считам, че сключването на споразумение за свободна търговия между Европейския съюз и Канада може да окаже значителен принос за развитието и реализирането на това, като се подобряват търговските и инвестиционните потоци и същевременно се премахват митата, най-високите търговски ставки и необоснованите нетарифни бариери и се оказва подкрепа за по-тясното сътрудничество, по-специално в областта на регулаторното сътрудничество, мобилността на работниците и признаването на квалификациите. Приветствам сключването на споразумение с Канада, което да надхвърля ангажиментите, поети в рамките на СТО, и което да допълва многостранните правила, при условие че в резултат на преговорите се достигне до балансирано, амбициозно, висококачествено споразумение, което далеч не се свежда единствено до намаляване на митническите тарифи, а започне прилагането и на други инструменти. Например при търговски спорове следва да се прилага принципът на реципрочност в рамките на наличните правни средства за защита, като съществува необходимост от подобряване на защитата на правата върху интелектуалната собственост, включително търговските марки, патентите и географските означения.
<SPEAKER ID="276" NAME="Sophie Auconie" LANGUAGE="FR">
Подкрепяйки тази резолюция относно текущите търговски преговори между Европейския съюз и Канада, искам отново да подчертая значението на международната търговия (включително с Канада) за развитие на нашите икономики. Както се посочва в резолюцията, макар Европа да трябва да отдава приоритет на международната система за търговия, а именно кръга от преговори за развитие от Доха, текущите преговори с Канада могат успешно да допълват този международен подход с двустранен подход, който е също толкова необходим. По този начин, разисквайки и водейки преговори, успяваме да намерим решения на въпроси, свързани с търговията и със спазването на определени принципи, като например тези, свързани с околната среда. Все пак като заместник-председател на работната група по обществени услуги изразявам загрижеността си относно избрания подход спрямо този сектор. Вярно е, че приемайки "подход, основаващ се на отрицателен списък" (списък, който изключва определени обществени услуги от процеса на либерализация), а не тъкмо обратното, т.е. "подход, основаващ се на положителен списък" (изключвайки обществени услуги от обхвата на либерализация, с изключение на включените в списъка), има голяма вероятност да отслабим обществените услуги. Ето защо резолюцията настоятелно призовава Европейската комисия да изостави този подход.
<SPEAKER ID="276" NAME="Zigmantas Balčytis" LANGUAGE="LT">
Подкрепих тази резолюция. Канада е един от най-отдавнашните и близки партньори на Европейския съюз, като е първата индустриализирана страна, с която Европейският съюз подписва рамково споразумение за търговско и икономическо сътрудничество през 1976 г. В течение на годините са подписани редица двустранни споразумения, предназначени да улеснят засилването на търговските отношения, а понастоящем Европейският съюз е вторият по значение търговски партньор на Канада и вторият най-голям източник на преки чуждестранни инвестиции в Канада. Съгласен съм, че все още не е реализиран пълният потенциал на икономическите отношения между Европейският съюз и Канада. Предвижданото споразумение за свободна търговия може да даде значителен принос за постигането на по-тясно икономическо партньорство между Европейския съюз и Канада и ще изпрати убедителен сигнал в полза на растежа към инвеститорите и предприятията в Европейския съюз и Канада.
<SPEAKER ID="276" NAME="Jean-Luc Bennahmias" LANGUAGE="FR">
Като се има предвид, че понастоящем се водят преговори за търговско споразумение между Европейския съюз и Канада, чрез резолюцията, която току-що приехме, Европейският парламент изразява загриженост за подхода на Европейската комисия по отношение на обществените услуги. Всъщност Европейската комисия, която отговаря за воденето на преговорите по това споразумение, изглежда желае по принцип да бъдат включени всички услуги. Договаряйки "отрицателен" списък с услуги, които да не бъдат включени в споразуменията за свободна търговия, и ако бъде оставена да завърши това, Комисията би преобърнала логиката, която доминираше до момента. Все пак обществените услуги не са като останалите услуги: защото те осигуряват социално и териториално сближаване, както и съществена подкрепа за уязвимото население, тези услуги имат характеристики, които са специфични за общия интерес, за който са предназначени. Следователно е от ключово значение да продължим да се придържаме към подход, който защитава тези услуги, по-специално като ги защитим от международна конкуренция.
<SPEAKER ID="277" NAME="Mara Bizzotto" LANGUAGE="IT">
Отношенията с Канада отдавна носят ползи и за двете страни, а по отношение на търговията те са от взаимен интерес и се основават на добро сътрудничество. Въпреки факта, че Канада е развита страна, по отношение на която има съвсем малък брой въпроси, които могат да бъдат поставени във връзка с равнището на спазване на социалните права и на най-високите екологични стандарти, Комисията - дори преди Парламента - създаде основа за преговори със съответните канадски органи, разглеждаща подробно множество въпроси, по които трябва да бъде постигната промяна, за да бъдем удовлетворени.
<P>
Подкрепям тази резолюция, която се отнася до глава от европейската търговска политика, която може да бъде използвана като модел за преговори с други държави - включително Индия, Китай и Пакистан - които определено не гарантират лоялна конкуренция, а още по-малко спазват социалните права и екологичните стандарти, както прави Канада. Когато започваме преговорите с тези държави, следва да си припомним колко строги и взискателни сме били по отношение на много по-развити държави, като например Канада, и да възприемем същото недвусмислено и открито отношение в защита на интересите си.
<SPEAKER ID="278" NAME="John Bufton" LANGUAGE="EN">
Гласувах против търговските отношения между Европейския съюз и Канада, тъй като считам, че всяко двустранно инвестиционно споразумение може да подкопае преговорите между Британската общност и Канада. Макар да не виждам причина, поради която Европейският съюз и Канада да не могат да търгуват свободно, предишното законодателство доказа, че амбицията на Европейския съюз има склонност да узурпира, а не да поставя успоредно съществуващи търговски отношения между Обединеното кралство и трети държави.
<SPEAKER ID="278" NAME="Alain Cadec" LANGUAGE="FR">
Подкрепих резолюцията относно търговските отношения между Европейския съюз и Канада, която има за цел да създаде Всеобхватно икономическо и търговско споразумение. Канада е близък търговски партньор на Европейския съюз: за 10 години канадските инвестиции в Европа са се увеличили почти двойно, достигайки 119,5 млн. евро през 2009 г. Поради тази причина е необходимо да бъде създадена съвременна правна рамка с оглед да се гарантира положително въздействие върху растежа. Искам да подчертая въпроса за пазарния достъп за селскостопански продукти. Правилата за произход са различни в Канада и Европейския съюз, а Комисията трябва да гарантира, че интересите и приоритетите на европейското селско стопанство са взети под внимание в достатъчна степен. По-специално следва да бъдат положени усилия за намирането на задоволително решение на проблема за правилата за произход, така че продукти от други членове на Северноамериканското споразумение за свободна търговия да не навлязат заедно с канадските продукти.
<SPEAKER ID="278" NAME="Maria Da Graça Carvalho" LANGUAGE="PT">
Многостранната търговска система, основана на правила и установена чрез Световната търговска организация (СТО), остава най-подходящото средство за регулиране и насърчаване на отворена и лоялна търговия. Все пак, като се имат предвид историческите и изключително успешните икономически отношения между Европейския съюз и Канада, подкрепям споразумение, което надхвърля ангажиментите, поети в рамките на СТО, и допълва многостранните правила с цел да бъдат достигнати максималните възможности за сътрудничество между тези две сили.
<SPEAKER ID="278" NAME="George Sabin Cutaş" LANGUAGE="RO">
Подкрепих резолюцията относно търговските отношения между Европейския съюз и Канада, защото тя подчертава необходимостта от включване на социални и екологични въпроси в бъдещото икономическо и търговско споразумение между Европейския съюз и Канада. Що се отнася до опазването на околната среда, считам, че е важно Европейският съюз да се откаже от вноса на нефт, извлечен от битуминозни пясъци.
<SPEAKER ID="278" NAME="Marielle De Sarnez" LANGUAGE="FR">
Като част от водените преговори относно търговско споразумение между Европейския съюз и Канада, Комисията трябва да поеме ангажимента да спазва изискванията на Европейския парламент. В едно споразумение за свободна търговия има две жизненоважни неща: първо, да се гарантира реципрочност по отношение на социалното и екологичното законодателство; второ, да бъде възприет последователен и защитен подход спрямо услуги от общ интерес. Европейските екологични и здравни стандарти не следва да бъдат занижавани просто за да удовлетворим наш партньор. Европейската комисия трябва да обсъди последиците от своето решение да включи автоматично и по подразбиране всички услуги. Макар този метод да позволява определени обществени услуги да бъдат изключени от обхвата въз основа на всеки отделен случай и по искане на всяка държава-членка, като се създава "отрицателен" списък, все пак съществува рискът от възможни пропуски. Парламентът не желае този нов модел на преговори да създава правен прецедент. До момента Комисията договаря споразумения за свободна търговия, предоставяйки "положителен" списък, в който са посочени една по една услугите, влизащи в обхвата на споразумението. Този метод, който е широко използван в международната търговия, осигурява по-добра защита за определени чувствителни сектор на Европейския съюз и поради тази причина следва да бъде единственият метод, използван от Комисията.
<SPEAKER ID="279" NAME="Diogo Feio" LANGUAGE="PT">
Канада и Европейският съюз споделят набор от ценности, което ни прави не само търговски партньори, но и естествени съюзници в глобалната геостратегическа обстановка. Факт е, че и от двете страни на Атлантика има една цивилизация, която ще извлече огромни ползи от допълнителното укрепване на връзките между народите си. Излишно е да разисквам в подробности историческите връзки между Канада и Европа и приноса на нейните граждани за освобождението на Европа по време на двете световни войни, които я разрушиха.
<P>
Въпреки пречките пред либерализация на търговията, които все още съществуват, и резервите на Съюза по отношение на текущите практики в Канада, изразявам надеждата си, че скоро могат да бъдат създадени необходимите основи с оглед взаимноизгодно търговско партньорство. Всеобхватно икономическо и търговско споразумение между Канада и Европейския съюз може да се окаже най-амбициозното и най-мащабното, което сме сключвали до момента. Изразявам надеждата си, че то ще бъде именно такова.
<SPEAKER ID="279" NAME="José Manuel Fernandes" LANGUAGE="PT">
Това предложение за резолюция е свързано с търговските отношения между Европейския съюз и Канада, преговорите по които се очаква да завършат до края на 2011 г. Целта на търговската и инвестиционната политика на Европейския съюз е постигането на икономически растеж, който е устойчив, генерира блага и създава работни места. Нека си припомним, че сключването на търговски договорености с нашите стратегически партньори ще даде възможност на Европейския съюз да добави стойност от 1 % от брутния вътрешен продукт (БВП) до 2020 г., което през 2010 г. означаваше 120 млрд. евро, което ще донесе ползи както за потребителите, така и за предприятията. За тази цел и без да се поставя под въпрос ролята на Световната търговска организация (СТО) е от ключово значение търговията да се либерализира, като бъдат приключени всички преговори, водени в момента, в рамките на Програмата за развитие от Доха, част от която са и търговските отношения между Европейския съюз и Канада. Макар някои проблеми да остават нерешени, като например този за негативните последици върху биоразнообразието от извличането на нефт от битуминозни пясъци и проблемът с някои тюленови продукти, подкрепих резолюцията - не само защото проблемът с обществените поръчки на практика беше решен, но и предвид ползите за държавите-членки, а също и за да се избегне забавянето на преговорите.
<SPEAKER ID="279" NAME="João Ferreira" LANGUAGE="PT">
Първият параграф от преамбюла илюстрира визията, която определя насоката на този доклад: в нея се посочва, че многостранната търговска система, създадена чрез Световната търговска организация (СТО), продължава да бъде най-подходящата рамка за регулиране и за насърчаване на открита и справедлива търговия. По-нататък тя се обявява за успешно приключване на преговорите от кръга от Доха.
<P>
Това е визия, развита по-подборно в последващите точки на резолюцията, с която съвсем естествено не сме съгласни. Всъщност не сме съгласни, както и милионите работници, земеделски стопани, собственици на малки и средни предприятия, и много други в целия свят, които години наред сочеха с пръст и обвиняваха СТО, целите й за дерегулиране на търговията и интересите, които тя обслужва: интересите на мултинационалните дружества; на големи дружества и финансови институции, които печелят милиони за сметка на милиони закрити работни места и загубени трудови и социални права, разрушавайки малки и средни производители и нанасяйки щети на околната среда.
<P>
Споразумението за свободна търговия между Европейския съюз и Канада, както и останалите, също обхваща услуги, като се изразяват заслужаващи вниманието, но непоследователни опасения по отношение на "отрицателни списъци" или други въпроси, които не премахват заплахите, надвиснали и върху обществените услуги. Има повече от достатъчно основания да се гласува "против".
<SPEAKER ID="279" NAME="Ilda Figueiredo" LANGUAGE="PT">
Европейският съюз продължава да създава търговската си политика с последици, които засягат дълбоко различните държави-членки, макар и по различен начин.
<P>
Споразуменията, които дават конкретен израз на тази политика, като цяло се основават на свободна търговия, чийто цели и последици стават пределно ясни от свързаната с това реторика: тя включва "офанзивни интереси", сякаш говорим за война.
<P>
Като цяло това са споразумения, които все по-често нямат демократична легитимност, тъй като почти винаги биват договаряни при най-строга секретност, зад гърба на обществеността, в опит да бъде прикрито тяхното икономическо, социално и екологично въздействие, и да бъде избегнато информираното разискване и изясняване.
<P>
Като се има предвид, че преговорите са на етап, за който се смята, че е сравнително напреднал и че се предвижда те да приключат през 2011 г., въздействието му върху определени сектори и държави тепърва предстои да бъде цялостно разисквано.
<P>
Все пак съдържанието на споразумението не предлага нищо ново: отварянето на пазари и либерализирането на услуги, включително все по-комерсиализирани обществени услуги, които зависят от благоволението на мултинационални дружества и създават проблеми на хората.
<P>
Последствията са добре известни: пазарите се доминират от малко на брой участници, разрушаване на по-слабите производствени системи и все повече поводи за посегателства върху права, върху условия на труд и живот.
<SPEAKER ID="280" NAME="Monika Flašíková Beňová" LANGUAGE="SK">
През 2009 г. Европейският съюз започна преговори за сключване на Всеобхватното икономическо и търговско споразумение с Канада. Евентуалното споразумение обхваща широк диапазон от теми: търговия със стоки и услуги, права върху интелектуалната собственост, обществени поръчки, регулаторно сътрудничество, инвестиции, временна миграция, политика в областта на конкуренцията и стандарти в областта на заетостта и околната среда. Считам, че е правилно двете страни да отделят приоритетно място на усилията за постигане на споразумение по няколко ключови аспекта, като например въпросите за обществените поръчки, инвестициите и обществените услуги.
<SPEAKER ID="280" NAME="Juozas Imbrasas" LANGUAGE="LT">
Приветствам документа, тъй като Европейският съюз и Канада поддържат тесни връзки, що се отнася до търговия и преки чуждестранни инвестиции. Текущите преговори за сключване на всеобхватно икономическо и търговско споразумение имат за цел постигането на много напредничаво споразумение, чийто амбиции надхвърлят което и да е друго търговско и икономическо споразумение, договаряно досега от Европейския съюз или Канада, и което би могло да укрепи допълнително вече съществуващите здрави двустранни търговски и инвестиционни връзки. Приветствам споразумение с Канада, което да надхвърля ангажиментите, поети в рамките на СТО, и което да допълва многостранните правила, при условие че в резултат на преговорите се достигне до балансирано, амбициозно, висококачествено споразумение. Считам, че главите относно селското стопанство ще представляват важен въпрос и за двете страни в рамките на тези преговори. Изразявам загрижеността си относно евентуалните съществени отстъпки в областта на генетично модифицираните организми, млякото и обозначаването на произхода. Ето защо интересите и приоритетите във връзка със селското стопанство следва да се вземат изцяло предвид и споразумението трябва да бъде от полза за потребителите в Европейския съюз и Канада, както и за земеделските сектори и на двете страни, и да гарантира, в рамките на балансирани в световен мащаб резултати, наличието на по-голяма, но лоялна конкуренция между Европейския съюз и Канада в областта на селскостопанските стоки. Приветствам първоначалния ангажимент на двете страни да не поддържат, въвеждат или повторно въвеждат субсидии за износа на селскостопански продукти, търгувани между двете страни, като положителна стъпка с оглед на провеждането на амбициозни и справедливи преговори, както и споразумението за сътрудничество в рамките на преговорите по линия на СТО относно селското стопанство.
<SPEAKER ID="280" NAME="Elisabeth Köstinger" LANGUAGE="DE">
Европейският съюз и Канада имат дългогодишни солидни търговски отношения. Все пак потенциалът за икономическо сътрудничество далеч не е изчерпан и приветствам преговорите, свързани с ВИТС. Независимо от това напредъкът в преговорите по линия на СТО трябва има приоритет пред двустранните споразумения. Тази резолюция обхваща набор от важни теми. По-специално подкрепям резервите, изразени от Европейския парламент, по отношение на евентуално отрицателно въздействие върху европейското селско стопанство. Принципът на реципрочност трябва да бъде запазен, за да се гарантира солидно, устойчиво споразумение и за двете страни. В този контекст искам по-специално да спомена разискването относно обозначаването на произхода на животни за клане, който въпрос трябва да бъде решен, както и пречките, свързани с тарифите и тези от техническо естествено, като например прекомерно дългите процедури за одобрение за продукти от Европейския съюз. Очевидно целта на ВИТС трябва да бъде постигането на лоялна конкуренция.
<SPEAKER ID="281" NAME="Elżbieta Katarzyna Łukacijewska" LANGUAGE="PL">
С оглед на факта, че Европейският съюз е вторият по големина търговски партньор на Канада, а Канада е мащабен партньор на Европейския съюз в областта на преките чуждестранни инвестиции, гласувах в подкрепа на предложението за резолюция относно търговските отношения между Европейския съюз и Канада. В същото време бих искала да подчертая, че Полша е най-големият търговски партньор на Канада сред страните от Централна и Източна Европа и вече почти дванадесет години поддържа излишък в двустранната търговия, който се увеличава всяка година. Днешното гласуване е ключова стъпка напред, която предвещава добри резултати в бъдеще.
<SPEAKER ID="282" NAME="David Martin" LANGUAGE="EN">
Изразявам задоволството си, че беше прието изменението, внесено от мен, което взема предвид неотдавнашните правни промени във връзка със забраната на Европейския съюз върху тюленовите продукти, по-специално искането на Канада към СТО за създаване на официална група за разрешаване на спорове, и изразява силна надежда, че Канада ще оттегли оспорването в СТО, което противоречи на положителните търговски отношения, преди необходимостта от ратифициране на ВИТС от Европейския парламент.
<SPEAKER ID="282" NAME="Clemente Mastella" LANGUAGE="IT">
Търговските отношения между Европейския съюз и Канада могат значително да надхвърлят ангажиментите, поети чрез Световната търговска организация, при условие че се основават на балансирано споразумение, което е гаранция за правилен реципрочен достъп до взаимните им пазари и подобрена защита на търговски марки, патенти и географски означения. Считаме, че новите инвестиции са необходимост с оглед да се гарантира опазването на околната среда и осигуряването на добри условия на труд. Тъй като селскостопанският сектор е от ключово значение, настоятелно призоваваме Комисията да договори споразумение, което носи ползи както за производителите, така и за потребителите, и което гарантира лоялна конкуренция между доставчици на селскостопански продукти от Европейския съюз и Канада. На последно място, считаме, че Съветът следва да получи съгласието на Парламента, преди да подписва каквито и да е бъдещи международни търговски споразумения и че Парламентът трябва да бъде информиран в хода на всички етапи на процедурата, за да бъде гарантиран по-голям демократичен контрол. Това е единственият начин, по който можем да постигнем по-висок растеж на търговията и инвестициите между Европейския съюз и Канада.
<SPEAKER ID="282" NAME="Véronique Mathieu" LANGUAGE="FR">
Подкрепих резолюцията, но гласувах "против" изменение 10, което подкрепя забраната върху вноса на тюленови продукти, наложена от Европейския съюз. Тази забрана не е необоснована - нито научно, нито правно. Всъщност изводите на научното становище, предоставено от Европейския орган за безопасност на храните в края на 2007 г., се основават на данни, отнасящи се до клането на животни в кланици, които нямат отношение към лова на тюлени. Правното основание също е спорно, както става ясно от правното становище на Европейския парламент от 1 април 2009 г., в което се казва, че, изглежда, на практика е невъзможно да бъде обоснована забраната единствено с аргумента за хуманно отношение към животните, тъй като Договорът не съдържа правно основание за хуманно отношение към животните. Защитата на вида сама по себе си не е изложена на опасност, а през последните 25 години популацията в Гренландия дори се е утроила. В заключение, едно ембарго, за което Комисията гарантира, че няма да окаже никакво въздействие върху традиционния лов на инуитите, е нереалистично. В този контекст искането, внесено от Канада в Световната търговска организация (СТО) по отношение на създаването на специален орган за решаване на спорове, свързан с европейското ембарго, е основателно.
<SPEAKER ID="283" NAME="Arlene McCarthy" LANGUAGE="EN">
В резолюцията си относно търговските преговори между Европейския съюз и Канада Парламентът дава ясен сигнал, че активно ще защитава своето законодателство, забраняващо достъп на тюленови продукти до пазара на Европейския съюз. Гражданите на Европейския съюз настояваха да предприемем действия и да не допускаме продукти на жесток търговски улов в Европейския съюз. Канада няма право да прави опити и да подкопава демократичната воля на европейските граждани, оспорвайки в Световната търговска организация нашата очевидно недискриминационна забрана на тюленови продукти. По-тесни търговски връзки между Европейския съюз и Канада могат да се изграждат единствено въз основа на зачитане на волята на европейската общественост и европейското право.
<SPEAKER ID="284" NAME="Jean-Luc Mélenchon" LANGUAGE="FR">
Европейската комисия е на път да приключи преговори с Канада относно споразумение за свободна търговия с безпрецедентен обхват. Тя води преговори от 2004 г. Не бяха проведени консултации с европейските граждани, нито пък те бяха поне информирани. Докладът приветства това вредно споразумение, чието съдържание стана известно единствено поради изтичане на информация. Това е неприемливо. Гласувам против доклада и осъждам това споразумение, което поставя гражданите на Европа на втори план, следвайки примера на Северноамериканското споразумение за свободна търговия.
<SPEAKER ID="284" NAME="Nuno Melo" LANGUAGE="PT">
Историческите отношения между Европа и Канада са дългогодишни и датират още от преди създаването на Европейския съюз. Освен това ние споделяме едни и същи ценности и принципи, което ни прави предпочитани съюзници в глобалната геостратегическа обстановка. Беше отбелязан значителен напредък по отношение на търговските отношения, макар все още да няма всеобхватно споразумение. Считам, че следва да положим всички усилия за постигането на споразумение, което удовлетворява всички, тъй като то ще бъде от огромно значение за икономическото развитие и на двете страни.
<SPEAKER ID="284" NAME="Alexander Mirsky" LANGUAGE="EN">
Евентуалното споразумение ще обхваща множество въпроси: търговия със стоки и услуги, права върху интелектуалната собственост, обществени поръчки, регулаторно сътрудничество, инвестиции, временна миграция (раздел IV), политика в областта на конкуренцията, както и трудови и екологични стандарти. Двете страни все още не са постигнали съгласие по няколко ключови глави, наред с другото, относно достъпа до обществени поръчки, инвестиции и обществени услуги. Има два други въпроса, които бяха поставени в хода на преговорите, които са доста чувствителни за Европейския парламент. Първият е свързан с канадските битуминозни пясъци и Директивата на Европейския съюз за качеството на горивата. Директивата за качеството на горивата беше широко разисквана в комисията по околна среда. Към момента канадското правителство смята, че тази директива дискриминира вноса на канадски нефт и вноса на нефт от други държави. Считам, че споразумението е преждевременно. Вторият въпрос е забраната на Европейския съюз върху тюленови продукти и е от огромно значение. Това споразумение би могло да укрепи допълнително вече съществуващите здрави двустранни търговски и инвестиционни връзки между Европейския съюз и Канада; все пак то трябва да бъде от полза и за двете страни и поради тази причина се въздържах при гласуването.
<SPEAKER ID="284" NAME="Rolandas Paksas" LANGUAGE="LT">
Едно напредничаво споразумение ще насърчи и ускори търговските и инвестиционните отношения между Европейския съюз и Канада. Либерализацията на търговските отношения ще донесе взаимни ползи за стопанските субекти и ще създаде по-благоприятни условия за инвестиции. За да бъде постигнато всеобхватно, висококачествено споразумение, което надхвърля ангажиментите, поети в рамките на СТО, никоя от страните не следва да поставя изисквания, които са в противоречие с вътрешните политики или институционални споразумения на другата. Освен това, в случай на търговски спорове следва да бъде прилаган принципът на реципрочност, защитата на правата върху интелектуалната собственост следва да бъде подобрена и следва да има реципрочен достъп до услугите и пазарите за обществени поръчки. Следва да бъде обърнато специално внимание на селскостопанския сектор и на потребителите. Трябва да запазим твърдата си позиция по отношение на ГМО, млякото и обозначаването на произхода. Трябва да гарантираме лоялна и по-голяма конкуренция сред доставчиците на селскостопански стоки. Считам, че Комисията следва да започне преговори с Канада относно инвестициите, след като Парламентът изрази позицията си относно бъдещата инвестиционна политика на Европейския съюз. Трябва да защитим най-чувствителните сектори на страните, за да останат извън обхвата на инвестиционните споразумения. Комисията трябва да възприеме твърда позиция относно забраната върху тюленови продукти и във връзка с това Канада следва да оттегли искането си СТО да създаде официална група за решаване на спорове. Такова искане не съответства на принципите за положителни търговски отношения.
<SPEAKER ID="284" NAME="Maria do Céu Patrão Neves" LANGUAGE="PT">
Приветствам резолюцията на Европейския парламент относно търговските отношения между Европейския съюз и Канада. Между Европейския съюз и Канада съществува естествено партньорство, основано на културни сходства и многогодишна обща история. Следователно е съвсем естествено, че частните сектори както в Европейския съюз, така и в Канада изразиха силна подкрепа за сключването на амбициозно и всеобхватно икономическо споразумение и считат, че постигането на по-тясно икономическо партньорство ще изпрати убедителен сигнал в полза на растежа към инвеститорите и предприятията в Европейския съюз и Канада, както и в международен план. Ето защо приветствам споразумение с Канада, което надхвърля ангажиментите, поети в рамките на Световната търговска организация (СТО), и което допълва многостранните правила, при условие че в резултат на преговорите се достигне до амбициозно, висококачествено споразумение, основано на реципрочност, което далеч не се свежда единствено до намаляване на митническите тарифи. Все пак искам да предупредя, че трябва да бъдат обсъдени икономическите последици от това отваряне, по-специално за държавите-членки, чиито икономики са по-уязвими.
<SPEAKER ID="284" NAME="Paulo Rangel" LANGUAGE="PT">
Понастоящем търговската система на Световната търговска организация (СТО), изглежда, е най-добрият начин да бъде предложена референтна рамка за икономически отношения между държави. Това все пак не отнема възможността на държави или наднационални организации да засилят икономическите си отношения, които надхвърлят този общ регламент. Ето защо особено близки икономически отношения между Европейския съюз и Канада изглеждат обосновани. Както се подчертава и в доклада, Европейският съюз е вторият по значение търговски партньор на Канада. От своя страна, през 1976 г. Канада стана първата индустриализирана държава, с която Европейският съюз подписа рамково споразумение за търговско и икономическо сътрудничество, а също така тя е четвъртият най-голям източник на преки чуждестранни инвестиции в Европейския съюз. Споразумение би могло да създаде отношения между двата региона, които да достигнат още по-високи равнища на икономическо сътрудничество, като по този начин ще създаде още по-силни връзки между тези два региона, които вече са силно свързани от общ културен подход.
<SPEAKER ID="285" NAME="Raül Romeva i Rueda" LANGUAGE="EN">
Гласувах "за". Преговорите с Канада относно широкомащабно Всеобхватно икономическо и търговско споразумение (ВИТС) са в напреднал етап и могат да приключат през есента на тази година. ВИТС до момента е най-амбициозното двустранно споразумение за свободна търговия, договаряно от Европейския съюз съгласно търговската стратегия "Глобална Европа" от 2006 г. То включва широкообхватни глави относно услуги, обществени поръчки, защита на инвестициите, права върху интелектуалната собственост и регулаторно сътрудничество.
<SPEAKER ID="286" NAME="Czesław Adam Siekierski" LANGUAGE="PL">
Икономическите отношения между Европейския съюз и Канада са от ключово значение за развитието на диалога между двете страни. След САЩ, Канада е най-големият търговски партньор на Европейския съюз, а Канада е единадесетият най-голям търговски партньор на Европейския съюз. Целта на текущите преговори по Всеобхватно икономическо и търговско споразумение (ВИТС) е сключването на изключително мащабно споразумение, което поставя цели, които са по-амбициозни от всяко икономическо и търговско споразумение, сключвано до момента, било то от Европейския съюз или от Канада. Двустранните търговски и инвестиционни връзки са силни отдавна и това може единствено да ги укрепи допълнително. Според съвместния доклад от експерти на Европейския съюз и Канада сключването на Всеобхватно икономическо и търговско споразумение има за цел да осигури осезаеми икономически ползи, получени в резултат на либерализация на търговията и премахване на тарифните бариери. Независимо от това по отношение на споразумението все още съществуват нерешени проблеми, които могат да окажат негативно въздействие върху селскостопанския сектор на Европейския съюз.
<P>
Считам, че е необходимо да бъде направено повече, що се отнася до различията между действащите в Европейския съюз и в Канада санитарни и фитосанитарни стандарти. Освен това са необходими повече усилия, за да се гарантира съответствие на екологичните стандарти в Канада с действащите в Европейския съюз. Във връзка с горепосоченото считам, че е необходимо да бъде извършен подробен анализ и оценка на споменатите стандарти.
<SPEAKER ID="287" NAME="Derek Vaughan" LANGUAGE="EN">
Приветствам днешната резолюция, която подчертава напредъка в преговорите за сключване на търговско споразумение между Европейския съюз и Канада. Канада е значим потенциален търговски партньор на Европейския съюз и двете страни ще извлекат ползи от такова споразумение. Все пак има известни опасения, които Комисията трябва да вземе под внимание: въздействието върху околната среда от извличането на нефт от битуминозни пясъци и здравето на работниците, добиващи азбест, са само два от въпросите, които трябва да бъдат разгледани внимателно. Подкрепям призивите Канада да оттегли оспорването пред СТО на забраната на Европейския съюз върху тюленовите продукти и изразявам задоволството си, че Парламентът прие изменения, които изразяват това становище. Комисията трябва също така да заеме категорична позиция в защита на забраната. Правата върху интелектуалната собственост също трябва да бъдат спазвани при използването на търговски марки и патенти. Уверен съм, че тези проблеми ще бъдат решени и ще бъдат взети под внимание от Комисията, и че ще бъде договорено ефикасно търговско споразумение.
<SPEAKER ID="288" NAME="Luís Paulo Alves" LANGUAGE="PT">
Гласувам в подкрепа на доклада по собствена инициатива, тъй като той разглежда текущите проблеми в безкрайното разискване относно отрасъла на агенциите за кредитен рейтинг, по-специално - липсата на конкуренция, олигополните структури и липсата на отчетност и прозрачност, основно по отношение на рейтингите на държавен дълг.
<SPEAKER ID="288" NAME="Laima Liucija Andrikien" LANGUAGE="LT">
Гласувах в подкрепа на резолюцията относно създаване на агенции за кредитен рейтинг: перспективи. Рейтингите, изготвяни от агенциите за кредитен рейтинг (АКР), изпълняват редица полезни функции, те събират информация за кредитното качество на емитентите в глобална среда. Рейтингите осигуряват на емитентите достъп до световни и национални пазари, като по този начин се намаляват информационните разходи, разширява се евентуалната група от инвеститори, гарантира се ликвидност и намирането на цени. Неотдавнашната финансова криза показа ясно, че в отрасъла битуват три проблема: отсъствие на конкуренция, свръхразчитане на външни рейтинги в регулаторната рамка и липса на отчетност и отговорност за рейтинги, предоставени от АКР. Съгласна съм с докладчика, че кредитните рейтинги не са просто становища, а агенциите за кредитен рейтинг следва да бъдат отговорни за своите рейтинги и следователно тяхната гражданска отговорност следва да бъде повишена, за да представлява действителна заплаха.
<SPEAKER ID="288" NAME="Sophie Auconie" LANGUAGE="FR">
Гласувах в подкрепа на доклада на г-н Klinz относно агенциите за кредитен рейтинг. Агенциите за кредитен рейтинг са полезни - те предоставят информация за качеството на кредитните продукти, осигурявайки на длъжниците и инвеститорите достъп до световни и национални пазари и накрая помагат за установяването на цени. Кризата обаче показа опасностите, създадени от настоящата система: по-специално липсата на конкуренция и липсата на отчетност и прозрачност на агенциите. Това е доклад по собствена инициатива, който призовава Европейската комисия да посочи ясно недостатъците на сегашната регулаторна рамка и да предостави проучване върху въздействието, което да открои потенциалните различни алтернативи за подобряване на системата, включително ново законодателство при необходимост. Призовавам Комисията да отвърне на нашето искане колкото може по-скоро.
<SPEAKER ID="288" NAME="Zigmantas Balčytis" LANGUAGE="LT">
Гласувах в подкрепа на този важен документ. Агенциите за кредитен рейтинг оценяват не само частни дружества и техните продукти, но също така и държави. Условията, при които една държава може да очаква да заеме средства на международния пазар, зависят от рейтинга, който тя получава. Отрицателните рейтинги, при наличие на финансови трудности, поставят държавата във вид дългова спирала, защото снижаващият се рейтинг увеличава цената на заемането още повече и прави финансовото положение в страната още по-лошо. Всички участници на пазара и техните надзорни органи трябва да познават критериите, използвани за присъждане на рейтинги, и да бъдат способни да ги проверяват сами. Комисията и страните от Г-20 са помолени да установят нов глобален подход за оценяване, който да намали вероятността от грешки, да регулира дейностите на дружествата, участващи в присъждането на рейтинги, и да намали риска, свързан с финансовото оценяване. Приветствам и многократно повторих предложението, че Европа се нуждае неотложно да създаде своя собствена агенция за кредитен рейтинг, която да дава обективни и независими оценки. Приветствам призива на доклада да създадем наша собствена независима агенция за кредитен рейтинг, която съгласно предложенията първоначално да бъде наречена Европейска фондация за кредитен рейтинг.
<P>
Възможностите за всички държави-членки на ЕС да заемат на международните пазари при правилните условия, както и стабилността на цялата глобална финансова система и ефективността на превенцията на кризи ще зависят от това доколко успешно можем да реформираме финансовото оценяване.
<SPEAKER ID="288" NAME="Regina Bastos" LANGUAGE="PT">
Агенциите за кредитен рейтинг (АКР) оценяват държави, институции и дружества, присъждайки им кредитни рейтинги според тяхната способност да плащат своите дългове на договорената дата. Регламент (ЕО) № 1060/2009 относно АКР беше приет като първа реакция на финансовата криза. Този регламент урежда най-належащите въпроси, като подлага АКР на надзор и регулиране. Той обаче не решава всички проблеми.
<P>
Всъщност финансовата криза показа, че има три основни проблема в работата на тези агенции: отсъствие на конкуренция, свръхразчитане на външни рейтинги и липса на отчетност. Този доклад, за който аз гласувах, призовава Европейската комисия да определи пропуските и да предостави оценка на въздействието относно набора от алтернативи на разположение за преодоляване на такива пропуски, включително възможността за представяне на допълнителни законодателни предложения. Освен това той призовава Европейската комисия да оцени разходите и ползите от създаването на напълно независима Европейска фондация за кредитен рейтинг.
<SPEAKER ID="288" NAME="Слави Бинев" AFFILIATION="NI">
в писмена форма. - Уважаеми колеги, Подкрепих предложения доклад, тъй като считам, че със създаването на агенции за кредитен рейтинг, ще се повиши конкуренцията в този сектор, което е предпоставка за увеличаване на качеството, намаляване на информационните разходи и не на последно място, увеличаване на отговорността на съответните агенции. Това също така ще доведе до намаляване на регулаторната зависимост.
<SPEAKER ID="289" NAME="Mara Bizzotto" LANGUAGE="IT">
Гласувах в подкрепа на проекта на доклад на г-н Klinz относно агенциите за кредитен рейтинг, тъй като считам, че редактираният текст съдържа много положителни елементи и добри идеи. По-специално, съгласна съм със стремежа да се подобри прозрачността, безпристрастността, отговорността, независимостта и надеждността на тези агенции. Освен това подкрепям идеята на г-н Klinz за създаване на Европейска фондация за кредитен рейтинг, която да бъде независима от държавите и институциите, и споделям неговия възглед, че настоящият олигопол е проблем за сектора.
<SPEAKER ID="290" NAME="Jan Březina" LANGUAGE="CS">
Неотдавнашната финансова криза привлече вниманието ни към три основни проблема в отрасъла на агенциите за кредитен рейтинг, които са отсъствие на икономическа конкуренция, свръхразчитане на външни рейтинги в регулаторната рамка и фактът, че агенциите за кредитен рейтинг не дават никакви гаранции за своите рейтинги. Не съм сигурен дали предложението на докладчика за създаване на Европейска фондация за кредитен рейтинг е разумно решение. Няма гаранция, че Европейската фондация за кредитен рейтинг би съумяла да се сдобие с добра репутация, за да стане истински нов фактор сред агенциите за кредитен рейтинг, че би била надеждна или че би съумяла да убеди пазара в своята абсолютна независимост от обществените органи - било то държавите-членки, Европейската комисия или друга публична институция.
<P>
Предложението на докладчика за създаване на мрежа от европейски агенции за кредитен рейтинг ми се струва по-разумно, тъй като сътрудничеството между агенциите за кредитен рейтинг, активни на национално равнище, при използването на наличния персонал и финансови ресурси, следва да насърчи конкуренцията в тази област чрез покриване на широк обхват от дейности и различни пазари, като по този начин прави възможно постигането на същото ниво като големите агенции за кредитен рейтинг, които имат глобален обхват на действие.
<SPEAKER ID="291" NAME="John Bufton" LANGUAGE="EN">
Гласувах против потенциалното възприемане на хармонизирането в ЕС на агенциите за кредитен рейтинг, тъй като стандартите могат да варират в различните държави-членки и това е съвсем естествено. Без единна обща валута и с оглед на нестабилността на пазарите, особено в слабите икономики на еврозоната, Обединеното кралство се изправя пред възможността да бъде въвлечено в мрежа от хармонизирани кредитни рейтинги, която би обхванала всички икономически обстоятелства в рамките на Съюза и би изложила предприятията и промишлеността на Обединеното кралство на опасни спекулации, подкрепени от кредитните рейтинги, валидни в целия ЕС. Независимите икономики в независимите държави-членки следва да определят своите условия и ограничения във връзка с кредитните рейтинги.
<SPEAKER ID="291" NAME="Maria Da Graça Carvalho" LANGUAGE="PT">
Като имаме предвид последствията, които кредитните рейтинги за държавен дълг могат да имат за пазара, бюджетния баланс и общото благосъстояние на хората, наложително е те да се основават на сигурни факти и цифри. За да запазим истинността и обективността на тези рейтинги, необходимо е да увеличим прозрачността, която е в основата на тези решения, както и отчетността на агенциите. Затова подкрепям и приветствам установяването на приоритети за регулирането на агенциите за кредитен рейтинг, предложено днес, което считам за изключително важно, за да преодолеем проблемите в този отрасъл.
<SPEAKER ID="292" NAME="Nessa Childers" LANGUAGE="EN">
Въпросът с агенциите за кредитен рейтинг трябва да бъде разгледан в Европа. Тези частни, ориентирани към печалба организации имат прекалено много власт върху правителствата и изцяло подкрепям плановете да бъде разгледано това неправилно положение на европейско равнище.
<SPEAKER ID="293" NAME="Nikolaos Chountis" LANGUAGE="EL">
Гласувах против доклада относно агенциите за кредитен рейтинг. Политически неприемливо и икономически опасно е агенциите, които изиграха толкова отрицателна роля в настоящата криза, да продължат да имат правото, предоставено им от самия ЕС, да оценяват не само дружества, но също така и икономиките на държавите-членки. Европейският парламент следва да бъде по-решителен и радикален в своите решения за действия от агенциите за кредитен рейтинг, особено след вредата, която нанесоха на европейските икономики и на европейските жители. На доклада обаче му липсва категоричност. Регламентите, които предлага, излъчват малодушие и липсата на прозрачност, заобикаляща агенциите за кредитен рейтинг, остава в основни линии същата като преди. По никакъв начин проблемът не е решен от рейтинги, присъждани от егоистични частни фирми, било то американски сега или европейски за в бъдеще, които единствено насърчават мафията на спекулациите. Докладът следва да насърчи публична, демократично контролирана агенция, която няма нищо общо с частните интереси и която може да играе специална роля в регулаторната рамка, като осигурява солидарност между държавите и техните граждани.
<SPEAKER ID="294" NAME="Lara Comi" LANGUAGE="IT">
Подкрепих този доклад, тъй като той представя ситуацията, свързана с агенциите за кредитен рейтинг (АКР), ясно и обективно. Аз също считам, че АКР играят необходима и изключително полезна роля в отсяването и опростяването на потока от информация за финансовите пазари както от гледна точка на платежоспособността и надеждността на емитентите на дълг, така и от гледна точка на индивидуалните финансови инструменти. Както правилно посочи г-н Klinz обаче, този бизнес модел рискува да отвлече вниманието от предпазването на инвеститорите и да го насочи към предпазването на емитентите на дълг, освен ако не бъдат предприети подходящи коригиращи мерки. Не считам, че конкуренцията може да бъде подобрена, тъй като размножаването на агенциите може да урони надеждността на рейтингите. Считам обаче, че по-голямата отговорност би могла да се изрази в по-голяма обективност и по-прецизна работа, което би предпазило не само дейностите на няколкото агенции за кредитен рейтинг, но би помогнало за намаляване на информационните дисбаланси, което означава защита на функционирането на пазарите, както и на общите интереси.
<SPEAKER ID="294" NAME="George Sabin Cutaş" LANGUAGE="RO">
Гласувах в подкрепа на резолюцията относно агенциите за кредитен рейтинг, тъй като считам, че се изисква нова Европейска агенция за кредитен рейтинг, която ще въведе алтернативен метод на действие и повече конкуренция в този сектор. Финансовата криза ни показа, че не можем да продължаваме да приемаме олигополната структура, нито липсата на прозрачност и отчетност на настоящите агенции за кредитен рейтинг.
<SPEAKER ID="294" NAME="Rachida Dati" AFFILIATION="PPE">
в писмена форма - (FR) Подкрепих доклада на г-н Klinz. Той съдържа някои интересни предложения за съставянето на необходимата регулаторна рамка за агенциите за кредитен рейтинг. Сегашната ситуация в еврозоната ни напомня почти всеки ден за въздействието на решенията, взети от тези агенции, и доколко глобалната финансова регулаторна система разчита на тези агенции. Специално приветствам искането, отправено към Европейската комисия да разгледа приложимостта на въвеждането на независима Европейска фондация за кредитен рейтинг. Това е конкретно предложение, което би ни позволило да се заемем с проблема за свръхразчитането на непублични кредитни рейтинги от страна на глобалната финансова регулаторна система.
<SPEAKER ID="294" NAME="Proinsias De Rossa" LANGUAGE="EN">
Подкрепям този доклад за бъдещето на агенциите за кредитен рейтинг (АКР). Неотдавнашната финансова криза показа, че има големи проблеми с тяхната дейност, като свръхразчитане на външни рейтинги в регулаторната рамка и липса на отчетност и отговорност за рейтинги, предоставени от АКР. Всъщност АКР изиграха значителна роля за засилването на финансовата криза чрез присъждането на погрешни рейтинги на структурирани финансови инструменти. Докладът поставя тези проблеми преди законодателното предложение, което Комисията подготвя за есента, призовавайки за: проучване дали и по какъв начин държавите-членки използват рейтингите за регулаторни цели, за да се намали по принцип прекомерното разчитане на тях от страна на финансовата регулаторна система; за подробна оценка на въздействието и проучване на жизнеспособността относно разходите, ползите и възможната управленска структура на напълно независима Европейска фондация за кредитен рейтинг; проучване на възможността за създаване на напълно независима Европейска агенция за кредитен рейтинг; създаване на Европейски рейтингов индекс, който да включва всички рейтинги от регистрирани АКР, които са налични на пазара.
<SPEAKER ID="294" NAME="Marielle De Sarnez" LANGUAGE="FR">
Една след друга агенциите за кредитен рейтинг понижават кредитните рейтинги на онези европейски държави, които са най-силно засегнати от кризата, или им поставят етикет с предупреждение за отрицателен рейтинг. Говоря за Португалия, Ирландия, Гърция и Испания. Макар че агенциите може и да не са задействали глобалната финансова криза, подобни действия от тяхна страна все пак я изостриха. Всъщност те насърчават спекулацията, застрашавайки шансовете за успех на вече наложените върху техните граждани драконовски мерки за възстановяване. Затова създаването на Европейска агенция за кредитен рейтинг, която следва да приеме законодателен статус на независима фондация, е неотложно. Трябва също така да се сложи край на конфликтите на интереси, присъщи в агенциите за кредитен рейтинг, които понастоящем могат да издават рейтинги, работейки и като консултанти. Това е промяна, която следва да върви ръка за ръка с оценката на Комисията на потребността от по-голямо разкриване на информация за всички продукти в сферата на финансовите инструменти.
<SPEAKER ID="295" NAME="Anne Delvaux" LANGUAGE="FR">
От самото начало на икономическата и финансовата криза се говори единствено за агенциите за кредитен рейтинг (АКР). Какво обаче е мнението за тяхната основна роля? Европейският парламент разгледа този въпрос. Макар че рейтингите на АКР изпълняват редица полезни функции (например те събират информация за кредитното качество на емитентите, което е особено полезно в нашата глобална среда), процесите в регулаторната рамка са превърнали тези "информационни посредници" във фактически "регулаторни лицензодатели", грешка, която не бива да допускаме!
<P>
Финансовата криза показа ясно, че в отрасъла битуват три проблема: отсъствие на конкуренция, свръхразчитане на външни рейтинги в регулаторната рамка и липса на отчетност и отговорност за рейтинги, предоставени от АКР.
<SPEAKER ID="295" NAME="Diogo Feio" LANGUAGE="PT">
Ролята, която играят агенциите за кредитен рейтинг (АКР), е несъмнено важна за настоящата пазарна икономика. Тези агенции започнаха като информационен посредник, улеснявайки достъпа до пазара на емитентите на дълг и инвеститорите, дадоха възможност за намаляване на информационните разходи и оттук - за по-голяма ликвидност и прозрачност. Както и в много други области на този сектор обаче, кризата показа три основни проблема: отсъствие на конкуренция, свръхразчитане на външни рейтинги в регулаторната рамка и липса на отчетност и отговорност за рейтинги, предоставени от АКР. Съществува неотложна потребност да бъде преразгледана ролята на тези агенции за регулиране на глобалния финансов пазар и да бъдат намерени ефективни решения на проблема с липсата на конкуренция. Освен това е изключително важно да се оценят конфликтите на интереси в този бизнес модел.
<SPEAKER ID="295" NAME="José Manuel Fernandes" LANGUAGE="PT">
Агенциите за кредитен рейтинг (АКР) предоставят рейтинги за три различни сектора - публичния сектор, дружествата и структурираните финансови инструменти - и изиграха значителна роля за възникването на финансовата криза чрез присъждането на неверни рейтинги на структурирани финансови инструменти, чиято стойност се наложи да бъде намалена средно с три или четири единици по време на кризата. Регламент (ЕО) № 1060/2009 представляваше първата реакция на финансовата криза и чрез него вече беше направен опит за решаване на най-неотложните проблеми, като агенциите за кредитен рейтинг бяха подложени на надзор и регулиране. Надявам се обаче в действията на агенциите за кредитен рейтинг да се наложи като задължителна и по-голямата прозрачност. Липсата на регулаторна сигурност в този сектор излага на риск правилното функциониране на финансовите пазари в ЕС и следователно изисква Европейската комисия, преди да предложи допълнителни изменения на Регламент (ЕО) № 1060/2009, правилно да определи пропуските в новата регулаторна рамка и да предостави оценка на въздействието относно набора от алтернативи на разположение за преодоляване на такива пропуски, включително възможността за представяне на допълнителни законодателни предложения. В отрасъла на агенциите за кредитен рейтинг битуват няколко проблема, най-важните от които включват отсъствие на конкуренция, олигополни структури и липса на отчетност и прозрачност.
<SPEAKER ID="296" NAME="João Ferreira" LANGUAGE="PT">
Ситуацията през последните няколко години показа ясно колко е слабо доверието в агенциите за кредитен рейтинг (АКР). Въпреки това те все още се радват на пълна свобода и техните действия са изключително вредни, особено за държави с по-слаби икономики. Като институции, които са зависими от финансовата система и до голяма степен са "заинтересовани лица" спрямо рейтингите, които издават, те оцеляват до голяма степен благодарение на непропорционалното стимулиране на кредитните и капиталовите финансови спекулации. Тези агенции са ясен израз на финансиализацията на икономиката, икономика, която не отразява или не съответства на същинското увеличение на производствената дейност; и те съставляват централна част от стратегията за развитие на неолиберализма, която винаги се стреми към равнища на печалба, които истинската производствена дейност не може да осигури поради добре известната тенденция към намаляване на печалбите.
<P>
Макар че докладът до известна степен критикува начина на работа на тези агенции, истината е, че той не съумява да стигне до същината на проблема, или предлага публичен контрол на финансовия сектор, така че да не засегне интересите на големите дружества или финансови институции. Това е основен въпрос. Затова призоваваме за ефективно регулиране на финансовия сектор и спиране на либерализацията на движението на капитала, на данъчните убежища, деривативите и на агенциите за кредитен рейтинг и техните действия.
<SPEAKER ID="296" NAME="Ilda Figueiredo" LANGUAGE="PT">
Знаем много добре и това беше показано през последните няколко години, че агенциите за кредитен рейтинг не са надеждни, но все пак техните действия остават изключително вредни, особено за държави с по-слаби икономики, и те се издържат до голяма степен благодарение на непропорционалното стимулиране на кредитните и капиталовите финансови спекулации.
<P>
Те са преди всичко резултат от финансиализацията на икономиката, която не отразява или не съответства на същинското увеличение на производствената дейност; и те съставляват централна част от стратегията за развитие на неолиберализма, която винаги се стреми към равнища на печалба, които истинската производствена дейност не може да осигури.
<P>
Макар че докладът до известна степен критикува начина на работа на тези агенции, истината е, че той не съумява да стигне до същината на проблема, или предлага публичен контрол на финансовия сектор, така че да не засегне интересите на големите дружества или финансови институции.
<P>
Затова призоваваме за ефективно регулиране на финансовия сектор и спиране на либерализацията на движението на капитала, на данъчните убежища, деривативите и на агенциите за кредитен рейтинг и техните действия. Нуждаем се от различна фискална политика, която да способства за икономически растеж, социална справедливост и балансирани публични сметки, така че да спомогне за края на данъчните изгоди, налични в данъчните убежища, на облагането с данъци на печалбите, направени на стоковите борси, и на въвеждането на допълнителен данък върху печалбите на големите дружества и финансови институции.
<SPEAKER ID="297" NAME="Monika Flašíková Beňová" LANGUAGE="SK">
Докладът засяга изключително важни въпроси, свързани със сектора на рейтингите, като отсъствието на конкуренция, олигополната структура и отсъствието на отчетност и прозрачност, особено в рейтингите на държавния дълг. Затова според мен е изключително важно да предприемем стъпки за създаване на Европейска агенция за кредитен рейтинг, която би работила за създаването на нов модел на кредитен рейтинг и за създаването на условия за развитие на истинска конкуренция.
<SPEAKER ID="298" NAME="Pat the Cope Gallagher" LANGUAGE="GA">
Би било добре, ако агенциите за кредитен рейтинг се отчитат повече в бъдеще. Истината е, че агенциите дадоха най-високия възможен рейтинг на много сложни финансови инструменти, както по-късно научихме - токсични финансови инструменти. Докладът препоръчва участниците на пазара да извършват повече и по-добър анализ на риска, така че да не се налага да разчитат прекалено много на агенциите за кредитен рейтинг.
<SPEAKER ID="299" NAME="Bruno Gollnisch" LANGUAGE="FR">
Почти целият пазар за кредитни рейтинги, които понякога са задължителни за регулаторни цели, се контролира от три големи американски агенции. Отварянето на този отрасъл за конкуренцията или създаването на Европейска публична агенция няма да промени порочността на системата.
<P>
Сега ситуацията е по-зле от всякога. Никой не знае кой пазар или коя агенция насочва реакциите на другите; дали лошият рейтинг на дадена държава предизвиква паника за държавния дълг, или циничната спекулация води до лош рейтинг; дали добрият рейтинг оказва влияние върху определени активи, които се задържат, или тъй като са добри и някой иска да ги задържи, активите са оценени благосклонно. По-стриктното следене на дейността на агенциите предлага само минимално обслужване и очевидно не отива достатъчно. Въпреки непрекъснатите критики, които получиха в Европа и САЩ, репутацията на агенциите не пострада сериозно. Няма съмнение, че ако те бъдат държани законодателно и дори финансово отговорни за последствията от своите грешки и безотговорни оценки, това би имало ефект. Въпреки това проблемите няма да бъдат решени без основна промяна на системата, вместо да се опитваме да я позакърпим, за да гарантираме нейното оцеляване.
<SPEAKER ID="299" NAME="Roberto Gualtieri" LANGUAGE="IT">
Чрез одобряването на доклада на г-н Klinz, който призовава за ефективно регулиране на агенциите за кредитен рейтинг, Парламентът предприема още една стъпка към по-голяма прозрачност на финансовите пазари. Важно е да преодолеем настоящите проблеми, които са свързани със сектора: отсъствието на конкуренция, свръхразчитането на външни рейтинги в регулаторната рамка и ниска надеждност на рейтингите.
<P>
В този смисъл искането на Парламента Комисията да обмисли създаването на независима европейска агенция, която би могла да отговаря и за рейтингите на държавен дълг, е изключително важно. Тъй като безотговорното поведение на агенциите за кредитен рейтинг много често е било първоначалната причина за спекулация, която преди всичко вреди на европейските данъкоплатци, изключително важно е да преразгледаме тяхната роля в рейтингите на държавния дълг като част от текущия процес на реформиране, който ще бъде завършен през есента.
<SPEAKER ID="299" NAME="Juozas Imbrasas" LANGUAGE="LT">
Приветствах този документ, защото отрасълът на агенциите за кредитен рейтинг има редица проблеми, най-сериозните от които са олигополните структури и отсъствието на конкуренция, отчетност и прозрачност. За преобладаващите агенции за кредитен рейтинг (АКР) по-конкретно моделът на заплащане е проблем, докато основният проблем на регулаторната система е свръхразчитането на външните кредитни рейтинги. Както знаете, агенциите за кредитен рейтинг присъждат рейтинги на три различни сектора - публичния сектор, дружествата и структурните финансови инструменти. Има вътрешен конфликт на интереси, ако участници на пазара създават вътрешни оценки за кредитен риск за техните собствени регулаторни капиталови изисквания. Считам, че е необходимо да се увеличат отговорностите, капацитета, правомощията и ресурсите на надзорните органи с цел наблюдение, оценка и надзор върху адекватността на вътрешните модели, както и с цел налагане на пруденциални мерки. Считам, че кредитните рейтинги трябва да служат на целта за увеличаване на информацията на пазара по начин, който предоставя на инвеститорите последователна оценка на кредитния риск в различните сектори и страни; считам, че е важно да се предостави на ползвателите възможност да упражняват повече контрол върху агенциите за кредитен рейтинг. Във връзка с това е необходимо да се подчертае централната роля на повишената прозрачност в техните дейности. Изразявам твърдо убеждение, че трябва да подкрепим създаването на нови АКР, като същевременно се избягват каквито и да било нарушения на конкуренцията.
<SPEAKER ID="299" NAME="Giovanni La Via" LANGUAGE="IT">
Резолюцията, гласувана днес, постановява серия от мерки за намаляване на сегашната зависимост от малцината източници на рейтинги. Освен увеличаването на конкуренцията тези мерки включват по-голяма и разумна употреба на вътрешните кредитни рейтинги, по-специално от големи финансови институции, които са способни да извършват свои собствени оценки на риска. Определено не бяхме на едно мнение по тази тема по време на първоначалните етапи, но в нашата финална позиция постигнахме съгласие по основните въпроси. Беше постигнато съгласие и по въпроса за прозрачността, във връзка с който подкрепям идеята, че всички регистрирани агенции за кредитен рейтинг следва да бъдат задължени да провеждат годишен преглед за оценяване на техните резултати от присъждането на кредитни рейтинги през изминалата година, след което тази информация да се предоставя на надзорния орган.
<SPEAKER ID="300" NAME="Olle Ludvigsson" LANGUAGE="SV">
Ние, шведските социалдемократи днес подкрепихме призива към Комисията да извърши по-подробно проучване на условията за създаване на Европейска фондация за кредитен рейтинг или публична Европейска агенция за кредитен рейтинг. Считаме, че политически създадена институция за кредитен рейтинг може да бъде начин за оказване на натиск върху големите частни агенции. В същото време виждаме и потенциалните проблеми. Затова би било полезно да получим по-добра картина както за предимствата, така и за недостатъците на подобен орган чрез подробно проучване. По-доброто познаване е предпоставка за по-нататъшно обсъждане на този въпрос.
<SPEAKER ID="301" NAME="David Martin" LANGUAGE="EN">
Гласувах в подкрепа на този доклад. Неотдавнашната финансова криза показа ясно, че в отрасъла битуват три проблема: отсъствие на конкуренция, свръхразчитане на външни рейтинги в регулаторната рамка и липса на отчетност и отговорност за рейтинги, предоставени от АКР. Докладът предлага начини за справяне с всеки от тези проблеми.
<SPEAKER ID="301" NAME="Clemente Mastella" LANGUAGE="IT">
Неотдавнашната финансова криза показа ясно, че в отрасъла битуват три основни проблема: отсъствие на конкуренция поради слабо или дори никакво признаване на местни агенции на световните капиталови пазари, което ги прави неспособни да се конкурират, особено в случая на регулаторните стандарти; свръхразчитане на външни рейтинги в регулаторната рамка за формулиране на стандарти, закони и регламенти (напр. тяхната увеличаваща се честа употреба в определянето на капиталови изисквания), както и разчитане на външни кредитни рейтинги от страна на Централната Банка, и последно - липса на отчетност и отговорност за рейтинги, предоставени от АКР, поради което докладът също така предлага да се насърчи създаването на мрежа от европейски агенции за кредитен рейтинг. В този смисъл сме съгласни с важността на по-широкото разпространяване на информация за инвеститорите и с това, че участниците на пазара следва да бъдат упълномощени да инвестират в деривативни финансови инструменти единствено ако могат да докажат разбиране и способност да оценят кредитния риск, който продуктът притежава. Последно, подкрепяме идеята за създаване на напълно независима непублична Европейска фондация за кредитен рейтинг (ЕФКР).
<SPEAKER ID="302" NAME="Jean-Luc Mélenchon" LANGUAGE="FR">
Този двуличен текст твърди, че основният проблем на агенциите за кредитен рейтинг е, че те затрудняват конкуренцията. Неговото решение на проблема със "свръхразчитането" на тези агенции от страна на банките е банките да оценяват сами рисковете. Банките - отговорни за измерване на ограниченията! Ако не са способни да направят това, от тях се иска да прилагат най-малко изгодния рейтинг, за да си осигурят най-добрата защита. Проблемът е не защитата на интересите на банките, а защитата на общия интерес. Още веднъж хората се оказват на последно място в списъка с приоритети на ЕС.
<SPEAKER ID="302" NAME="Nuno Melo" LANGUAGE="PT">
Агенциите за кредитен рейтинг изпълняват редица полезни функции, те събират информация за кредитното качество на емитентите, осигурявайки на емитентите достъп до световни и национални пазари, като по този начин се намаляват информационните разходи, разширява се евентуалната група от инвеститори, следователно се гарантира ликвидност на пазарите. Неотдавнашната финансова криза обаче показа ясно, че в отрасъла битуват три проблема: отсъствие на конкуренция, свръхразчитане на външни рейтинги в регулаторната рамка и липса на отчетност и отговорност за рейтинги, предоставени от АКР. Трябва да обърнем внимание на потенциалните мерки, които могат да бъдат предприети. Те следва да преминат необходимите оценки на въздействието и необходимия контрол, а не да бъдат прибързани и импровизирани, с което биха увеличили пречките и риска от по-консервативни рейтинги със съответните последици за реалната икономика и отпускането на заеми. Трябва да разглеждаме този отрасъл от глобална перспектива, тъй като това е отрасъл, който се развива на световно равнище и е съществен за глобалния капиталов пазар. Затова трябва да се запознаваме и с развитието на отрасъла в Съединените щати.
<SPEAKER ID="302" NAME="Alexander Mirsky" AFFILIATION="S&amp;D">
в писмена форма - Докладът по собствена инициатива повдига основните проблеми, свързани с отрасъла на кредитните рейтинги, сред които най-важните са отсъствието на конкуренция, олигополните структури и отсъствието на отчетност и прозрачност, особено по отношение на рейтинга на държавния дълг. Считам доклада за изключително навременен. Необходимо е да положим всички усилия, за да не се повтори ситуацията, която се случи с Гърция. Подкрепих доклада.
<SPEAKER ID="303" NAME="Andreas Mölzer" LANGUAGE="DE">
От агенциите за кредитен рейтинг се очаква да предоставят информация за качеството на кредита. Досега обаче тези агенции си спечелиха лоша репутация. Например тяхната закъсняла реакция на финансовата криза от 1930 г. беше широко критикувана. Експертите в агенциите за кредитен рейтинг дори не успяха да откроят повредените финансови структури на пазара на недвижимите имоти на САЩ като риск. По същия начин когато държавните дългове започнаха да растат, те реагираха едва след като инвеститорите започнаха да изразяват своите опасения, отговаряйки толкова рязко, че финансовите проблеми на отделните страни изглеждаха дори влошени. Има нещо изключително погрешно в системата като цяло, след като нередностите в Гърция и суаповете на "Голдман-Сакс" за укриване на дълга бяха известни на пазара от толкова много години, беше обичайно за Атина да ревизира своите бюджетни данни веднага при идването на ново правителство на власт и въпреки това държавата получаваше добър кредитен рейтинг, а единственият внезапен рязък отговор тя предизвика при разразяването на финансовата и икономическа криза, която доведе до банкрути, до наказване на държави, чиито банки подкрепяха рисковани заеми, докато в същото време се залагаха големи средства на държави, които банкрутираха. Предложението може да бъде единствено първата стъпка в правилната посока, поради което го подкрепих.
<SPEAKER ID="303" NAME="Franz Obermayr" LANGUAGE="DE">
Считам, че дейностите на агенциите за кредитен рейтинг като цяло са изключително съмнителни. Това не е само защото те не откриват рисковете навреме, както в случая с пазара на недвижими имоти в САЩ, но също така защото те могат да превърнат лоша ситуация в още по-лоша след възникване на криза. Не можем да позволим на частните американски агенции за кредитен рейтинг да вземат произволни решения за кредитоспособността на европейските държави. Докладът е стъпка в посока към реализирането на по-строг контрол върху агенциите за кредитен рейтинг, затова го подкрепих.
<SPEAKER ID="304" NAME="Rolandas Paksas" LANGUAGE="LT">
Приветствам тази резолюция относно бъдещите перспективи пред агенциите за кредитен рейтинг. Отрасълът на агенциите за кредитен рейтинг често изпитва проблеми, свързани с олигополните структури и отсъствието на конкуренция, отчетност и прозрачност. Затова Комисията следва да разгледа възможността за създаване на нова, независима Европейска фондация за кредитен рейтинг (ЕФКР), която би имала правото да участва в решенията за рейтингите на държавния дълг и на агенциите за кредитен рейтинг. Управлението, персоналът и управителната структура на новата ЕФКР биха били напълно независими и автономни. Приветствам предложението в случай на груба небрежност или груби неправомерни действия агенциите за кредитен рейтинг да подлежат на гражданска отговорност, определена по последователен начин за целия ЕС. Освен това съществува потребност от увеличаване на отговорностите, капацитета, правомощията и ресурсите на надзорните органи с цел наблюдение, оценка и надзор на адекватността на вътрешните модели, както и с цел налагане на пруденциални мерки и извършване на проучвания и инспекции. Много е важно да се създадат равнопоставени условия за агенциите за кредитен рейтинг чрез стимулиране на конкуренцията, прозрачността, отварянето на пазарите и стабилността.
<SPEAKER ID="304" NAME="Alfredo Pallone" LANGUAGE="IT">
Работата на агенциите за кредитен рейтинг (АКР) е важна, тъй като тя осигурява надеждност и стабилност. Затова се налага да установим правила и стандарти, които да управляват техните рейтинги и тяхната безпристрастност. Подкрепих доклада на г-н Klinz, тъй като считам, че е изключително важно за Европейския съюз да разполага с точни правила, за да управлява въздействието на рейтингите върху цялостната финансова и икономическа система. Независимо от законодателния вакуум в тази област и възможността тези агенции да засегнат икономиките на държавите-членки, дори до такава степен, че да ги въвлекат в кризи, този доклад изглежда като първа стъпка към създаването на нови правила за агенциите за кредитен рейтинг, като имаме предвид че Комисията неотдавна прие новия регламент относно агенциите за кредитен рейтинг.
<SPEAKER ID="304" NAME="Maria do Céu Patrão Neves" LANGUAGE="PT">
Гласувах в подкрепа на резолюцията на Парламента относнo агенциите за кредитен рейтинг (АКР), тъй като съм съгласна, че е изключително важно да се намали нелоялната конкуренция, предизвикана от обичайната практика на АКР да оценяват участници на пазара, докато в същото време получават нареждания от тях. Считам, че Комисията следва внимателно да оцени потенциалната употреба на алтернативни инструменти за измерване на кредитния риск. От жизненоважно значение е Европейският орган за ценни книжа и пазари (ЕОЦКП) да упражнява ефективно своите правомощия и да има право да провежда разследвания без предизвестие и инспекции на място. Освен това при изпълняването на надзорните си правомощия ЕОЦКП следва да даде на лицата, срещу които има открита процедура, възможността да бъдат изслушани, за да се спазят техните права на защита. Съгласна съм и с призива Комисията да извърши подробно проучване на разходите, ползите и потенциалната структура на управление на напълно независима Европейска фондация за кредитен рейтинг, която би била компетентна в трите области на присъждане на рейтинги.
<SPEAKER ID="304" NAME="Miguel Portas" LANGUAGE="PT">
Въпреки че докладът има някои положителни аспекти, той се оказа неспособен да предложи създаването на публична, независима Европейска фондация за кредитен рейтинг. Напротив, двусмислието на начина, по който това е написано, позволява публичното финансиране на нова частна агенция. Докладът освен това не споменава оттеглянето на държавния дълг от рейтингите на агенциите, което е основната мярка, която би могла да бъде предприета в тази област, за да се преборим със спекулациите срещу еврото. Накрая, докладът трябваше да предложи Комисията да проучи възможността за предварително одобрение от страна на Европейския орган за ценни книжа и пазари (ЕОЦКП) на всички "структурирани финансови продукти". Поради тези причини гласувам против доклада.
<SPEAKER ID="305" NAME="Fiorello Provera" LANGUAGE="IT">
Чрез тази мярка най-накрая сме способни да изразим нашето желание да подобрим работата на агенциите за кредитен рейтинг чрез повишаване на тяхната прозрачност, безпристрастност, отговорност, независимост и надеждност. Макар да признаваме ролята на агенциите за предоставяне на информация и стимулиране на ликвидността на пазара, сега е съвсем ясно, че финансовите оператори повярваха прекалено много на техните преценки и че техните действия спомогнаха за предизвикването на финансовата криза. В сектора има прекалено голяма зависимост от външни кредитни рейтинги и олигопол. Затова подкрепям създаването на независима Европейска фондация за кредитен рейтинг, която да отговаря за рейтингите в публичния сектор, за дружествата и структурираните финансови инструменти.
<SPEAKER ID="305" NAME="Paulo Rangel" LANGUAGE="PT">
Неотдавнашната финансова криза показа необходимостта от регулиране на агенциите за кредитен рейтинг (АКР). Всъщност неотдавнашните събития откриха възможността за идентифициране на грешките от техните действия и преразглеждане на техния статус като сертифициращи органи на обектите на техния анализ: дружества, публичния сектор и структурирани финансови инструменти. Като такива стана ясно, че те играят важна роля за намаляването на несиметричностите в информацията, които биха могли да бъдат открити между инвеститорите. От друга страна, беше забелязано, че има прекалено много доверие към рейтингите, присъдени от АКР, което със сигурност допринесе изключително много за задълбочаването на финансовата криза. Следователно има неотложна нужда от нов регулаторен модел, който ще намали зависимостта от рейтингите на АКР. Решението включва мерки, като ограничаване на зависимостта на Европейската централна банка (ЕЦБ) от данните, предоставени от външни агенции, засилване на компетентностите на регулаторните и надзорните органи, лансиране на разискването за създаване на Европейска фондация за кредитен рейтинг, увеличаване на обхвата от информация, предоставена на инвеститорите, по този начин се намаляват правомощията на АКР, и също така например укрепване на механизмите за гражданска отчетност.
<SPEAKER ID="306" NAME="Crescenzio Rivellini" LANGUAGE="IT">
Бих искал да поднеса моите поздравления за отличната работа, извършена от г-н Klinz. Призовавам агенциите за кредитен рейтинг да хвърлят повече светлина върху начина, по който определят рейтингите на държавен дълг, като също така бих помолил сектора да обясни своите методологии и защо рейтингите се различават от прогнозите на основните международни финансови институции. Друг спорен въпрос е структурата, която ще бъде предложена, за да уравновеси трите големи агенции за кредитен рейтинг на европейско равнище, които оказват непропорционално влияние върху нашия пазар. Затова призовавам Комисията внимателно да оцени възможността за напълно независима фондация за кредитен рейтинг, която следва да бъде снабдена с първоначално финансиране за максимум от пет години.
<P>
В заключение, важно е да разгледаме начините да превърнем агенциите за кредитен рейтинг в обект на гражданска отговорност за рейтингите, които те издават. Затова бих помолил Комисията да определи начините, по които агенциите за кредитен рейтинг могат да подлежат на гражданска отговорност съгласно гражданското законодателство на държавите-членки.
<SPEAKER ID="307" NAME="Raül Romeva i Rueda" LANGUAGE="EN">
Подкрепих доклада. Рейтингите, изготвяни от агенциите за кредитен рейтинг, изпълняват редица полезни функции. Те събират информация за кредитното качество на емитентите в глобална среда с асиметрична информация между емитенти на дълг и инвеститори, което осигурява на емитентите достъп до световни и национални пазари, като по този начин се намаляват информационните разходи, разширява се евентуалната група от инвеститори, гарантира се ликвидност и намирането на цени. Въпреки това процесите в регулаторната рамка са превърнали тези "информационни посредници" във фактически "регулаторни лицензодатели". Неотдавнашната финансова криза показа ясно, че в отрасъла битуват три проблема: отсъствие на конкуренция, свръхразчитане на външни рейтинги в регулаторната рамка и липса на отчетност и отговорност за рейтинги, предоставени от АКР.
<SPEAKER ID="308" NAME="Licia Ronzulli" LANGUAGE="IT">
Основната цел на резолюцията, приета днес, е премахването до осъществима степен и в реалистични срокове на зависимостта на цялата система от външните кредитни рейтинги. Ролята на външните рейтинги като механизъм, задействащ адаптиране, а не смяна на провежданата политика, е особено важна, когато инвестиционният рейтинг се променя на свързан с по-високо равнище на кредитен риск. На един добре функциониращ конкурентен пазар репутацията е достатъчна, за да се гарантира качеството на кредитните рейтинги. Тъй като обаче настоящата структура е олигополна, агенциите за кредитен рейтинг се възползват от един по същество "гарантиран" пазар.
<SPEAKER ID="308" NAME="Nikolaos Salavrakos" LANGUAGE="EL">
Подкрепих доклада Klinz, тъй като считам, че мерките, които той предлага за справяне с проблемите, съществуващи в сектора, обслужващ кредитните рейтинги, са стъпка в правилната посока. Тези услуги имат изключително въздействие и резултатите от техните дейности могат да се окажат катастрофални за държавите или организациите, които те оценяват, както видяхме ясно по време на неотдавнашната финансова криза. Трябва да бъдат съставени ясни оперативни правила за тези услуги, процедурите, които използват за присъждане на рейтинг, трябва да бъдат разкрити и те трябва да поемат отговорност. Държавите и всички видове услуги и организации, на които те присъждат рейтинг, не могат да бъдат оставени на благоволението на техните решения. Трите основни агенции за кредитен рейтинг оценяват 95 % от икономическите дейности, следователно говорим за монопол с всички отрицателни последствия от това. Призоваваме за прозрачност, ограничения на незаконните дейности, поемане на отговорност, оценяване на тези агенции от независими органи, които да гарантират тяхната безпристрастност и стриктното прилагане на правилата.
<SPEAKER ID="309" NAME="Antolin Sanchez Presedo" LANGUAGE="ES">
Подкрепям доклада Klinz, за да ускоря процеса на реформиране на агенциите за кредитен рейтинг. Докато първата законодателна инициатива превърна тези агенции в предмет на регулиране и надзор, а втората изясни надзорните правомощия на Европейския орган за ценни книжа и пазари (ЕОЦКП), тази резолюция се застъпва за намаляващата регулаторна зависимост от външни рейтинги, структурирането на отрасъла в конкурентна регулаторна рамка и подобряването на неговите бизнес модели в съответствие с критериите на Форума за финансова стабилност.
<P>
Окончателният текст включва моите изменения. С тези изменения имах предвид засилване на способностите на надзорните органи, насърчаване на еднакви условия на глобално равнище, увеличаване на конкуренцията чрез избягване на "търсене на най-благоприятния рейтинг" и установяване на стандартни процедури за разпространяване на информация. По въпроса за държавния дълг застъпих мнението, че агенциите за кредитен рейтинг следва да избягват процикличността в тяхната работа и да вземат предвид прогнозите на основните международни финансови институции. Освен това призовах за предложения от Комисията за реформиране на моделите за заплащане и налагане на отговорност в случай на груби неправомерни действия.
<P>
Накрая, приветствам силно факта, че докладът разглежда създаването на независима Европейска агенция за кредитен рейтинг и възможността за създаване на Европейска фондация.
<SPEAKER ID="310" NAME="Catherine Stihler" LANGUAGE="EN">
Подкрепям доклада, който приема, че агенциите за кредитен рейтинг имат няколко основни недостатъци, като липса на отчетност, конкуренция и прозрачност, особено по отношение на държавния дълг. Повече трябва да бъде направено на европейско и глобално равнище, за да се гарантира, че неразумните практики не застрашават финансовата сигурност на ЕС.
<SPEAKER ID="311" NAME="Nuno Teixeira" LANGUAGE="PT">
Агенциите за кредитен рейтинг (АКР) са информационни посредници, които насърчават ликвидността и прозрачността на пазара чрез намаляване на информационните асиметрии на капиталовите пазари и улесняване на достъпа до глобалния пазар и чрез намаляване на информационните разходи и разширяване на потенциалния спектър от кредитори и инвеститори.
<P>
Агенциите обаче имат редица проблеми, по-специално - отсъствието на конкуренция, тяхната олигополна структура, прекомерното доверие в тях и тяхната липса на прозрачност и отчетност. Тези проблеми стават все по-важни в настоящето далеч не само във връзка с държавите-членки, за които поради техните икономически и финансови трудности рейтингите на различни национални институции варират непоследователно и циклично.
<P>
Макар че важността на АКР не може да се отрече, би било препоръчително да се ограничи тяхната роля за в бъдеще. Затова гласувах за предложението, внесено от Парламента, да призовем Комисията да извърши оценка на въздействието и анализ на разходите, ползите и структурата на управление на Европейска фондация за кредитен рейтинг, компетентна в различните области на предоставяне на рейтинги: публичния сектор, дружествата и финансовите инструменти.
<SPEAKER ID="312" NAME="Derek Vaughan" AFFILIATION="S&amp;D">
в писмена форма. - Докладът ще въведе по-строг надзор над агенциите за кредитен рейтинг от новия Европейски надзорен орган за ценни книжа и пазари (ЕОЦКП) това лято, който ще се окаже важно средство, което да гарантира, че предходното отношение на ненамеса на държавите към заемането няма да може да продължава непосредствено след финансовата криза. Агенциите за кредитен рейтинг печелеха хонорари от финансови институции за присъждане на рейтинги на техни продукти и от последващата продажба на тези продукти. Поради този конфликт агенциите бяха склонни да присъждат високи рейтинги на комплексни финансови инструменти, което предизвикваше удовлетвореност у инвеститорите когато купуваха тези продукти. Агенциите също така съветваха дружествата за начини да представят техните високорискови продукти като продукти с нисък риск и тази подвеждаща практика доведе до превръщането на тези продукти в "по-токсични", отколкото техният рейтинг предполагаше, и доведе до големи загуби за инвеститорите, включително пенсионерите в цял Уелс.
<SPEAKER ID="313" NAME="Angelika Werthmann" LANGUAGE="DE">
Финансовата и икономическа криза постави на изпитание агенциите за кредитен рейтинг, и по-специално тяхната активна роля в продължаващата криза, основните проблеми, които бяха идентифицирани, бяха отсъствието на конкуренция, свръхразчитане на външни кредитни рейтинги и липсата на отчетност на сектора. По тази причина докладчикът препоръчва проучването на идеята за създаване на напълно независима Европейска агенция за кредитен рейтинг, при което настоява, че новата Европейска фондация за кредитен рейтинг трябва да се издържа сама. Поради сериозните последствия от рейтингите, интензивното взаимодействие с този сектор е неизбежно. Затова гласувах в подкрепа на доклада.
<SPEAKER ID="314" NAME="Iva Zanicchi" LANGUAGE="IT">
Финансовата криза от последните години показа ясно, че в отрасъла битуват три проблема: отсъствие на конкуренция, свръхразчитане на външни рейтинги в регулаторната рамка и липса на отчетност и отговорност за рейтинги, предоставени от АКР. Подкрепих доклада на г-н Klinz, тъй като считам създаването на напълно независима непублична Европейска фондация за кредитен рейтинг за разумна и добра идея.
<SPEAKER ID="315" NAME="Luís Paulo Alves" LANGUAGE="PT">
Гласувам в подкрепа на този доклад, тъй като считам, че е от изключително значение да се противопоставим на нарушенията на международното социално законодателство както в рамките на Европа, така и извън нея. Тези нарушения представляват форма на социален и екологичен дъмпинг, който носи вреди на европейските дружества и работници. Остава ни да се надяваме, че докладът ще укрепи основните трудови параметри, залегнали в законодателството на Международната организация на труда (МОТ).
<SPEAKER ID="315" NAME="Laima Liucija Andrikien" LANGUAGE="LT">
Гласувах в подкрепа на резолюцията относно външното измерение на социалната политика, насърчаването на трудовите и социалните стандарти и европейската корпоративна социална отговорност. Следва да се подчертае, че външното измерение на социалната политика включва дейности и инициативи на ЕС, целящи насърчаването на трудовите и социалните стандарти в държавите, които не са членки на ЕС. Тук влиза и създаването на възможности за мъжете и жените да получават право на достойна и продуктивна работа в условия на свобода, равенство, сигурност и достойнство. Международните трудови стандарти следва преди всичко да гарантират развитието на хората като човешки същества. Хората не са стока, чиято цена може да се договори. Работата е част от нашето ежедневие и има решаващо значение за достойнството, благоденствието и развитието на отделната личност. Европейският съюз се радва на добра репутация по отношение на международния диалог по социални въпроси. В тази област Съюзът е считан за внимателен и надежден партньор. Това трябва да се използва за постигане на по-амбициозните цели, които си е поставил. Една от тях е изработването на съгласуван, интегриран и професионален подход към външното измерение на социалната политика. От ключово значение за постигане на това е координацията в рамките на Европейския парламент, а също така и координацията с Европейската комисия и новосъздадената Служба за външна дейност.
<SPEAKER ID="316" NAME="Elena Oana Antonescu" LANGUAGE="RO">
Външното измерение на социалната политика включва дейности и инициативи на ЕС, целящи насърчаването на трудовите и социалните стандарти в държавите, които не са членки на ЕС. Защитата на икономическите и социалните права е задължение на всички държави-членки, произтичащо от Всеобщата декларация за правата на човека на ООН.
<P>
Ето защо позицията на всички държави-членки на Европейския съюз следва ясно да отговаря на принципите на европейския социален модел, когато става въпрос за социални въпроси и сътрудничество между държавите-членки. Бих искала да обърна внимание, че европейският социален модел предлага равни възможности в образованието, обучението и трудовия пазар, както и равен достъп до социални услуги като главни стълбове на икономическия успех.
<P>
Затова заставам зад усилията на държавите-членки за оказване на подкрепа за свободата на сдружаване и колективно трудово договаряне, за премахване на принудителния и задължителния труд, за слагане край на дискриминацията, свързана с работното място и професията, и за премахване на детския труд.
<P>
Гласувах в подкрепа на настоящото предложение за резолюция, което подкрепя достойнството, благополучието и развитието на всеки отделен човек като ценности, които следва да са основни цели на икономическото развитие.
<SPEAKER ID="317" NAME="Pino Arlacchi" LANGUAGE="EN">
Докладът за външното измерение на социалната политика се отнася до един от приоритетите на социалните политики на ЕС. В него се призовава за укрепване на основните трудови стандарти, залегнали в конвенциите на МОТ, които включват свобода на сдружаване и признаване на правото на колективно договаряне, премахване на принудителния или задължителния труд, премахване на дискриминацията, свързана със заетостта и професията, и забрана на детския труд. Гласувах в подкрепа на доклада и защото в него се призовава за промяна в управлението - в глобален мащаб и в рамките на ЕС - с цел по-доброто изпълнение на изискванията, свързани с правата на работниците и с условията на труд.
<SPEAKER ID="317" NAME="Sophie Auconie" LANGUAGE="FR">
Подкрепих доклада на нашия колега, г-н Falbr, тъй като считам, че Съюзът следва да насърчава най-високи трудови и социални стандарти в трети държави, за да запази репутацията си на надежден партньор в международната търговия и да създаде здрави връзки с основните си търговски партньори. Докладчикът ни препоръчва балансирани взаимоотношения с НПО и с международните организации с оглед улесняване на ратифицирането на конвенциите. За да могат да преговарят със Съюза, третите държави ще трябва да спазват установените международни трудови стандарти.
<SPEAKER ID="318" NAME="Liam Aylward" LANGUAGE="GA">
Според последните сведения по този въпрос, предоставени от Международната организация на труда, 115 милиона деца работят при опасни условия на труд - една от най-лошите форми на детски труд - които излагат на риск живота и здравето им. В навечерието на чествания на 12 юни, Световен ден срещу детския труд, аз гласувах в подкрепа на този важен и навременен доклад, които приканва заинтересованите страни по Споразумението за свободна търговия да се ангажират - в съответствие с Декларацията на МОТ за основните принципи и правата на работното място - с премахването на всички форми на принудителен труд и слагане край на детския труд.
<P>
Детският труд и организираното нарушаване на правата на човека не трябва да се пренебрегват, когато се обсъждат търговски споразумения, и по време на търговски преговори ЕС трябва да заема твърда позиция за насърчаване на социалната политика и на трудовите и социалните стандарти.
<SPEAKER ID="318" NAME="Zigmantas Balčytis" LANGUAGE="LT">
Външното измерение на социалната политика включва дейности и инициативи на ЕС, целящи насърчаването на трудовите и социалните стандарти в държавите, които не са членки на ЕС. ЕС си постави за цел не само да се превърне в пример за подражание в областта на корпоративната социална отговорност, но и да насърчава тази отговорност в прилаганите от него външни политики. Неспазването на основните международни социални стандарти представлява форма на социален и екологичен дъмпинг, който вреди на европейските предприятия и работници. Съгласен съм, че е необходимо да се укрепи ролята на компетентните международни институции, сред които Международната организация на труда (МОТ), Организацията за икономическо сътрудничество и развитие (ОИСР) и ООН, и да се търси тяхното сътрудничество за разработване, прилагане и насърчаване на основните международни социални стандарти.
<SPEAKER ID="318" NAME="Regina Bastos" LANGUAGE="PT">
Нашият глобализиран свят, в който държавите са взаимообвързани икономически, културно и политически, е несъмнена реалност. Същевременно, що се отнася до търговските отношения между Европейския съюз и трети държави, продължават да са налице дълбоки различия по отношение на системите за социална закрила и условията на труд. Европейският съюз, в качеството си на търговски партньор и важен договарящ се партньор на световно равнище, следва да насърчава в съответните трети държави едни по-високи трудови и социални стандарти. Ето защо аз гласувах в подкрепа на този доклад, в който се изтъква решаващата роля, която ЕС може да играе по отношение на правата на човека, по-специално за правото на достойни условия на труд.
<SPEAKER ID="318" NAME="Jean-Luc Bennahmias" LANGUAGE="FR">
Да имаме единна формула за социална клауза, която да се включва във всички двустранни търговски споразумения, е онова, което се предлага в току-що приетия от нас доклад относно външното измерение на социалната политика и насърчаването на социални стандарти. Тази инициатива е на практика стъпка в правилната посока. Като отчита факта, че като цяло в споразуменията за свободна търговия все още почти не се говори за социални стандарти, докладът посочва редица възможности за развитие в тази посока, сред които социалната клауза и спазването на конвенциите на Международната организация на труда - независимо дали те вече са ратифицирани от всички държави-членки - както и за подобряване на сътрудничеството с трети държави и с държави-членки. Разработването на понятието за корпоративна социална отговорност е другият интересен аспект на доклада, тъй като, макар че понастоящем то е полезно понятие, все още се основава на доброволното участие и следователно има възможност за усъвършенстване. Освен да разширим това понятие, така че то да обхване няколко области и да включим измерението на КСО в нашите търговски политики, защо един ден да не направим прилагането на това понятие задължително? Излизайки извън рамките на чисто политически сигнал, това ще представлява една реална стъпка към постигане на целите ни в областта на социалната политика.
<SPEAKER ID="319" NAME="Sergio Berlato" LANGUAGE="IT">
Външното измерение на социалната политика включва инициативите на ЕС, целящи насърчаването на трудовите и социалните стандарти в държавите, които не са членки на ЕС. Като определя трудови стандарти, ЕС дава по-голяма възможност на гражданите за заетост в условия на свобода, равнопоставеност, безопасност и достойнство. Като се има предвид настоящата глобализация на световната икономика, международните трудови стандарти представляват основата, върху която се изгражда социалното и икономическото развитие на отделните държави. Китай, Индия и останалите бързоразвиващи се икономики стават все по-важни играчи по отношение на чуждестранните инвестиции. Този феномен същевременно се свързва с риска тези държави - и по-специално техните дружества - да изнасят трудови стандарти под равнището на тези в Европейския съюз. Ето защо аз считам, че Европейският съюз трябва да внимава с държавите, които желаят да сключат търговски споразумения с нас.
<P>
Европейските малки и средни предприятия проправят пътя на превръщането на социалните стандарти в реалност. Застъпвам виждането, че е от първостепенно значение да имаме една ясна и недвусмислена дефиниция на корпоративната социална отговорност, с която да се сложи край на настоящото разнообразие от интерпретации, като същевременно се определят и начините за контрол на изпълнението на поетите отговорности.
<SPEAKER ID="320" NAME="Mara Bizzotto" LANGUAGE="IT">
Реших да гласувам в подкрепа на доклада на г-н Falbr, който, от една страна, отчита стратегическото значение на корпоративната социална отговорност като мотивационно средство за стимулиране на икономическото и търговското развитие, а от друга страна, подчертава, че с този въпрос може да се справим само на доброволна основа. Също така напълно съм съгласна с критическия подход на г-н Falbr, при който той отхвърля лицемерното поведение на Европейския съюз, в случаите, когато насърчава социалния модел, работещ за социални права, а същевременно сключва търговски споразумения с държави, в които не се спазва или не се предоставя социална закрила на работниците.
<SPEAKER ID="321" NAME="Vilija Blinkevičiūt" LANGUAGE="LT">
Гласувах в подкрепа на настоящия доклад, тъй като все още са налице случаи, когато конвенциите и споразуменията на Международната организация на труда не се прилагат надлежно или се прилагат отчасти, а принципите на корпоративната социална отговорност се нарушават. Международните трудови стандарти следва преди всичко да гарантират правата на работниците, тъй като работата е част от нашето ежедневие и е от решаващо значение за достойнството, благополучието и развитието на личността. Подобно на социалните стандарти и корпоративната социална отговорност следва да допринася за устойчивия растеж, но дружествата не следва да избягват диалога със служителите си и трябва да спазват и насърчават почтени трудови правоотношения, да насърчават участието на служителите чрез консултации и информация, както и чрез колективно договаряне, да развиват техните умения и квалификация и учението през целия живот, да спазват стандартите за безопасност на работното място, да насърчават равенството между мъжете и жените, да създават подходяща среда за социалните партньори да предвиждат и управляват промените, настъпващи на трудовия пазар, включително преструктурирането, да подобряват качеството на труда, да интегрират и закрилят уязвимите групи работници, като младите, възрастните, лицата с увреждания и мигрантите. Следователно Европейският съюз следва да продължи да използва санкции и стимули в сключваните двустранни и регионални споразумения, за да гарантира прилагането на социалните разпоредби на тези споразумения. Освен това е много важно самите правителства да не се отказват от отговорността си да поддържат европейския социален модел, тъй като тогава възниква опасността от приватизация на трудовото законодателство и системите и услугите в областта на социалната сигурност.
<SPEAKER ID="322" NAME="Sebastian Valentin Bodu" LANGUAGE="RO">
Външното измерение на социалната политика включва дейности и инициативи на ЕС, целящи насърчаването на трудовите и социалните стандарти в държавите, които не са членки на ЕС. Независимо от това, че Лисабонската стратегия и стратегията "ЕС 2020" поставят върху социалната политика по-голям акцент, отколкото преди това, въпросите, свързани с конкурентоспособността и икономическите фактори продължават да имат приоритет пред социалните въпроси. Основните трудови стандарти са заложени в осемте конвенции на МОТ, които съсредоточават своето внимание върху свободата на сдружаване и колективното договаряне, премахването на принудителния и задължителния труд, премахването на дискриминацията по отношение на заетостта и на професионален признак, и премахването на детския труд.
<P>
С оглед воденето от страна на ЕС на преговори с държави, които не са членки на ЕС, те трябва да спазват посоченото по-горе. Това е условие, без което е невъзможно воденето на преговори с държави, които не са членки на ЕС. Търговската политика не може да не взема под внимание всяко неспазване на правата на работниците и следователно развитието на обществото може да продължи само след премахването на тези недостатъци.
<P>
Европейският съюз има добра репутация, що се отнася до провеждането на международен диалог по социалните въпроси. В това отношение той е считан за ценен партньор, на който може да се има доверие. Това трябва да бъде използвано за постигането на амбициозните цели, които ЕС си е поставил.
<SPEAKER ID="323" NAME="Zuzana Brzobohatá" LANGUAGE="CS">
В центъра на вниманието на този доклад е тема, която има огромно значение в съвременния свят. Става въпрос за правата на работниците. Така нареченият социален дъмпинг представлява голяма заплаха за работниците, тъй като подкопава правата им по един основен начин. Международните дружества са основните заинтересовани страни, когато става въпрос за прилагане на социални стандарти. Следователно е абсолютно необходимо ясно и недвусмислено да се дефинира социалната отговорност на дружествата, така че да можем да ограничим броя на различаващите се интерпретации и да определим минималните задължения в тази област, а така също и метод за наблюдение на изпълнението им. Много предприятия започват дейност в дадени райони единствено с оглед на временни финансови предимства, преди всичко заради евтината работна ръка. Като цяло дружествата отказват да се обвържат дългосрочно с даден регион и следователно да участват в споделената социална отговорност в него. В този доклад се призовава за укрепване на основните стандарти, свързани със заетостта, които са залегнали в конвенциите на Международната организация на труда, и включват свободата на сдружаване и правото на колективно договаряне, премахването на принудителния и задължителния труд, премахването на дискриминацията на работното място и слагането на край на детския труд. В доклада се настоява за промени в системата на администрацията в глобален мащаб и в рамките на ЕС с цел по-добра защита на правата на работниците и по-добри условия на труд. В представения от тях документ докладчиците са успели да защитят едно ясно социално измерение и затова аз гласувах в подкрепа на доклада.
<SPEAKER ID="324" NAME="John Bufton" LANGUAGE="EN">
Гласувах против прилагането на външното измерение на социалната политика, целящо насърчаване на трудови и социални стандарти и европейската корпоративна социална отговорност. Причината е, че според мен ЕС следва да се въздържа от налагане на социални прерогативи на трети държави, колкото и правилни или полезни да изглеждат те. Макар да приемам, че е важно да се поощряват хуманните методи в отношението към работната сила, социалната политика в ЕС вече доведе до хаос в редица институции в Обединеното кралство и не следва да получава разпространение. Необходима е някаква степен на гъвкавост и свобода, когато става дума за социална политика, тъй като използването на еднакъв подход към всичко и всички може да се окаже контрапродуктивен, когато се прилага на национално равнище. Поради тази причина ЕС не следва изобщо да се опитва да придобива компетентност по отношение на социалната политика.
<SPEAKER ID="324" NAME="Maria Da Graça Carvalho" LANGUAGE="PT">
Приветствам дейностите и инициативите на ЕС, насочени към насърчаване на трудовите и социални стандарти в трети държави, които представляват гаранция, че в настоящия глобализиран контекст растежът на световната икономика ще донесе ползи на всички. Следователно аз подкрепям основаващите се на социални ценности и човешко достойнство условия, които се налагат на трети държави, желаещи да преговарят за сключване на споразумения с ЕС. Именно в този си вид ЕС може успешно да използва външната политика за подобряване на положението в света.
<SPEAKER ID="324" NAME="Mário David" LANGUAGE="PT">
Международната организация на труда (МОТ) играе ключова роля в международната система, тъй като допринася за постигане на консенсус по трудовите стандарти. Значителна част от това важно законодателство се приема от всички държави-членки на ЕС. Остават обаче различия в трудовото законодателство на развитите и развиващите се страни. По мое мнение е задължително ЕС да намери начин да приближи стандартите на трети държави до своите, особено стандартите на ключовите търговски партньори, с оглед запазването на една основна степен на равнопоставеност в международната търговия. Този възглед се споделя и от представения доклад, в който са изложени редица стратегии, целящи съответните трети държави да спазват принципите на ЕС по отношение на трудовото законодателство. Въвеждането на справедливи стандарти за условията на труд е предпоставка, която е от първостепенно значение за трайното и устойчиво развитие, а също така ще допринесе и за постигане на Целите на хилядолетието за развитие. Ето защо считам, че настоящият доклад има сериозен принос за развитието на системата на международната търговия, основаваща се на трудовите отношения, които варират в толкова голяма степен между различните държави и търговски блокове. Твърдя, че насърчаването на тази политика на поемане на отговорност за условията на труд разкрива една Европа, която е внимателна и цялостна, и която се ангажира със защитата на изповядваните от нея всеобщи ценности.
<SPEAKER ID="324" NAME="Luigi Ciriaco De Mita" LANGUAGE="IT">
Една от основните цели на Европейския съюз е обвързването на човешкото и социалното развитие с икономическото развитие. Ако тези два фактора се намират в равновесие, това означава, от една страна, че хората могат да работят срещу адекватно заплащане, съответстващо на човешкото и професионалното им достойнство, а от друга страна, че собствениците на предприятия могат да развиват дейността си, следвайки принципите на пазара, които обаче са повлияни от конкретната човешка среда. Тази перспектива - наричана от някои социална пазарна икономика - представлява всъщност нова парадигма, която отива отвъд икономиката на благоденствието и се завръща към разбирането за централното място на човешкото същество. Подобна промяна на парадигмата по необходимост предполага последователна подкрепа за социалната политика, включваща насърчаване на съответните стандарти и свързаната с това корпоративна отговорност. Този подход и визия не могат и не трябва да оказват въздействие само в рамките на ЕС, но трябва да се прилагат и към външните действия, когато това е възможно, и особено при договарянето на споразумения. Спазването на стандартите на Международната организация на труда, на принципите, изложени в Европейската социална харта и социалния диалог, са само част от областите, която могат да бъдат обект на обсъждания в тези случаи. Считам, че докладът, който приехме, предоставя една солидна подкрепа за тези цели.
<SPEAKER ID="324" NAME="Proinsias De Rossa" LANGUAGE="EN">
Външното измерение на социалната политика включва дейности и инициативи на ЕС, целящи насърчаването на трудовите и социалните стандарти в държавите, които не са членки на ЕС. Неспазването - както в рамките на Съюза, така и извън него - на основните международни социални стандарти представлява форма на социален и екологичен дъмпинг, която вреди както на европейските предприятия, така и на европейските и неевропейските работници и граждани. Предвид глобализирането на промишлеността и услугите, международните трудови стандарти представляват базата, която гарантира, че растежът на световната икономика ще донесе ползи на всички. В този доклад се настоява за промяна в световното управление и в ЕС, за да се прилагат по-добре изискванията, свързани с правата на работниците и с условията на труд, като се настоява за укрепване на основните трудови стандарти, които са залегнали в осемте конвенции на МОТ и се фокусират върху свободата на сдружаване и правото на колективно трудово договаряне, премахването на насилствения и задължителния труд, премахването на дискриминацията свързана със заетостта и професията, и изкореняването на детския труд.
<SPEAKER ID="324" NAME="Marielle De Sarnez" LANGUAGE="FR">
Външното измерение на социалната политика е насочено към насърчаване на трудовите и социалните стандарти в трети държави и борба със социалния дъмпинг, който често е резултат от глобализацията или международната търговия. Съюзът не може повече да толерира дъмпинга по отношение на благоденствието, здравето и околната среда и да не предприема мерки срещу него, тъй като носи отговорност за изнасянето на много производства извън Европа. Абсурдно ниските разходи за труд и отчайващо лошите условия на труд не следва повече да бъдат разглеждани от Комисията като "естествени конкурентни предимства". В това отношение настоявам Комисията да промени доктрината си.
<SPEAKER ID="324" NAME="Christine De Veyrac" LANGUAGE="FR">
Гласувах в подкрепа на доклада Falbr, тъй като с оглед на западналата в последно време роля на Международната организация на труда (МОТ) ми се струва, че е нужно да си припомним значението на зачитането на социалните права на работниците по целия свят. Европейският съюз следва да играе водеща роля на световната сцена и да принуди останалите държави да спазват международните стандарти в трудовото законодателство, с което да ограничи безумната тенденция на социален дъмпинг. Важно е всички европейски заинтересовани страни да участват в провеждането на тази политика, независимо дали това са правителства, сключващи международни споразумения, или европейски дружества, които започват да развиват дейност и в трети държави.
<SPEAKER ID="325" NAME="Anne Delvaux" LANGUAGE="FR">
Външното измерение на социалната политика е насочено към насърчаване на основните социални стандарти в трети държави, за да се постигнат поставените от ООН Цели на хилядолетието за развитие и да се гарантира закрилата на работниците посредством спазването на международните трудови стандарти. Европейският съюз определено няма име на губещ и затова следва да бъде в състояние да възползва от добрата си репутация на надежден партньор, когато установява социални съюзи с основните си търговски партньори и когато насърчава тези съюзи в рамките на Световната търговска организация (СТО) и Международната организация на труда (МОТ). Преди да се съгласим съответните трети държави да седнат на нашата маса за преговори, ние трябва да изискаме от тях да се ангажират със спазваните от нас основни международни трудови стандарти.
<SPEAKER ID="326" NAME="Diogo Feio" LANGUAGE="PT">
Международното измерение на европейската политика не се ограничава само със сключването на споразумения или предоставянето на помощи. То е нещо повече. По-конкретно то включва изнасянето на европейските ценности в трети държави, като тук влизат не само ценностите, свързани с демократизацията и по-голямото зачитане на основните права, но също така и насърчаването на активните политики за защита на околната среда, правата на жените и децата, трудовите стандарти, зачитането на личното достойнство и даването на възможност за личностно развитие. Същото може да се каже и за насърчаването на стандартите за социална отговорност, прилагани от дружества, извършващи дейност в трети държави.
<SPEAKER ID="326" NAME="José Manuel Fernandes" LANGUAGE="PT">
Този доклад на г-н Falbr е посветен на външното измерение на социалната политика, насърчаването на трудовите и социалните стандарти и европейската корпоративна социална отговорност. Европейският съюз е бастион на защитата на социалните права на работниците, зачитането на които е sine qua non за преговорите с трети държави. Въпреки осемте конвенции на Международната организация на труда (МОТ) обаче, според самата МОТ над 50 % от работниците не се радват на социални права, и по-конкретно това са имигрантите, жените и децата. В интерес на ЕС е да насърчава личното достойнство и спазването на социалните права във всички държави-членки, като за тази цел създаде механизъм за установяване и санкциониране на тези, които не осигуряват този вид права на работниците си. Приветствам този доклад и гласувам "за". В него се обосновава значимостта на ценностите в един глобализиран и доминиран от икономиката свят, като същевременно се защитава личното достойнство, отхвърля се експлоатацията на индивидите, насърчава се благоденствието и личното цялостно развитие, и се отправя призив към ЕС за спазване на стандартите на МОТ.
<SPEAKER ID="326" NAME="João Ferreira" LANGUAGE="PT">
Това е поредното изложение на основателна тревога и справедливи критики, което, за съжаление, не стига до дъното на въпросите и точно поради това остава до голяма степен без стойност.
<P>
В Доклада на МОТ относно социалната сигурност по света за 2010 г. се посочва, че над 50 % от всички работници нямат никаква социална закрила. Точно в този контекст Европейският съюз провежда търговска политика, основаваща се на ревностен стремеж към свободна търговия, като договаря и сключва безброй двустранни и регионални споразумения. Далеч от поощряването на корпоративна социална отговорност, която на практика не съществува, тези споразумения защитават единствено печалбите на големите дружества и финансови институции, като не отдават дължимото внимание на трудовите права, на значимостта на колективното договаряне и на свободата на сдружаване на работниците, на ефективното премахване на дискриминацията по отношение на заетостта, на премахването на принудителения труд, на несигурния или лошо платен труд, или на детския труд.
<P>
Това е само един пример за аспект, по отношение на който в доклада можеше и следваше да се направи много повече. Беше важно да се направи така, че Европейската комисия да се отчита и да се изиска от нея да гарантира последователност в политиката и действията си, а така също и редица ефективни действия, насърчаващи социалните и трудови стандарти.
<SPEAKER ID="327" NAME="Ilda Figueiredo" LANGUAGE="PT">
Докладът има някои позитивни страни: осъждането на постоянното пренебрегване на правата на работниците и правото на достоен труд от страна на мултинационалните дружества, а така също и необходимостта от хоризонтално интегриране на социалната политика - като тук влиза и така наречената корпоративна социална отговорност - в цялостната външна политика на Европейския съюз.
<P>
Тези положителни аспекти обаче са обезсилени от липсата на изискване за провеждане на алтернативни политики, които реално да задължат дружествата да реализират своята КСО.
<P>
Ето защо ние съжаляваме, че призивът да се отмени параграф 31- "подчертава, че не следва да се приема директива, регулираща корпоративната социална отговорност и въвеждаща спазването й на равнище ЕС" - беше отхвърлен.
<P>
Парламентът следва да направи нещо повече от това да "иска" или "насърчава" Комисията да заеме позиция и да настоява за създаването на законодателна рамка относно КСО, която да определя минимални стандарти, насърчаващи зачитането на основните трудови стандарти, защитавани от Международната организация на труда (МОТ) в многонационалните дружества и в самия Европейски съюз, и да включва социални клаузи и клаузи за достойни условия на труд във всички двустранни търговски споразумения, които Европейския съюз договаря, а така също и в рамките на самата Световна търговска организация (СТО). Поради всички тези причини ние гласувахме против доклада.
<SPEAKER ID="328" NAME="Monika Flašíková Beňová" LANGUAGE="SK">
Външното измерение на социалната политика е един от ключовите приоритети на групата на Прогресивния алианс на социалистите и демократите в Европейския парламент. Важно е да се подобрят трудовите стандарти, които включват свободата на сдружаване, колективното договаряне, премахването на насилствения и принудителния труд, премахването на дискриминацията, свързана със заетостта и професията, премахването на детския труд. Следователно целта и задачата на международните трудови стандарти следва да бъде канализирането на икономическото развитие по такъв начин, че то да води към подобряване на човешкия живот и достойнство, а не просто определянето на правата и условията на труд на работниците.
<SPEAKER ID="329" NAME="Bruno Gollnisch" LANGUAGE="FR">
Глобализацията всъщност служи само за противопоставяне на работниците от всички страни едни срещу други чрез преместване на икономическата дейност в нови територии, чрез имиграция на лицата, търсещи работа, или чрез скандалния начин на предоставяне 4 от Общото споразумение по търговията с услуги. Проблемът е, че в Европейския съюз се говори много и красиво по тази тема, но думите никога не се превръщат в дела. Някога предприемали ли сме някакви практически и конкретни стъпки, след като сме станали свидетели на непоносима експлоатация? Някога подобен случай ставал ли е причина за блокиране на подписването на търговско споразумение с дадена страна? Никога. Защото, докато се правите на загрижени за чуждестранните работници, европейските работници биват изхвърляни зад борда. Както посочва - и застава зад това - докладчикът, "трудовите стандарти не следва да бъдат използвани за протекционистки търговски цели" съгласно международните органи. При това положение какви принципи, какви ценности, какви съображения биха могли изобщо оспорят абсолютната власт на пазара? Вие говорите много за социалната отговорност на дружествата, които в края на краищата просто играят по правилата, които вие сте въвели. Кога най-сетне ще се занимаем с въпроса за крайно тежката социална отговорност на лицата, вземащи политическите решения в ЕС?
<SPEAKER ID="330" NAME="Catherine Grèze" LANGUAGE="FR">
Доволна съм, че позицията на комисията по развитие, от чието име съм докладчик, беше включена в доклада. Докато ние говорим, се провежда стотната Международна конференция по труда, а всички ние знаем, че настоящите правила не са ефективни.
<P>
В контекста на световната криза е от решаващо значение ЕС да изпрати ясно послание, призоваващо към нова епоха на социална справедливост. Предложенията, съдържащи се в доклада на г-н Falbr, ще ни дадат възможност да предприемем реални стъпки в тази посока. Можем само да осъдим политиката на двойни стандарти, която се води, по отношение на социалните права. Нуждаем се от механизми за прилагането им (предвиждащи стимули и санкции), така че социалните стандарти наистина да се прилагат. Във всички търговски споразумения на ЕС следва да се включва социална клауза, която да е правно обвързваща. Позволете ми да изразя неодобрението си и във връзка с факта, че в параграф 31 от доклада се подчертава, че не следва да се приема директива, регулираща корпоративната социална отговорност. Настоявам, че е необходимо - особено когато водим преговори с развиващи се страни - да работим за по-голяма социална справедливост и да гарантираме спазването на правата на работниците в целия свят.
<SPEAKER ID="330" NAME="Nathalie Griesbeck" LANGUAGE="FR">
Икономическата и финансова криза, която в момента е обхванала Европа, а и останалия свят, е съчетана със сериозна социална криза. В този труден контекст Европейският съюз и неговите предприятия носят съществена социална отговорност за отношенията, които поддържат с трети държави. Поради тази причина много исках с вота си да привлека вниманието върху необходимостта, когато подписва споразумения с такива държави, Европейският съюз да гарантира, че социалните стандарти и правата на работниците се зачитат. Чрез ценностите, които отстоява, Европейският съюз трябва да гарантира, че стандартите, залегнали в трудовото му законодателство, са насърчавани и разпространявани по целия свят. Европа има задължението да бъде пример. Ето защо аз също гласувах в подкрепа на разпоредбите, които поставят ударение върху корпоративната социална отговорност.
<SPEAKER ID="330" NAME="Juozas Imbrasas" LANGUAGE="LT">
Приветствах този документ, тъй като в началото на новия век ЕС промени стратегията си за външното измерение на социалната политика, като смени подхода със задължителен характер с такъв, който няма задължителен характер, т.е. от акцентиране върху връзката между социалните стандарти и търговските споразумения към съсредоточаване на вниманието върху международното сътрудничество и диалога. ЕС използва различни видове инструменти за прилагане на социалната политика в държавите, които не са членки на ЕС. Те са задължителни, незадължителни и финансови инструменти. Използването на тези инструменти е доказателство, че ЕС очаква определено поведение, като резултат от връзките с търговски си партньори. Независимо от това основната пречка е прилагането на тези инструменти и тяхното изпълнение в страните партньорки. Следователно е от съществено значение за ЕС да съсредоточи в по-голяма степен своето внимание върху тяхното прилагане и изпълнение, по-специално върху конвенциите на МОТ и принципите на корпоративната социална отговорност. Често правната уредба на дадена държава представлява пречка за това, но независимо от това слабата политическа воля и вътрешният икономически натиск изиграват също така роля. Непознаването на правата от страна на работниците е друг значим фактор.
<SPEAKER ID="331" NAME="Cătălin Sorin Ivan" LANGUAGE="EN">
Според доклада ЕС представлява уникалната комбинация от икономическа динамичност и социален модел. Той предлага равни възможности в образованието, обучението и трудовия пазар, както и равен достъп до социални услуги. В доклада се подчертава фактът, че е необходимо да се реализират програми за достоен труд, които да отразяват националните нужди и приоритети по отношение на заетостта и социалната политика, и да се основават на споразумение между работодатели, работници и правителства. Този аспект е много важен в практически план. Това са някои от причините, поради които подкрепих доклада.
<SPEAKER ID="332" NAME="Jarosław Kalinowski" LANGUAGE="PL">
Най-важни са хората и затова е толкова важно да се насърчава заетостта и социалните стандарти. Хората, живеещи в селските области, и по-конкретно жените и младежите, представляват добър пример в това отношение. Преобладаващото мнозинство от земеделските стопанства са собственост на мъже. Считам, че следва да се оказва подкрепа на жените, за да се компенсира този дисбаланс. Според мен също така е важно да се подкрепят и младите стопани, които наследяват земеделските стопанства на родителите си. Що се отнася до младите хора, следва да се подобри качеството на образованието в селските райони, като на младежите се гарантира достъп до възможности за образование и личностно развитие и в градовете. Другият ключов въпрос е корпоративната социална отговорност.
<P>
Тази отговорност предполага, че по своя инициатива и независимо от правните разпоредби предприятията предприемат ежедневно действия за защита на обществото и околната среда. В този случай предприятията не се ръководят единствено от печалбата. За тях започва да става все по-характерна загрижеността за социалните и екологичните въпроси.
<SPEAKER ID="333" NAME="Martin Kastler" LANGUAGE="DE">
Гласувах в подкрепа на този доклад, тъй като смятам, че предприятията носят социална отговорност - към своите служители и потребители, към околната среда и обществото като цяло. В речника на немския език беше добавено ново понятие: корпоративна социална отговорност (КСО). Това е - и следва да си остане - въпрос на добра воля. В днешните глобални пазари КСО предполага нещо много повече от извършването на дарение за местния футболен отбор. Предприятията, които извършват дейност по един глобално отговорен начин, допринасят за формирането на външната политика и политиката за развитие.
<P>
Тези предприятия са посланиците на Европа в света и развяват знамето на европейските социални стандарти навсякъде. Ние следва да подкрепяме КСО, а не да я регламентираме. В този случай Европа следва да играе ролята на модератор, а не на регулатор. Този принцип трябва да се приложи, ако Европейската комисия иска да действа сериозно и отново да се заеме с темата за КСО: не се нуждаем от прекалено регулиране. С настоящия доклад ние подчертахме тази своя позиция.
<SPEAKER ID="334" NAME="Jan Kozłowski" LANGUAGE="PL">
Считам, че г-н Falbr е изготвил един добър доклад, и бих искал да обясня защо гласувах в подкрепа на приемането му. Насърчаването на високи трудови стандарти, социални стандарти и корпоративна социална отговорност представлява изключително мащабно предизвикателство за външното измерение на социалната политика. Един от проблемите, които изтъква докладчикът, е неефикасността на административните органи, които отговарят за политиката на заетостта. Продължаващото и конструктивно сътрудничество с трети държави, включващо както Европейския съюз като цяло, така и отделните държави-членки, може да послужи като източник на добри практики с оглед на изграждането на подходящ административен капацитет. Вярвам, че сътрудничеството на регионално и местно равнище, а така също и с предприятията, може да даде добри резултати. Отличен пример за партньорство, подкрепа и обмяна на опит, довели до положителни резултати, е сътрудничеството между райони от Полша и държавите от инициативата "Източно партньортво" през последните няколко години.
<SPEAKER ID="334" NAME="Agnès Le Brun" LANGUAGE="FR">
Гласувах в подкрепа на резолюцията относно външното измерение на социалната политика на Европейския съюз. В световен мащаб на ЕС се гледа като на търсен и атрактивен партньор поради уникалната комбинация от икономическа динамичност и социален модел. В отношенията си с трети държави Европейският съюз следва да насърчава социалния модел, като действията по двете измерения - вътрешното и външното - следва да са съгласувани. В настоящият текст се настоява по-конкретно, че е нужно да се насърчава корпоративната социална отговорност. Тази отговорност предполага търговските дружества да отчитат социалните и екологичните измерения на дейността си. В резолюцията се обръща внимание, че насърчаването на КСО не следва да е обвързващо, а по-скоро да е резултат от взаимодействието на доброволна основа между заинтересованите страни. И най-сетне с резолюцията се цели включване на защитаваните от МОТ права на работниците в международните преговори, а така също и насърчаването на едно световно икономическо управление, което взема под внимание тези параметри.
<SPEAKER ID="335" NAME="David Martin" LANGUAGE="EN">
Приветствам този доклад. Основните трудови стандарти са заложени в осемте конвенции на МОТ, които съсредоточават своето внимание върху свободата на сдружаване и колективното договаряне, премахването на принудителния и задължителния труд, премахването на дискриминацията по отношение на заетостта и на професионален признак и премахването на детския труд. Не само от тези конвенции, но и също така от доклада на Световната комисия относно социалното измерение на глобализацията става ясно, че е необходимо повърхностното внимание, обръщано на пазарите, да бъде променено с оглед проявяване на по-сериозен интерес към хората, т.е. вниманието да се съсредоточи върху защитата на правата на работниците и на принципите на трудовото право. С оглед воденето от страна на ЕС на преговори с държави, които не са членки на ЕС, те трябва да спазват посоченото по-горе. Това е условие, без което е невъзможно воденето на преговори с държави, които не са членки на ЕС. Търговската политика не може да не взема под внимание всяко неспазване на правата на работниците и следователно развитието на обществото може да продължи само след премахването на тези недостатъци. С определянето на трудови стандарти ЕС подкрепя възможностите на мъжете и жените да получат право на достойна и продуктивна работа в условия на свобода, равенство, сигурност и достойнство. В условията на текущата глобализация, международните трудови стандарти представляват основата, гарантираща, че растежът на световната икономика ще е от полза за всички.
<SPEAKER ID="336" NAME="Jiří Maštálka" LANGUAGE="CS">
Целта и по-голямата част от съдържанието на доклада на г-н Falbr по мое мнение са много положителни. Аз също считам, че фокусирането върху заетостта и достойните условия за труд е ключов елемент за постигане на устойчиво развитие, при това не само в държавите-членки на ЕС. Подобно на докладчика и аз съжалявам, че не разполагаме с единна формулировка на "социална клауза", която да се използва не в двустранните търговски споразумения, но и за създаването на достойни условия на труд за работниците. Социалните модели на някои европейски държави също биха могли да послужат като добър пример за развиващите се страни. Споделям и виждането за съвместна борба за премахване на детския труд.
<P>
Въпреки гореказаното аз гласувах "въздържал се", тъй като при липсата на ясна дефиниция на зачитането на правата на човека не е възможно да се прилагат социални искания по отношение на двустранните търговски споразумения. Този критерий не трябва да се използва като аргумент против сключването на такива споразумения.
<SPEAKER ID="337" NAME="Barbara Matera" LANGUAGE="IT">
"Фактът, че този дух на революционна промяна, който отдавна тревожи народите по света, е преминал границите на политиката и влиянието му вече се усеща и в свързаната с нея сфера на практическата икономика, не е изненадващ". Това са думи на обичания папа Йоан Павел ІІ, който в енцикликата си, озаглавена Centesimus Annus, се връща към темите, с които се занимава предшественикът му, папа Лъв ХІІІ, в енцикликата Rerum Novarum. Целта на папа Йоан Павел ІІ е да анализира и допринесе за справянето със социалния "въпрос", който - както днес, така и през 1991 г. - може да се реши само чрез обръщане към християнската доктрина и следователно чрез признаване на напълно неоспоримото достойнство на човешкото същество и работника.
<P>
Гласувах в подкрепа на доклада на г-н Falbr, тъй като в центъра на вниманието му е именно значението на защитата на правата на човека и фактът, че европейският социален модел е важна отправна точка, включително и с оглед на външните отношения на Съюза. Социалната отговорност трябва да работи за тази цел и Европейският съюз - чрез Парламента - трябва да възстанови и подсили тези принципи във всички свои действия, и преди всичко в отношенията си с държавите, които не са членки на Съюза и чиито граждани нямат основни права. Като заместник-председател на комисията по правата на жените и равенството между половете се чувствам задължена да подчертая колко е важно всички ние да си сътрудничим, включително извън рамките на ЕС, за да премахнем половата дискриминация и насилието основаващи се на пола, и така да възвърнем социалното достойнство на жените и да възстановим техния активен принос както към местните икономики, така и към международната икономика.
<SPEAKER ID="337" NAME="Nuno Melo" LANGUAGE="PT">
Глобализацията на икономиката и предислокацията на европейските дружества породиха опасения по отношение на външното измерение на социалната политика. То включва дейностите и инициативите на ЕС, насочени към насърчаване на трудовите и социалните стандарти в трети държави. Основните трудови стандарти са заложени в осемте конвенции на МОТ, които съсредоточават своето внимание върху свободата на сдружаване и колективното договаряне, премахването на принудителния и задължителния труд, премахването на дискриминацията по отношение на заетостта и на професионален признак, и премахването на детския труд. С оглед воденето от страна на ЕС на преговори с държави, които не са членки на ЕС, те трябва да спазват посоченото по-горе. Това е условие, без което е невъзможно воденето на преговори с държави, които не са членки на ЕС. Търговската политика не може да не взема под внимание всяко неспазване на правата на работниците и следователно развитието на обществото може да продължи само след премахването на тези недостатъци. Важно е международните трудови стандарти да се използват за гарантиране, че икономическото развитие ще продължава да съсредоточава усилено своето внимание върху подобряване на живота на хората, а не върху определянето на условията и правата на работниците.
<SPEAKER ID="337" NAME="Alexander Mirsky" LANGUAGE="EN">
Външното измерение на социалната политика е ключов приоритет за нашата група и за мен самия. Неотдавна приехме резолюция относно бъдещата конвенция относно домашните работници, която предстои да бъде приета през юни 2011 г. В настоящия доклад се призовава по-цялостно за укрепване на основните трудови стандарти, заложени в осемте конвенции на МОТ, които съсредоточават своето внимание върху свободата на сдружаване и колективното договаряне, премахването на принудителния и задължителния труд, премахването на дискриминацията по отношение на заетостта и на професионален признак и премахването на детския труд. Групата на Прогресивния алианс на социалистите и демократите в Европейския парламент настоява за промяна в световното управление и в ЕС с цел по-доброто спазване на правата на работниците и условията на труд. Неспазването на основните международни социални стандарти както в рамките на ЕС, така и извън него, представлява форма на социален и екологичен дъмпинг, който вреди на европейските предприятия и работници. Гласувах "за".
<SPEAKER ID="338" NAME="Andreas Mölzer" LANGUAGE="DE">
Подкрепям принципите, изложени в доклада. Същевременно искам да посоча, че това са високи цели, които ще бъде трудно, ако не и невъзможно, да се постигнат реално. Вече имаме безброй търговски споразумения, които не поставят никакви изисквания по отношение на придържането към социалните стандарти. Докато съществува подобно разминаване, ефективността и целесъобразността на този доклад неминуемо ще останат ограничени. Докладът призовава държавите-членки да прилагат основните трудови стандарти по отношение на предприятията на тяхна територия. Не следва ли това да се отнася и за предприятията извън Европа? Освен това ми се струва, че докладът твърди, че се бори с негативните последствия от глобализацията, но в крайна сметка се оказва, че това не може да се постигне с разгледаните в него мерки. Поради тази причина гласувах "въздържал се".
<SPEAKER ID="338" NAME="Franz Obermayr" LANGUAGE="DE">
С настоящия доклад Европейския съюз си поставя много амбициозни цели, основаващи се на добре обмислени принципи. Държавите-членки са призовани да прилагат основните стандарти, залегнали в трудовото законодателство, по отношение на своите предприятия. За съжаление, изглежда, че в този призив не са включени предприятията, които понастоящем извършват дейност извън Европа. Макар да подкрепям принципите зад този доклад, не считам, че заключенията му са напълно правилни, и затова гласувах "въздържал се".
<SPEAKER ID="338" NAME="Wojciech Michał Olejniczak" LANGUAGE="PL">
Външната социална политика на Европейския съюз, насочена към държавите, които не желаят да се присъединят към Съюза, следва преди всичко да бъде последователна, прагматична и неизменчива. Както вътрешната, така и външната социална политика следва да насърчават трудовите стандарти, но и социалните стандарти, които са едни от най-важните цели на ЕС.
<P>
Във връзка с гореказаното всички държави-членки, които сключват споразумения с трети държави, следва да направят така, че позицията на съответната трета държава да отговаря на европейския социален модел. Ние трябва да изискваме от държавите, нежелаещи да се присъединят към ЕС, да зачитат правото на сдружаване и да предприемат стъпки за недопускане на дискриминация, основана на пол или възраст. Много значими въпроси са и премахването на детския труд и правото на гражданите да повишават професионалната си квалификация. Що се отнася до сътрудничеството за развитие, ЕС разполага с достатъчно средства за създаване на ефективни структури в областта на професионалното образование и обучение. От решаващо значение е, когато договаря споразумения за партньорство, Европейската комисия да извършва необходимите корекции с оглед на текущото положение и условията на живот в съответната страна. Европейският парламент получи допълнителни правомощия с влизането в сила на Договора от Лисабон и следва да си сътрудничи активно с европейските и международните профсъюзи с цел подобряване на положението в социалната област.
<SPEAKER ID="338" NAME="Georgios Papanikolaou" LANGUAGE="EL">
Гласувах в подкрепа на доклада относно външното измерение на социалната политика, насърчаването на трудовите и социалните стандарти и европейската корпоративна социална отговорност. Нашата цел е да насърчаваме извън рамките на ЕС трудовите и социалните стандарти и европейската корпоративна социална отговорност. Това е легитимна цел. Имам обаче някои резерви по отношение на това дали ще сме в състояние да я постигнем. Общите социални стандарти, които посочваме, са изложени на опасност, и намерението да насърчаваме различни социални и трудови стандарти в рамките на самия ЕС става все по-ясно. Стандартите в моята родна страна, Гърция, където безработицата сред 25-годишните е 36,1 %, и в Испания, където е 43 %, са много различни от стандартите, прилагани в европейските държави със силна икономика. Този доклад ни напомня, че ако ЕС желае да се превърне в лидер в световен мащаб в областта на социалната политика, е необходимо да запази съгласуваността между социалните политики, провеждани в отделните държави-членки.
<SPEAKER ID="338" NAME="Maria do Céu Patrão Neves" LANGUAGE="PT">
Гласувах в подкрепа на настоящия доклад за външното измерение на социалната политика, насърчаването на трудовите и социалните стандарти и европейската корпоративна социална отговорност. Независимо от това, че Лисабонската стратегия и стратегията "ЕС 2020" поставят върху социалната политика по-голям акцент, отколкото преди това, въпросите, свързани с конкурентоспособността, и икономическите фактори продължават да имат приоритет пред социалните въпроси. Важно е да се фокусираме върху основните трудови стандарти, заложени в осемте конвенции на МОТ, които съсредоточават своето внимание върху свободата на сдружаване и колективното договаряне, премахването на принудителния и задължителния труд, премахването на дискриминацията по отношение на заетостта и на професионален признак и премахването на детския труд. Вниманието трябва да се съсредоточи върху защитата на правата на работниците и на принципите на трудовото право. Трети държави, които желаят да преговарят с ЕС, трябва да спазват идеите, изложени по-горе. Тези идеи следва да са условие за водене на преговори с такива държави. Търговската политика не може да не взема под внимание всяко неспазване на правата на работниците и следователно развитието на обществото може да продължи само след премахването на тези недостатъци.
<SPEAKER ID="338" NAME="Aldo Patriciello" LANGUAGE="IT">
Външното измерение на социалната политика на ЕС цели насърчаването на социалните стандарти в държави, които не са членки на Съюза, но въпросите на конкурентоспособността и икономическите фактори продължават да имат приоритет пред социалните и трудовите въпроси. Към настоящия момент има осем конвенции на Международната организация на труда (МОТ), които са ратифицирани от всички държави-членки на ЕС. Те трябва да послужат за създаване на здрава основа от международни правила, спазвани от всички държави-членки.
<P>
Като цяло е необходимо да съсредоточим вниманието си върху хората като човешки същества, а това може да се постигне чрез защита на правата на работниците и правото на труд. Международната организация на труда играе съществена роля на международната сцена чрез изготвяне, насърчаване и превръщане в реалност на тези стандарти. Предприятията трябва също да допринасят за устойчивото развитие, за да подпомагат добрите условия за работниците, но различията между развитите и развиващите се държави продължават да намират отражение в техните системи за социална закрила. Гласувам в подкрепа на обсъжданото предложение с оглед на горепосоченото и за да се засили насърчаването на трудовите и социалните стандарти в държавите-членки на ЕС и в държавите, които не са членки, а така също и за да се подобри спазването на основните международни трудови стандарти.
<SPEAKER ID="339" NAME="Rovana Plumb" LANGUAGE="RO">
Основните трудови стандарти, заложени в осемте конвенции на МОТ, съсредоточават своето внимание върху свободата на сдружаване и колективното договаряне, премахването на принудителния и задължителния труд, премахването на дискриминацията по отношение на заетостта и на професионален признак и премахването на детския труд.
<P>
Ето защо трябва да обърнем по-голямо внимание на защитата на правата на работниците и на трудовото законодателство. Необходимо е и съществено подобрение на правното и социалното положение на жените, за да не се допуска дискриминацията им и да се използва приносът, който биха могли да имат за икономическото и социалното развитие. Призовавам Комисията и държавите-членки да приложат правото на хората да не стават обект на дискриминация - което означава да имат право на работа и равнопоставено отношение независимо от пола, произхода, възрастта и наличието на увреждания - като ключов принцип на борбата срещу бедността.
<P>
Призовавам Комисията и държавите-членки да си сътрудничат със страните-партньорки с цел поставяне на по-голямо ударение върху борбата с детския труд с оглед на създаването на достойни условия на труд за възрастните и на възможности за подходящо образование на децата. Свободата на сдружаване на профсъюзите и правото на колективно трудово договаряне трябва да бъдат реализирани без изключения с цел подобряването и защитата на достойните условия на труд.
<SPEAKER ID="339" NAME="Phil Prendergast" LANGUAGE="EN">
Насърчаването на трудовите стандарти посредством преговорите, водени от ЕС с трети държави, носи ползи както на Съюза, така и на тези трети държави. Като насърчава по-високи стандарти на безопасност и по-добро заплащане, ЕС допринася за подобряване на живота на работниците. Настоявайки за по-добро заплащане, ЕС също така гарантира, че в съответните трети държави ще има пазар за износ от Съюза. Ако позволим внос в Европа от държави, които не гарантират справедливо заплащане на труда, ние на практика изваждаме от пазара европейските дружества. За дружествата от ЕС ще стане по-трудно да се конкурират с такива от трети държави, които не спазват същите стандарти за безопасност и могат да плащат на работниците си много по-ниско възнаграждение. Същевременно е важно да отбележим опасностите, съпътстващи подходите с т.н. незадължителен характер, прилагани спрямо трудовите стандарти. Освен факта, че тези правила не са обвързващи и че не са предвидени санкции в случай на нарушаването им, възниква и рискът от съкращаване на традиционните системи на надзор в полза на процедурите на неформално наблюдение. Следователно ЕС трябва да бъде бдителен и да гарантира придържането към стандартите, а в случай че това не става - предприемането на действия.
<SPEAKER ID="339" NAME="Paulo Rangel" LANGUAGE="PT">
В един все по-глобализиращ се свят е от първостепенно значение ЕС да се възползва от международното си влияние, за да гарантира защитата на правата на работниците по начин, запазващ личното достойнство. В този контекст възникват редица въпроси, например този за избора на подходящ инструмент, чрез който ЕС да упражнява влиянието си. Освен това не трябва да забравяме колко влиятелен може да бъде ЕС, когато става въпрос за отношения с държава, която иска да се присъедини към Съюза или е бенефициер по програми за подпомагане на ЕС. И накрая, в обстановка, при която значителна част от икономиката е зависима от мултинационалните дружества, е налице и необходимост организациите да са социално отговорни.
<SPEAKER ID="340" NAME="Raül Romeva i Rueda" LANGUAGE="EN">
Гласувах "за". Външното измерение на социалната политика включва дейности и инициативи на ЕС, насочени към насърчаване на трудовите и социалните стандарти в държави, които не са членки на Съюза. Независимо от това, че Лисабонската стратегия и стратегията "ЕС 2020" поставят върху социалната политика по-голям акцент отколкото когато и да било преди това, въпросите, свързани с конкурентоспособността, и икономическите фактори продължават да имат приоритет пред социалните въпроси. Не само от тези конвенции, но и също така от доклада на Световната комисия относно социалното измерение на глобализацията става ясно, че е необходимо повърхностното внимание, обръщано на пазарите, да бъде променено с оглед проявяване на по-сериозен интерес към хората, т.е. вниманието да се съсредоточи върху защитата на правата на работниците и на принципите на трудовото право. С оглед воденето от страна на ЕС на преговори с държави, които не са членки на ЕС, те трябва да спазват посоченото по-горе. Това е условие, без което е невъзможно воденето на преговори с държави, които не са членки на ЕС. Търговската политика не може да не взема под внимание всяко неспазване на правата на работниците и следователно развитието на обществото може да продължи само след премахването на тези недостатъци.
<SPEAKER ID="341" NAME="Licia Ronzulli" LANGUAGE="IT">
Едно предприятие може да каже, че е социално отговорно, когато има здрава структура, която е в състояние да се ангажира не само с икономическите, но и със социалните и екологичните резултати от дейността си. В наши дни се задава въпросът не само как предприятията постигат икономическите си резултати, но и кого наемат на работа и как се отнасят към служителите си. Едно отговорно предприятие е активен и информиран участник в социалната среда, в която извършва дейността си и превръща отношенията си с всички страни, участващи в дейността му, в основен източник на просперитет. Чрез приетия днес доклад Европейският съюз се ангажира с приемането на водеща роля в света в областта на социалната политика посредством насърчаване на целите си в глобален мащаб, с което се подчертава и значимостта на ролята, отредена на Парламента от Договора от Лисабон.
<SPEAKER ID="342" NAME="Oreste Rossi" LANGUAGE="IT">
Подкрепям този доклад по собствена инициатива, защото е посветен на насърчаването на корпоративната социална отговорност като доброволно мотивационно средство, целящо стимулиране на икономическия растеж. Европейските предприятия са моторът на икономиката на Европейския съюз и затова е необходим по-голям ангажимент за защита на предприятията в ЕС, които често се оказват в конкуренция с безскрупулни партньори. Освен това аз подкрепям създаването на социално отговорни предприятия, чиито основни принципи са социалната защита на работниците, защитата на потребителите и спазването на законите за прозрачност.
<SPEAKER ID="343" NAME="Tokia Saïfi" LANGUAGE="FR">
Гласувах в подкрепа на тази резолюция, тъй като в нея се изтъква първостепенната роля, която Европейският съюз иска и следва да играе по отношение на трети държави, особено спрямо търговските си партньори. Неспазването на основните международни социални стандарти представлява форма на социален и екологичен дъмпинг, който вреди на европейските дружества и работници. Това е една от точките, върху които много държах да обърна внимание в становището по този въпрос на комисията по международна търговия, от чието име съм докладчик.
<P>
Същевременно ЕС не може сам да свърши всичко: той трябва повече да си сътрудничи със съответните международни организации (МОТ, СТО, ОИСР), по-конкретно за борба с феномена на свободните зони, тъй като те противоречат на всякакъв вид социално законодателство.
<P>
Нещо повече, макар корпоративната социална отговорност понастоящем да има своето добре установено място в Европа, европейските дружества, техните дъщерни дружества и подизпълнителите им играят много важна роля за насърчаване и разпространяване на социалните и трудовите стандарти по целия свят поради своята тежест в международната търговия. Комисията трябва да ги поощрява в това отношение преди всичко чрез търсене и насърчаване на най-добрите практики.
<SPEAKER ID="343" NAME="Nikolaos Salavrakos" LANGUAGE="EL">
Гласувах в подкрепа на доклада на г-н Falbr, тъй като считам, че е необходимо да се засили насърчаването на корпоративната социална отговорност в Европа в опит да се отговори пряко на нуждата от защита на общите ценности и да се увеличи солидарността и свързаността на европейците. Корпоративната социална отговорност трябва да бъде основният аспект на европейския социален модел с цел да се даде тласък на иновациите и конкурентоспособността и да се допринесе за трудоустрояването и създаването на работни места във време, когато нивата на безработицата нарастват драстично и млади европейци - нашата устойчива трудова сила - търсят алтернативи извън границите на Европа.
<SPEAKER ID="344" NAME="Søren Bo Søndergaard" LANGUAGE="DA">
Гласувах в подкрепа на доклада Falbr, с който се цели насърчаване на трудовите и социалните стандарти, когато ЕС преговаря с трети държави. Докладът се основава на някои конвенции на МОТ, въз основа на които се настоява, че ЕС следва да защитава правата на работниците и принципите на трудовото право, например когато сключва търговски споразумения с трети държави. Наред с другото, в доклада се предлага минималните изисквания по отношение на корпоративната социална отговорност да бъдат определени с правна рамка, самото понятие за КСО да бъде по-добре формулирано, а изпълнението на изискванията за КСО да се наблюдава по-добре. В същото време докладът отхвърля използването в търговските споразумения на процеса на начин на предоставяне 4, който позволява на международните дружества да внасят своята работна сила и така да заобикалят социалните условия и условията на труд в страната домакин. Като оставим настрана факта, че по този начин внесената работна сила се поставя в по-лошо положение от това на работниците от страната домакин, това допринася също така и за социален дъмпинг. ЕС понастоящем има правомощията да сключва търговски споразумения с трети държави от името на всички държави-членки на ЕС. Аз съм против това. Същевременно докато всичко това е така, ще е налице и необходимостта от излагане на изискванията, определящи какво следва да съдържат тези търговски споразумения.
<SPEAKER ID="345" NAME="Catherine Stihler" LANGUAGE="EN">
Подкрепих настоящия доклад, който предхожда съобщението на Комисията относно КСО. Приветствам също направеното от моя колега, г-н Richard Howitt, в рамките на комисията, за изготвянето на доклада, който насърчава положителната работа, която може да бъде извършена на европейско равнище в резултат на корпоративната социална отговорност.
<SPEAKER ID="345" NAME="Niki Tzavela" LANGUAGE="EL">
Европа е основен играч в световните процеси и има значителен дял от отговорността за постигане на резултати, които допринасят за жизнени форми на развитие. Европейският съюз е в авангарда на насърчаването на социалните политики на световно равнище и призовава развиващите се държави да спазват договорите със СТО. В доклада Falbr говори и за значението на корпоративната социална отговорност и спазването й от дружествата от ЕС, като се има предвид, че поетата от тях корпоративна социална отговорност има решаващ принос за насърчаване на социалния просперитет, защитата на околната среда и борбата с бедността в страните, в които извършват дейност. Затова гласувах в подкрепа на доклада.
<SPEAKER ID="346" NAME="Derek Vaughan" LANGUAGE="EN">
Стратегията "ЕС 2020" показва, че социалната политика представлява основен приоритет за Европа. Същевременно е необходимо да се направи още за извършване на подобрения в тази област и поради тази причина аз подкрепих доклада. Докладът настоява за премахване на принудителния труд, а така също и на детския труд, и освен това изтъква необходимостта от обръщане на по-голямо внимание върху защитата на правата на работниците. Държавите, които не са членки, трябва да се придържат към основните принципи, ако искат ЕС да си сътрудничи и да търгува с тях. Държавите-членки на ЕС трябва също така да си сътрудничат с държавите, които са им партньори, за да гарантират защитата на уязвимите групи и борбата с дискриминацията, основана на пола, а така също и с дискриминацията въз основа на етническа принадлежност, религия, възраст или увреждане. Надявам се, че Комисията ще излезе с конкретни предложения, които ще доведат до подобрени трудови и социални стандарти, а така също и с предложения за насърчаване чрез външните политики на корпоративната социална отговорност.
<SPEAKER ID="347" NAME="Angelika Werthmann" LANGUAGE="DE">
Докладчикът се оплаква, че хората все още не са във фокуса на социалната политика, а човешкият фактор все още остава в сянката на фактора конкурентоспособност. Както се обяснява в доклада, ЕС се радва на добра репутация в световен мащаб поради уникалната комбинация от икономическа динамичност и социален модел, от което произтича и определена отговорност. ЕС не следва повече да има възможност да използва двойни стандарти в отношенията си и затова аз напълно подкрепям докладчика.
<SPEAKER ID="348" NAME="Luís Paulo Alves" LANGUAGE="PT">
Гласувам в подкрепа на този доклад, защото професионалното образование и обучение трябва да бъде достъпно, на разположение и възможно във всички стадии от живота на хората, без оглед на положението им на пазара на труда или на дохода.
<SPEAKER ID="348" NAME="Laima Liucija Andrikien" AFFILIATION="PPE">
в писмена форма. - (LT) Гласувах в подкрепа на тази резолюция относно европейското сътрудничество в професионалното образование и обучение за подкрепа на стратегията "Европа 2020". Възможността и способността да се учи и работи в международна среда е важна предпоставка за успешен професионален живот в условията на глобализираната икономика. Засилва се търсенето на кадри, които притежават мобилност, гъвкавост и международен опит. Особено що се отнася до младите хора, незабавно трябва да бъдат предприети действия: безработицата сред младежта е едно от най-неотложните предизвикателства в Европа. Държавите-членки трябва да приемат целенасочени политически стратегии за борба с бедността, като отчитат специфичните национални обстоятелства и нужди. Съгласна съм с разпоредбата, предвидена в резолюцията, че набелязаните в рамките на стратегия "Европа 2020" цели, а именно да се намали под 10 % делът на учениците, които не завършват училище, и да се гарантира, че 40 % от младежите завършат висше образование, трябва да бъдат постигнати чрез ефикасни, креативни и практични мерки. Предвид факта, че поради демографските промени нарастват потребностите от обучение и се засилва необходимостта от участие в процеса на учене през целия живот, на работниците трябва да бъде дадена възможност сами да определят и планират своите потребности от обучение. Освен това от наличните средства на Програмата за учене през целия живот и чрез прилагане на програмата "Еразъм" за млади предприемачи трябва да се създадат по-широки, опростени и лесно достъпни възможности за финансиране за лицата, намиращи се в различни етапи от живота си, както и за специфични групи лица, за достъп до професионално образование и обучение. Трябва да гарантираме, че работниците в Европа са в състояние да се адаптират към изискванията на икономиката.
<SPEAKER ID="349" NAME="Charalampos Angourakis" LANGUAGE="EL">
Този отвратителен доклад отразява стратегическата цел на ЕС да излезе начело в състезанието за монополи с други империалистически центрове чрез насърчаване на интеграцията на образованието в количествено измеримите цели на реакционната стратегия "ЕС 2020", която трябва да бъде "трансформирана" в национални цели. В рамките на този глобален план се отделя особено внимание на техническото и професионалното образование, на които се дава ролята за обслужване на нуждите на възможно най-евтината, обезправена работна сила, достойна за "пазара на труда" и "конкурентоспособността". Ето защо курсовете за образование и обучение трябва да отговарят както на сегашните, така и на бъдещите нужди на пазара. Подчинението на изборите и плановете на капиталистическия бизнес трябва да бъде засилено, а "пригодността за заетост" и влизането на пазара на труда чрез чиракуване, мобилност в секторите на икономиката и така наречената достъпност между различните нива на образованието и обучението трябва да бъдат улеснени. Зад изказванията за "равни възможности" и "свободен избор" и задоволяването на нуждите на младите хора се крие адаптиране към нуждите на капиталистическата икономика, което означава политика на класови препятствия в областта на образованието, адаптирани към средновековните трудови практики на "меморандумите" и на "ЕС 2020".
<SPEAKER ID="351" NAME="Elena Oana Antonescu" LANGUAGE="RO">
Икономическата криза напълно обърна с главата надолу пазара на труда на Европейския съюз. Няма голяма стопанска област, която да е останала незасегната от разрушителните последствия на тази криза, чийто последици по отношение на гражданите се изразяват в несигурност на работното място, безработица и неблагоприятни условия или възможности за намиране на нова работа. В този контекст професионалното образование и обучение се оказва една нова възможност, нов начин да могат европейските граждани да се върнат към нормален живот. Разтревожена съм от високия процент на безработицата сред младите хора. Вярвам, че с подходящо образование и продължаващо обучение много млади хора в Европа ще успеят да си намерят добре платена работа, която да е подходяща за тяхното професионално обучение или преквалификация. Поздравявам докладчика за това досие. Стигам до заключението, заедно с Nadja Hirsch, че ако искаме да изпълним тези желания, професионалното образование и обучение трябва ясно да бъде насочено към резултатите. Трябва да има една цел за 2020 г.: всеки млад човек трябва да има работа.
<SPEAKER ID="350" NAME="Alfredo Antoniozzi" LANGUAGE="IT">
Данните в доклада на г-жа Hirsch са тревожни: безработицата сред младите хора в момента възлиза на 21 %, което е два пъти повече от процента на безработица на равнище ЕС. Предложението съдържа полезни идеи и трябва непременно да се разглежда в положителна светлина, но все пак аз съм убеден, че трябва да се осигурим адекватни финансови ресурси, за да може да се справим както трябва с предизвикателствата, произтичащи от Копенхагския процес и стратегията "ЕС 2020", например чрез структурните фондове и по-специално чрез Европейския социален фонд. Със съжаление трябва да кажа също така, че няма изчерпателен и всеобхватен подход, който да се споделя от всички държави-членки. Без координирана инициатива, която да обединява секторите на професионалното обучение, професионалната квалификация, ученето през целия живот и чиракуването с пазара на труда, аз не виждам как ще успеем да гарантираме, че ще постигнем целите на стратегията "ЕС 2020", озаглавени "Програма за нови умения и работни места".
<SPEAKER ID="350" NAME="Sophie Auconie" LANGUAGE="FR">
Гласувах в подкрепа на доклада на г-жа Hirsch, който е насочен към осъществяването на сравнения между и в рамките на образователните системи. Убедена съм, че образованието трябва да бъде по-адаптирано към нуждите на пазара на труда и трябва да насърчава креативността, иновациите и предприемачеството. Ето защо този доклад има за цел улесняване на мобилността на преподаватели и студенти, както и опростяване на процедурите за признаване на чуждестранни професионални квалификации, което е от съществено значение.
<SPEAKER ID="350" NAME="Zigmantas Balčytis" AFFILIATION="S&amp;D">
в писмена форма. - (LT) Възможността и способността да се учи и работи в международна среда е важна предпоставка за успешен професионален живот в условията на глобализираната икономика. Засилва се търсенето на кадри, които притежават мобилност, гъвкавост и международен опит. В стратегията "Европа 2020" са изброени ключовите фактори за интелигентен растеж (насърчаване на знанията, иновациите и образованието, както и на цифровото общество), устойчив растеж (производство, използващо ресурсите по-ефективно, съчетано с повишаване на конкурентоспособността) и приобщаващ растеж (повишаване на заетостта, осигуряване на обучение и премахване на бедността). В областта на професионалното образование и обучение е необходимо да се предприемат практически стъпки на равнището на ЕС и в държавите-членки. Трябва незабавно да бъдат предприети действия, особено там, където се засяга нивото на безработицата сред младите хора. Не е редно равнището на безработица да бъде по-високо сред младите работници, отколкото при техните по-възрастни колеги: също така младите хора по-често заемат временни длъжности с по-ниско заплащане и по-ниско социално осигуряване. Съгласен съм, че за да се осъществи напълно водещата инициатива на стратегията "ЕС 2020" - "Програма за нови умения и работни места", институциите на ЕС следва да предприемат по-прагматична, всеобхватна и широкомащабна инициатива с подкрепата на всички държави-членки, която следва да се съсредоточи върху създаването на връзки между пазара на труда и професионалното образование, професионалните квалификации, ученето през целия живот и чиракуването.
<SPEAKER ID="351" NAME="Regina Bastos" LANGUAGE="PT">
ЕС преживява тежка икономическа, финансова и социална криза. Последствията от тази криза се усещат най-вече в областта на заетостта. В момента има 22,82 милиона безработни в Европейския съюз. Младите хора под 25-годишна възраст продължават да бъдат най-силно засегнати, с безработица от 21,3 % в тази възрастова група. От една страна, е изчислено, че до 2020 г. ще бъдат създадени почти 15,6 милиона нови работни места за високо квалифицирани хора, но от друга страна, ще бъдат загубени 12 милиона работни места за хора с ниска или никаква квалификация. Стратегията "Европа 2020" има за цел да отговори на тези нови перспективи за заетостта.
<P>
Този доклад подчертава необходимостта да се развие сътрудничество на европейско равнище в областта на професионалното образование и обучение с цел повишаване на прозрачността и за по-лесно сравнение между различните образователни системи. Докладът подчертава също така колко е важно насърчаването на транспонирането и прилагането на европейското законодателство, за да се улесни мобилността на преподаватели и студенти, както и за да се опростят процедурите за признаване на чуждестранните професионални квалификации. Ето защо гласувах в подкрепа на доклада.
<SPEAKER ID="351" NAME="Jean-Luc Bennahmias" LANGUAGE="FR">
Като се има предвид, че безработицата сред младите хора възлиза на 21 % в Европейския съюз и на близо 25 % в моята страна, за Европа това е голямо предизвикателство в момент, когато млади европейци без трудова заетост са застрашени от социално изключване и бедност. ЕС има само маргинална отговорност по тези въпроси. Въпреки това изглежда, че може да предложи ако не решения, то поне интересна храна за размисъл: за мен изглежда очевидно, че обучението и образованието трябва да бъдат в центъра на политическите приоритети на днешния и на утрешния ден. Докладът призовава държавите-членки да обменят добри практики по отношение на своята система за професионално образование и обучителни системи, комбинирани с трудов стаж, които следва да се разширят в много държави-членки, особено във Франция. Тези препоръки са в правилната посока за подобряване на образованието и обучението във връзка с пазара на труда и за намаляване на безработицата и социалното изключване, но те няма да бъдат достатъчни, ако държавите-членки и Комисията не полагат достатъчно усилия в момент, когато безработицата сред младите хора се превръща в основното политическо предизвикателство в много държави-членки, особено в моята страна, Франция.
<SPEAKER ID="352" NAME="Sergio Berlato" LANGUAGE="IT">
Възможността и способността да се учи и работи в международна среда е важна предпоставка за успешен професионален живот на европейските граждани в условията на глобализираната икономика. Въпреки тежките последици, които икономическата криза нанесе на европейския пазар на труда, промените в промишлеността и технологиите засилват нуждата от работници с високо и средно равнище на умения. По отношение на професионалното образование и обучение ключовите фактори, изброени в стратегията "Европа 2020", за интелигентен, устойчив и приобщаващ растеж, трябва да бъдат превърнати в практически стъпки на равнище Европейски съюз. За постигането на тези цели е от съществено значение образованието и професионалното обучение да бъдат третирани като дългосрочен общ политически приоритет, който може да се реализира само с участието и ангажираността на всички заинтересовани страни, институциите на ЕС и участниците на местно и регионално ниво.
<P>
В този момент бих искал да подчертая, че трябва бързо да бъдат предприети действия, особено що се отнася до младите хора: покачването на безработицата сред младите хора в действителност е едно от най-належащите предизвикателства, пред които е изправена Европа. Целите, заложени в стратегията "Европа 2020", а именно да се намали под 10 % делът на учениците, които не завършват училище, и да се гарантира, че 40 % от младежите завършват висше образование, трябва да бъдат постигнати чрез ефикасни, креативни и практични мерки.
<SPEAKER ID="352" NAME="Adam Bielan" LANGUAGE="PL">
В епохата на Европа без граници образованието е основна стъпка в планирането на професионалния живот на гражданите, особено на международно ниво. Младите хора трябва да могат да се възползват от възможностите за придобиване на знания и опит, предоставени от членството на страната им в Европейския съюз. Все по-голямото търсене на мобилни работници с широко образование е още един фактор в полза на този начин на живот. С оглед на горното безработицата сред младите хора остава тревожен проблем. Изпълнението на проекти, насочени към борба с това опасно явление, е спешен въпрос. Всяка инвестиция в образованието помага да се гарантира по-добро бъдеще за младите хора. Ето защо използването на европейските фондове за стартиране на конкретни програми в областта на професионалното образование и развитие е особено важно. Така че съм съгласен с необходимостта от разработване на инструменти в подкрепа на ученето през целия живот, с други думи, редовното повишаване на квалификацията. Креативни и ефективни образователни програми трябва да направят възможно изпълнението на една от първостепенните цели на стратегията "Европа 2020", а именно да се гарантира, че най-малко 40 % от хората завършват висше образование.
<SPEAKER ID="353" NAME="Mara Bizzotto" LANGUAGE="IT">
Не възнамерявам да подкрепя доклада по собствена инициатива на г-жа Hirsch не толкова заради неговите принципни положения, които са достойни за похвала поради факта, че подчертават значението на сближаването на пазара на труда с официалното обучение, колкото заради това, че за пореден път ни липсва практически, активен подход към проблема, който да надхвърля стерилните съображения и да предлага конкретни решения за решаване на спешен социален въпрос, който не може да се реши чрез реторика.
<SPEAKER ID="353" NAME="Vilija Blinkevičiūt" AFFILIATION="S&amp;D">
в писмена форма. - (LT) Гласувах в подкрепа на този доклад, защото съм съгласна, че демографските промени и увеличаването на дълголетието означават, че трудовият живот ще бъде по-разнообразен, а преквалификацията и участието в процеса на учене през целия живот вече се превърна в необходимост. След това докладът обръща внимание на необходимостта от модернизиране на първоначалното и продължаващото професионално образование и обучение, предлага при завършване на основното образование да се извършва оценка на "професионалните способности" и подчертава значението на първоначалното обучение за учители. Също така подчертава значението, на местно и регионално равнище, на насърчаването на ефективното взаимодействие между училищата, агенциите за предоставяне на обучение, научноизследователските центрове и дружествата, за да се преодолее затвореният характер на образователните системи и разминаването между знания и умения и нуждите на пазара на труда. Съгласна съм, че за да модернизираме обучението и образованието, трябва да засилим връзката между потенциалните работодатели и училищата, и затова включването на социалните партньори в разработването на учебните програми ще бъде още една стъпка към по-голяма заетост в Европа.
<SPEAKER ID="354" NAME="Sebastian Valentin Bodu" LANGUAGE="RO">
Стратегията "Европа 2020" посочва, че ключовите фактори за интелигентен растеж са не само насърчаване на знанията, иновациите и образованието и популяризиране на цифровото общество, но също така устойчив растеж и приобщаващ растеж. Ключът към постигането им в този случай е професионалното образование и обучение, за което всички държави-членки трябва да приемат едни и същи стандарти. Въпреки тежкото въздействие на икономическата криза върху европейския пазар на труда може да се очаква, че през следващите 10 години, поне постепенно, ръстът на заетостта в Европа ще се възстанови. Въз основа на предварителните оценки може да се предположи, че нарастването на търсенето на квалифициран труд ще продължи. Промените в промишлеността и технологиите засилват търсенето на работници с високо и средно равнище на умения за сметка на ниско квалифицираните работници.
<P>
Налице е все по-голямо поставяне на акцент върху ясен подход към ученето, насочен към резултатите. В някои държави-членки вече са приложени реформи в системите за професионално образование. По отношение на съпоставимостта на системите за професионално образование и обучение в държавите-членки, приоритетите трябва да бъдат премахване на бариерите, повишаване на прозрачността и улесняване на сравнението във и между различните системи.
<SPEAKER ID="355" NAME="Vito Bonsignore" LANGUAGE="IT">
Гласувах в подкрепа на този доклад, защото, както ясно се посочва в него, младите хора са истинският ресурс на бъдещето. Следователно имаме задължението да гарантираме, че всички те имат достъп до професионално образование и обучение. Икономическата криза, която сполетя Европа и други места през последните няколко години, е повлияла най-много на младите хора. Безработицата сред тази възрастова група рязко се е увеличила и тези, които всъщност успяват да си намерят работа, трябва да се примиряват със срочни трудови договори и с ниско заплащане.
<P>
Трябва да работим по-ефективно и бързо, за да върнем донякъде достойнството на тези млади хора, които искат да работят - и преди всичко да станат част от свят, в който е малко вероятно те да бъдат приети с отворени обятия. Тези цели могат да бъдат намерени и в стратегията "Европа 2020", където се установява задължението за съсредоточаване върху интелигентен, устойчив и приобщаващ растеж. В общи линии докладът на г-жа Hirsch е добра отправна точка за това кое трябва да стане една от приоритетните политики на Парламента и на целия Европейски съюз.
<SPEAKER ID="356" NAME="John Bufton" LANGUAGE="EN">
Гласувах против мярката за сътрудничество в областта на професионалното образование и обучение в подкрепа на стратегията "Европа 2020", тъй като се страхувам от организации, които разделят мненията чрез достъп и влияние върху психиката. Има достатъчно голям процент от гражданите на ЕС, които се считат за евроскептици, за да се сметне за неуместно Брюксел да бъде начело на образованието и обучението. Такава дейност може да се възприеме като пропаганда.
<SPEAKER ID="357" NAME="Cristian Silviu Buşoi" LANGUAGE="RO">
Мерките за професионалното образование и обучение са абсолютно необходими за превръщането на европейската икономика в икономика на знанието в съответствие с целите на стратегията "Европа 2020". Ето защо напълно подкрепям препоръките, направени от този доклад, които подчертават важността на инвестициите в професионалното образование и обучение за бъдещата конкурентоспособност на европейската икономика. Нуждаем се от ефективни мерки, които взаимно да се допълват на национално и европейско ниво, с цел постигане на целите ни. Налице е тревожно нарастване на безработицата сред младите хора в ЕС. Този доклад изпраща ясно послание: професионалното образование и обучение са ключови фактори в борбата с младежката безработица. Необходими са ясни стратегии, за да се улесни включването им в пазара на труда, които ще насърчат съответствието между образователните програми и изискванията на пазара на труда, така че да може завършилите да се включват в него.
<P>
Необходимият подход трябва да постави акцента върху специфични умения, така че да се улесни интеграцията на пазара на труда. Освен това, поради постоянните технологични промени, работодателите имат все по-нарастващи очаквания по отношение на квалификацията на служителите. Ето защо постоянното обучение играе ключова роля в постоянното адаптиране на професионалната квалификация към нуждите на икономиката. Това може да помогне на хората да не бъдат изключени от пазара на труда в даден момент от кариерата си.
<SPEAKER ID="357" NAME="Nikolaos Chountis" LANGUAGE="EL">
Докладът като цяло е движен от философията за свързване на професионалното образование и обучение с нуждите на пазара и на предприятията в рамките на стратегията "ЕС 2020" - стратегия, която допълнително подкопава социалната структура и правата на работниците. Въпреки че има някои положителни препратки към общите принципи за "създаване на хуманни условия на труд" и насърчаване на творчеството и на необходимостта от достъпни възможности за преход от неформалното към формалното учене, те всички са кухи, празни са откъм съдържание и просто украсяват доклад, който в крайна сметка популяризира неолиберализъм във всяка процедура и на всеки етап на образование и обучение, дори и на най-високото ниво.
<P>
Например докладът призовава държавите-членки да подкрепят докторантски и следдокторантски програми, което ще укрепи конкурентоспособността и ще улесни "мобилността на работната сила", известна още като несигурност на работното място. И накрая, един от най-важните недостатъци на доклада е, че призовава държавите-членки да гарантират "взаимно признаване на сертификати и дипломи между държавите-членки", като по този начин оказва натиск върху тях да признават дипломи от различни гръцки или чуждестранни колежи като "еквивалентни" на дипломи от държавен университет. Ето защо аз гласувах против доклада.
<SPEAKER ID="357" NAME="Carlos Coelho" LANGUAGE="PT">
В момента е налице трагична ситуация в редица от държавите-членки по отношение на безработицата и особено сред младите хора, за които сегашното равнище на безработица е двойно по-голямо от средния процент на безработица за ЕС. Ето защо това е един от най-належащите проблеми на Европа. Изключително важно е държавите-членки да приемат политически стратегии, насочени към борбата с този проблем, които да се основават на целите, определени от стратегията "Европа 2020", а именно да се намали под 10 % делът на учениците, които не завършват училище, и да се гарантира, че поне 40 % от младежите завършват висше образование. Те трябва да бъдат постигнати с конкретни, креативни и ефективни мерки.
<P>
За съжаление бих казал, че амбициите на стратегията "Европа 2020" видимо не се вписват в ситуацията на бюджетни ограничения, които съществено намалиха финансирането за основните програми на ЕС в областта на образованието. Приветствам приетите от Комисията мерки, насочени към улесняване на достъпността, прозрачността и сравнимостта за целите на признаването в рамките на отделните образователни системи и помежду им. Също така е важно държавите-членки да започнат да реформират своите системи и да насочат професионалното образование и обучение към истинските нужди на пазара на труда.
<SPEAKER ID="358" NAME="Lara Comi" LANGUAGE="IT">
В усилие да насърча европейското сътрудничество в подкрепа на стратегията "Европа 2020" бих искала да дам своята пълна подкрепа за три точки, подчертани в този доклад. Първо, аз категорично подкрепям необходимостта от подобряване на диалога между пазара на труда и образователната система чрез увеличаване на броя на стажовете, които са на разположение в предприятията, с цел да се даде възможност на студентите да участват активно в света на бизнеса, а също и да се засилят връзките между предприятията и образователните институции по отношение на професионалното обучение. Мисля също така, че е добра идея образователните системи да се интегрират повече на международно ниво - първо, за да се гарантира, че квалификациите на хората са напълно признати, и второ, за насърчаване на проектите за трансгранична мобилност. И накрая, напълно съм съгласна с предложението на Парламента Комисията да направи необходимите корекции в Европейския социален фонд, "Еразъм" и Програмата за учение през целия живот, за да се гарантира, че финансирането може да бъде разпределяно за специфични проекти за образование и обучение, както и за проекти за справяне с безработицата сред младите хора и половата дискриминация, като повече жени бъдат насърчавани да вземат участие в тези проекти.
<SPEAKER ID="358" NAME="Mário David" LANGUAGE="PT">
Този доклад има за цел да засили мерките за сътрудничество между държавите-членки чрез насърчаване на професионалното образование и обучение, което е взаимно признато, с по-добро качество, по-адаптирано към нуждите на пазара на труда и по-достъпно за всички. Докладът също така ни напомня за необходимостта от стратегия за бъдещето на образованието и преди всичко за предоставяне на насоки относно всички професионални потребности, които Европа ще има в близко бъдеще. По-специално докладът предупреждава за необходимостта от по-силни връзки в рамките на европейската система за образование и обучение; за система, в която прозрачността и взаимното признаване на умения и способности са наистина реалност. Изглежда очевидно за мен, че във все по-единна Европа, в която мобилността действително все повече нараства, взаимното признаване на квалификациите е абсолютно необходимо. Това обаче изисква транспониране на законодателството на Съюза в тези области, както предупреждава този доклад. Пред тази нова ситуация в Европа образованието и обучението се превръщат в основа и инструмент за успешно бъдеще. Популяризирането на мобилността, предприемачеството, творчеството и иновациите е обективна необходимост и трябва да бъде насърчавано от ЕС, както посочва докладът. Одобрявам доклада и гласувах в негова подкрепа.
<SPEAKER ID="358" NAME="Proinsias De Rossa" AFFILIATION="S&amp;D">
в писмена форма. - (EN) Подкрепям този доклад, който призовава държавите-членки да гарантират, че хора в различни стадии от живота си имат достъп до професионално образование и обучение, което е съобразено с техните нужди, което ще улесни и подобри участието им в пазара на труда и в обществото като цяло. Професионалното образование и обучение следва да бъде достъпно, на разположение и на приемлива цена във всички стадии от живота на хората, без оглед на положението им на пазара на труда или на дохода им. По-специално, за да се постигне по-добра социална интеграция и по-голямо социално сближаване, докладът призовава държавите-членки да създадат специфични възможности за обучение за групи като безработни младежи, етнически малцинства, уязвими жени и лица с увреждания. Докладът посочва също, че възможностите за финансиране трябва да бъдат разширени, опростени и направени по-лесно достъпни, с помощта на финансиране, което понастоящем е предвидено в рамките на Европейския социален фонд, Програмата за учене през целия живот като цяло, както и в програмата "Еразъм" за млади предприемачи.
<SPEAKER ID="358" NAME="Marielle De Sarnez" LANGUAGE="FR">
Борбата срещу безработицата сред младите хора е едно от най-неотложните предизвикателства в Европа. Ето защо държавите-членки трябва спешно да приемат целеви стратегии, които да вземат предвид националните особености и нужди. Методите за учене трябва да бъдат по-гъвкави и достъпни през целия живот. Трябва да разширим възможностите за придобиване на опит в чужбина за всички. Чиракуването трябва да бъде по-ясно. Образованието и професионалното обучение трябва да бъдат третирани като общ политически приоритет в дългосрочен план, за да могат европейските работници да се адаптират към изискванията на променящата се икономика.
<SPEAKER ID="358" NAME="Christine De Veyrac" LANGUAGE="FR">
В момент, когато безработните сред младите хора в Европа са двойно повече от работещото население, предложенията в доклада на г-жа Hirsch са полезен принос към политиката, осъществявана от правителствата на 27-те държави-членки за борба с безработицата.
<P>
Изправени пред предизвикателствата, които са застаряването на населението и глобализацията на икономиката ни, ние трябва да насърчаваме създаването на програми за обучение през целия живот, особено чрез обмен на добри практики между държавите-членки, и да подобрим ранното обучение на младите европейци чрез насърчаване на партньорствата между университетите, изследователските центрове и компании.
<SPEAKER ID="359" NAME="Anne Delvaux" LANGUAGE="FR">
Според бъдещите оценки, отнасящи се до пригодността за заетост и необходимите дипломи, има предполагаеми 15,6 милиона нови работни места в рамките на ЕС за завършилите висше образование и 3,7 милиона за тези със средна образователна квалификация (източник: Cedefop). От друга страна, 12 милиона работни места ще бъдат съкратени за тези с по-ниско ниво на квалификация!
<P>
Пред тази неизбежна катастрофа стратегията за 2020 г. трябваше да се стреми към повишаване на привлекателността на професионалното образование и обучение. Докладът призовава за приемане на подход, фокусиран върху резултатите, по отношение на чиракуване, подобряване на признаването на формалното и неформалното чиракуване, както и създаване на центрове за помощ и схеми за тези стажанти, на които им е най-трудно.
<SPEAKER ID="360" NAME="Diogo Feio" LANGUAGE="PT">
В контекста на след-кризисна Европа, която се възстановява и расте, професионалното образование и обучение е от решаващо значение. Много е важно да се дадат на младите европейци инструментите, които са им необходими, за да могат те да се конкурират в глобализирания свят и да бъдат в състояние да навлязат на пазара на труда, използвайки своите знания и умения. Не можем да забравим, че статистическите данни за безработицата сред младите хора са съкрушителни в цяла Европа. Въпреки това трябва да сме наясно, че повече обучение често не отговаря на повече възможности на пазара на труда. Случаите на млади абсолвенти с допълнително обучение и следдипломна квалификация, но без работа и без перспективи за намиране на такава, се умножават в ЕС. Обучението трябва да бъде насочено към нуждите на пазара и да подготвя младите работници. По мое мнение тази промяна ще бъде от жизненоважно значение за спиране на ръста на безработица сред младите хора и ще им гарантира бъдеще с повече възможности.
<SPEAKER ID="360" NAME="José Manuel Fernandes" LANGUAGE="PT">
Този доклад на г-жа Hirsch разглежда проблема на европейското сътрудничество в професионалното образование и обучение в подкрепа на стратегията "Европа 2020". Трябва незабавно да бъдат разгледани целите на стратегията "Европа 2020" - интелигентен, устойчив и приобщаващ растеж. Въпреки че сегашната икономическа и финансова ситуация не изглежда благоприятна, ние трябва да успеем да превърнем по-малко благоприятни ситуации във възможности. В един все по-глобализиращ се свят не можем да се ограничим до дадена територия, но трябва да се култивира мобилност, гъвкавост и международен опит. Важно е ранното обучение да бъде с високо качество и младите хора да могат да избират да работят в други страни. Гласувах за доклада, защото съм съгласен с неговите предложения. От тях бих искал да подчертая необходимостта от ново и разнообразно учене през целия живот, което е от решаващо значение за по-добро качество на работата и особено в контекста на работните места, както и необходимостта да се обърне специално внимание на младите хора, на жените и на лицата с увреждания, както е посочено в стратегията "Европа 2020".
<SPEAKER ID="360" NAME="João Ferreira" LANGUAGE="PT">
Това е още едно досадно повторение на стандартната реторика на Европейската комисия по въпросите на ученето през целия живот и насърчаването на мобилността на равнище ЕС, които се считат за най-добрата гаранция за подобряване на "пригодността за заетост" и "приспособимостта" на работниците. Професионалното обучение тук се разглежда като средство за насърчаване на "предприемачество" и за реагиране на необходимостта от "създаване на една среда, в която предприятията могат да постигнат успех, да се развиват и да растат", като се добавя, че "за да растат, те се нуждаят от намалена данъчна тежест и предвидимост, за да могат да планират и да правят инвестиции". Също така се счита, че професионалното обучение и ученето през целия живот трябва да бъдат ориентирани в по-голяма степен към "потребностите на пазара на труда и да дават възможност за навлизане на този пазар и за мобилност в неговите рамки".
<P>
Идеологическата рамка на доклада изведнъж става ясна: проблемът със заетостта е проблем на индивида, а не е социален във висша степен, като индивидът - а не обществото, трябва да го реши дали чрез увеличаването на своята "пригодност за заетост", или като стане "предприемач", данъчна система, която е насочена към печалба и следователно наложена главно върху работниците и потребителите, както и образование и обучение изцяло в услуга на капитала. Що се отнася до останалото, причините не са разгледани в дълбочина, нито са търсени решения.
<SPEAKER ID="361" NAME="Ilda Figueiredo" LANGUAGE="PT">
Този доклад повтаря стандартната реторика на Европейската комисия по въпросите на ученето през целия живот и на насърчаването на мобилността на равнище ЕС, които са смятани за най-добрата гаранция срещу безработица, и необходимостта работниците да подобряват своята "пригодност за заетост" и "приспособимост", така че да се организира предоставянето на образование и обучение.
<P>
Въпреки това в доклада фундаментално се подчертава ролята на професионалното обучение в насърчаването на предприемачеството и на необходимостта от "създаване на една среда, в която предприятията могат да постигнат успех, да се развиват и да растат", като се добавя, че "за да растат, те се нуждаят от намалена данъчна тежест и предвидимост, за да могат да планират и да правят инвестиции". Също така се счита, че професионалното обучение и ученето през целия живот трябва да бъдат ориентирани в по-голяма степен към "потребностите на пазара на труда и да дават възможност за навлизане на този пазар и за мобилност в неговите рамки". С други думи, това, което се прави в доклада, е образованието и обучението да се поставят изцяло в услуга на европейския капитализъм.
<P>
Нещо повече, в него се пропуска да се споменат социалните причини, които водят до ранно отпадане от училище, до липса на достъп до по-високи възможности за образование и до безработица сред младите хора, само за да се прикрие отговорността за неолибералните политики, насърчавани от големите компании и финансови институции.
<P>
Ето защо считаме този доклад за неприемлив. Той не разглежда причините в дълбочина, нито търси решения.
<SPEAKER ID="362" NAME="Monika Flašíková Beňová" LANGUAGE="SK">
Твърдо съм убедена, че професионалното образование и обучение трябва да бъде на разположение и на приемлива цена през целия живот, независимо от позицията на даден човек на пазара на труда или от доходите му. Достъпът до професионално образование трябва да отговаря на конкретните нужди на отделните хора и по този начин да ги улесни в намирането на работа. Необходимо е да се създадат възможности за специфични групи в държавите-членки на ЕС, като например безработни младежи, етнически малцинства, уязвими жени, лица с увреждания и други, с цел да се постигне по-добра социална интеграция и по-добро социално сближаване. Не на последно място, разширените, опростени и по-достъпни възможности за финансиране несъмнено ще подпомогнат успешното изпълнение на посочените по-горе цели.
<SPEAKER ID="362" NAME="Elisabetta Gardini" LANGUAGE="IT">
С този доклад добавяме още един елемент към европейската стратегия за политиката за младежта. Правилно е да се подкрепя интернационализацията на образованието заедно с гъвкавостта по отношение на работното място сред младите работници в един все по-конкурентен пазар на труда. На младите хора в Европа трябва да се даде възможност да се конкурират със своите съвременници от четирите краища на земното кълбо. Стойностите на безработицата сред младите хора не могат да ни оставят безразлични. Трябва да приветстваме този доклад, който набляга на значението на целите на стратегията "Европа 2020": борба с безработицата сред младите хора чрез ефикасни и ефективни мерки, като например да се намали под 10 % делът на учениците, които не завършват училище, и да се гарантира, че 40 % от младежите завършват висше образование. Но това не трябва да бъде финална линия, а отправна точка: бъдещите приоритети трябва да бъдат установяване на връзки между университетите и бизнеса и да се върнат задължителните стажове/чиракуване, финансирани от публични или частни органи. Не разполагаме с много време за губене и трябва да действаме сега. В противен случай наследството, което ще оставим на бъдещите поколения, ще бъде много тежко.
<SPEAKER ID="362" NAME="Brice Hortefeux" LANGUAGE="FR">
Приветствам приемането на този доклад, който поставя предизвикателствата на професионалното образование и обучение обратно в центъра на вниманието на Европейския съюз и неговите държави-членки. Във време на бюджетни икономии, което е пряко следствие от глобалната криза, която засегна сериозно европейския пазар на труда, трябва да обмислим своите стратегии за растеж и заетост, особено за младите хора, без да забравяме за националните различия и потребности.
<P>
Младите хора са първите жертви на безработицата и са много склонни към отпадане от училище. Ето защо е наложително да се модернизират учебните програми и обучението, така че да са по-тясно съобразени с нуждите на нашите предприятия. Тези усилия трябва да бъдат прилагани също в областта на ученето през целия живот и за насърчаване на мобилността. Постигането на тези цели ще бъде възможно само ако всички заинтересовани страни (европейски институции, държави-членки, местни и регионални участници) обединят силите си.
<SPEAKER ID="362" NAME="Juozas Imbrasas" LANGUAGE="LT">
Приветствах този документ, защото Европа трябва веднага да предприеме действия, особено там, където са засегнати младите хора: нарастващата безработица сред младите хора е едно от най-належащите предизвикателства, пред които е изправена Европа. Не е редно равнището на безработица да бъде по-високо сред младите работници, отколкото при техните по-възрастни колеги: също така младите хора по-често заемат несигурни и временни длъжности с по-ниско заплащане и по-малко покритие на социалното осигуряване. Държавите-членки трябва да приемат целенасочени политически стратегии за борба с бедността, като отчитат специфичните национални обстоятелства и нужди. Набелязаните в рамките на стратегия "Европа 2020" цели, а именно да се намали под 10 % делът на учениците, които не завършват училище, и да се гарантира, че 40 % от младежите завършват висше образование, трябва да бъдат постигнати чрез ефикасни, креативни и практични мерки. Професионалното образование и обучение трябва да се третира като дългосрочен политически приоритет, който може да се превърне в реалност само с участието и наличието на ангажимент от всички заинтересовани страни: също така институциите на ЕС и държавите членки, регионалните и местните участници трябва да използват влиянието си за постигането на целта. Трябва да гарантираме, че работниците в Европа са в състояние да се адаптират към изискванията на икономиката. Политиците трябва да дават възможност на хората да подобряват и разширяват уменията си. Целите на допълнителната квалификация не трябва да се ограничават до подпомагане на хората при намирането на по-добро работно място. Тя трябва да им даде възможност да формират работните места на бъдещето и по този начин да допринасят активно за изграждането на една иновативна икономика.
<SPEAKER ID="363" NAME="Lívia Járóka" AFFILIATION="PPE">
в писмена форма. - (EN) Бих искалa да приветствам този доклад, който привлича вниманието към необходимостта от разширяване на системата на професионалното обучение в ЕС, тъй като равният достъп до качествено учене през целия живот означава по-добри шансове на пазара на труда и по този начин допринася за изпълнение на целите на стратегията "ЕС 2020". Специален акцент трябва да бъде поставен върху предотвратяването на безработицата сред младите хора, за което е необходимо да се хармонизира предлагането на обучение с търсенето на пазара на труда, да се предоставят средносрочни национални и регионални прогнози за очакваното търсене на работна ръка и да се даде възможност на националните образователни системи да бъдат по-ефективни за гарантирането на постигането на тези умения, които активно се търсят на пазара на труда. Според Cedefop можем да очакваме спад на работните места от 12 милиона за ниско квалифициран и неквалифициран труд, което води до нарастващ риск от бедност за най-уязвимите. В много случаи дори и тези, които завършват училище, не са в състояние да навлязат на пазара на труда и затова са по-склонни да се ангажират със случайна работа или да работят в сивата икономика. Впоследствие те не са в състояние да започнат самостоятелен живот и често се превръщат в непоносима тежест върху домакинствата, създавайки един порочен кръг на незадоволително образование и безработица.
<SPEAKER ID="364" NAME="Jarosław Kalinowski" LANGUAGE="PL">
Предложението за резолюция обръща специално внимание на образованието на младите хора и подчертава необходимостта от практическо обучение. Осигуряването на достъп до подходящо образование и подходящи курсове е абсолютно необходимо, за да се уверим, че хората, които завършват училище, университет или професионално обучение, нямат никакви проблеми при намирането на работа в избраната от тях област. Нека подчертая, че това трябва да бъде работа с добри условия и прилично възнаграждение.
<P>
Според прогнозите икономическите проблеми няма да променят факта, че нивата на заетост нарастват в ЕС и не следва да доведат до намаляване на финансирането за ключови програми на ЕС в областта на професионалното образование и обучение, като например Програмата за учене през целия живот. Тези средства следва да се увеличат, така че всички, независимо от своята възраст, пол или местоположение, да има достъп до едни и същи възможности по отношение на професионално образование и кариера.
<SPEAKER ID="365" NAME="Jan Kozłowski" LANGUAGE="PL">
Като докладчик в сянка за доклада на г-жа Hirsch относно европейското сътрудничество в професионалното образование и обучение, бих искал да обясня защо гласувах в подкрепа на приемането на този доклад. В сегашната ситуация, когато застаряващите общества, от една страна, и тревожно високият процент на безработица сред младите хора, от друга, означават, че Европа е изправена пред много сериозни предизвикателства, професионалното образование и обучение има основна роля. Когато се полагат усилия за осигуряване на бъдеща подкрепа за професионално образование и обучение, трябва в същото време да придадем възможно най-голямо значение на следенето на ефективността на обучението и на подход, фокусиран върху постигането на целта за увеличаване на нивата на заетост и социална интеграция.
<P>
Убеден съм, че професионалното образование и обучение трябва да бъде тясно свързано с пазара на труда - характерна особеност на който е постоянно адаптиране към икономически, демографски и социални промени. По мое мнение гарантирането, че ЕСФ се управлява по-гъвкаво и че този фонд допълва други европейски инструменти за заетостта и вътрешни мерки, е изключително важен въпрос. Накрая, бих искал да поздравя докладчика за успешния и обхватен доклад и да й благодаря за отличното сътрудничество.
<SPEAKER ID="365" NAME="Agnès Le Brun" LANGUAGE="FR">
Целите на стратегията "ЕС 2020" включват по-специално намаляване на дела на преждевременно напусналите училище до под 10 % и гарантиране, че най-малко 40 % от младите поколения ще получат квалификация. Тези цели продължават европейската амбиция, изложена за пръв път в Лисабонската стратегия, Съюзът да стане най-конкурентната в света икономика, основана на знанието. Ето защо Копенхагенският процес, който от 2002 г. насам полага основите на по-голямо сътрудничество по отношение на политиките на държавите-членки във връзка с професионалното образование и обучение, е особено важен. Гласувах за тази резолюция, защото си поставя амбициозни цели за подобряване на европейските програми за образование и обучение.
<SPEAKER ID="366" NAME="Constance Le Grip" AFFILIATION="PPE">
в писмена форма. - (FR) Гласувах в подкрепа на доклада на г-жа Hirsch. За да се справят с икономическите предизвикателства на XXI век, и по-конкретно с нарастващата конкуренция на търговските ни партньори, европейските системи за професионално образование и обучение имат задължение да бъдат по-ефективни, по-привлекателни и по-реактивни, с цел да подготвят по-добре нашите съграждани за работните места, които трябва да бъдат заети.
<P>
Ето защо трябва да работим за приспособяване на тези системи към нуждите на трудовата заетост. Мисля, че е необходимо също да улесняваме достъпа до висококачествен професионален опит в Европа и следователно да запазим и укрепим съществуващите програми, насочени към повишаване на мобилността на обучаващите се работници.
<P>
Създаване на истинска програма "Еразъм за обучаващи се работници" - това е ангажиментът, който поех по време на кампанията за европейските избори през 2009 г.: отнася се за младите и не толкова младите, които, докато правят първи стъпки в света на труда и получават професионален опит, получават възможността да пътуват в рамките на Европа и да имат пряк контакт с икономическата реалност на нашия вътрешен пазар.
<P>
Накрая, трябва също да опростим и подобрим системата за признаване на професионалните квалификации в Европа, за да се съживи вътрешният пазар и за да предоставим на нашите съграждани възможности за повишаване на професионалната мобилност.
<SPEAKER ID="367" NAME="David Martin" LANGUAGE="EN">
Гласувах в подкрепа на този доклад. В стратегията "Европа 2020" са изброени ключовите фактори за интелигентен растеж (насърчаване на знанията, иновациите и образованието, както и на цифровото общество), устойчив растеж (производство, използващо ресурсите по-ефективно, съчетано с повишаване на конкурентоспособността) и приобщаващ растеж (повишаване на заетостта, осигуряване на обучение и премахване на бедността). В областта на професионалното образование и обучение е необходимо да се предприемат практически стъпки на равнището на ЕС и в държавите-членки, така че да бъде вдъхнат живот на стратегията.
<SPEAKER ID="368" NAME="Jiří Maštálka" LANGUAGE="CS">
Образованието е несъмнено сложен и дългосрочен процес, чието качество и по-специално резултатите му впоследствие влияят върху бъдещата кариера на младите хора. Това не бива да се забравя. В този контекст бих искал да кажа, че търсенето на професионална компетентност в цяла гама от области и дейности ще нараства с развитието на съвременните нови технологии и създаването на по-високи стандарти за качество и безопасност, като по този начин се създава изискване за по-ориентирано към целите обучение на младите хора. Говоря обаче за висококачествено образование, изградено върху концепцията на съвременните елементи на преподаване, за образование, направено атрактивно по специфичен начин и показващо необходимостта от дадена област на образованието, с оглед на други възможности за повишаване на квалификациите. Процесът на обучение трябва да доведе до професионално обучени млади хора, които имат ясна представа за перспективите за растеж и преди всичко които използват придобитите знания, опит и способности в дейността, за която са били обучени и са придобили квалификация, областта на дейност, която са усвоили и по отношение на която са показали склонност.
<SPEAKER ID="368" NAME="Mario Mauro" LANGUAGE="IT">
Докладът относно европейското сътрудничество в професионалното образование и обучение за подкрепа на стратегията "Европа 2020" задоволително идентифицира целите, които си поставихме преди известно време, с тази същата стратегия. Постоянният диалог между света на професионалното обучение и образование и пазара на труда е по-необходим от всякога. Основното предизвикателство е именно да се гарантира, че пазарът на труда все по-редовно отговаря на нуждите от нови работници.
<SPEAKER ID="368" NAME="Nuno Melo" LANGUAGE="PT">
Правилното прилагане на стратегията "Европа 2020" е от съществено значение за Европа, за да се върнем към траен и устойчив икономически растеж. Младите хора са важен елемент от успеха на стратегията "Европа 2020". Въпреки това, както е добре известно, в момента те са тези, които са засегнати най-много от кризата, най-малкото с безработица, достигаща изключително високи нива: процентът на безработицата сред младите хора е двойно по-голям от тези за всички останали безработни. За да се постигне резултат, има необходимост от значителни инвестиции в областта на професионалното образование и обучение.
<SPEAKER ID="368" NAME="Louis Michel" LANGUAGE="FR">
В един глобализиран свят качественото образование и професионално обучение са жизненоважни предимства, които всеки млад човек трябва да има, когато навлиза на пазара на труда. Световната икономика изисква умения, гъвкавост, достъпност и владеене на езици. Пред тези изисквания наш дълг, като политици, е да създадем стратегии, които гарантират следното: • обучение, в центъра на което стои конкретен резултат; • преподаване на предприемачество; • осигуряване на мостове за неквалифицирани хора, които искат да си намерят работа, по-специално чрез пригодено към личните нужди образование; • опростяване на процедурите за признаване на чуждестранни квалификации с цел работниците да бъдат насърчени да са мобилни; • създаване на европейска рамка, която предлага назначаване на качествени работни места в целия ЕС; • учене през целия живот, така че да се даде възможност на работниците да се адаптират към пазарните условия и нуждите на предприятията; • насърчаване на творчеството, както и на информационните и комуникационните технологии; • подкрепа на заетостта сред жените чрез помощ за съвместяване на професионалния и семейния живот.
<SPEAKER ID="368" NAME="Alexander Mirsky" AFFILIATION="S&amp;D">
в писмена форма. - (EN) Професионалното образование и обучение следва да бъде достъпно, на разположение и на приемлива цена във всички стадии от живота на хората, без оглед на положението им на пазара на труда или на дохода. Необходимо е да се създадат възможности за обучение за специфични групи, като безработни младежи, етнически малцинства и уязвими жени, лица с увреждания и т.н., с цел да се постигне по-добра социална интеграция и по-голямо социално сближаване. Трябва да се създадат по-широки, опростени и лесно достъпни възможности за финансиране от наличните средства на Европейския социален фонд и Програмата за учене през целия живот. По мое мнение тази инициатива е много важна и навременна. Гласувах "за".
<SPEAKER ID="369" NAME="Andreas Mölzer" LANGUAGE="DE">
Светът на труда е претърпял някои основни промени. Докато в миналото доброто образование беше гаранция за добра работа, в днешно време дипломата за висше образование или степен няма да предпази младите хора от безработицата. Става все по-трудно човек да получи старт в кариерата си. От друга страна, предприятията постоянно се оплакват от недостиг на специализиран персонал, използвайки този предполагаем недостиг като извинение, за да използват евтина работна ръка. Изискваните пълна гъвкавост и мобилност, както и измамните цени, които се налагат на пазара на труда под формата на нови работни модели с несигурни работни места ("Mac-jobs"), правят невъзможно за много хора да създадат семейство и да постигнат разумен баланс между професионалния и личния живот. В рамките на стратегията "Европа 2020" може да има смисъл да се подкрепя взаимното признаване на образованието и обучението. Въпреки това успехът на стратегията зависи от предприемането на стъпки за справяне с тези проблематични промени. В този смисъл призивът на доклада за бързи действия във връзка с безработицата сред младите хора трябва да се приветства, въпреки че липсват конкретни подробности. Ето защо аз се въздържах при гласуването.
<SPEAKER ID="369" NAME="Franz Obermayr" LANGUAGE="DE">
Налице са значителни предизвикателства за пазара на труда в Европа. По-младото поколение се сблъсква с проблема, че доброто образование само по себе си не е гаранция за намирането на добра работа. И дори по-лошо, вече дори не предлага защита срещу безработица. От друга страна, големите предприятия се оплакват от недостиг на специализиран персонал, което често е добре дошло извинение за наемане на хора на ниски заплати. Това прави невъзможно създаването на семейство или намирането на разумен баланс между професионалния и личния живот. Взаимното признаване на образование и обучение е първата стъпка в правилната посока. Призивът на доклада за действие в областта на младежката безработица също е правилен. Въпреки това просто да се призовава за действие е твърде неясно. Поради тази причина се въздържах при гласуването.
<SPEAKER ID="370" NAME="Rolandas Paksas" LANGUAGE="LT">
Гласувах в подкрепа на тази резолюция, тъй като сътрудничеството на равнище Европейски съюз в областта на професионалното обучение е много важен фактор за постигане на целите на "Европа 2020" и за намаляване на нивото на безработицата сред младите хора. Съгласен съм с предложението, че при формирането на системата на професионалното образование и обучение всяка държава-членка трябва да отдели специално внимание на нискоквалифицираните работници, на мигрантите, на лицата с увреждания и на други социално уязвими групи. Програмите за обучение трябва да бъдат ориентирани към техните нужди и ниво на способностите. Освен това трябва да насърчаваме тясното сътрудничество между различните образователни системи на държавите-членки с цел да се гарантира интеграцията на младите хора и да се насърчава ученето през целия живот и формалното/неформално обучение. За да се гарантира, че професионалното обучение съответства на нуждите на пазара на труда, мисля, че е препоръчително да се включи информация за настъпили промени в пазара на труда в националните стратегии и програми за образование.
<P>
Комисията следва да играе основна роля тук, като предоставя информация за уменията и нуждите на отделните региони и промените в трудовия пазар на ЕС. Освен това е много важно да се създаде благоприятна стопанска среда за предприятия, които си сътрудничат в разработването и прилагането на програми за професионално обучение.
<SPEAKER ID="370" NAME="Alfredo Pallone" LANGUAGE="IT">
Гласувах в подкрепа на доклада относно европейското сътрудничество в професионалното образование и обучение, защото този въпрос заема важно място в стратегията "Европа 2020" с цел осигуряване на икономическото развитие. Сътрудничеството с цел да се подобри професионалното образование и обучение означава намаляване на безработицата сред младите хора, оборудване на работниците с познавателни инструменти и предоставяне на по-големи и по-опростени възможности за финансиране. Сегашният социално-икономически контекст изисква способност за работа в международни състави; затова трябва да увеличаваме възможностите за обучение, като се има предвид и ролята на предприятията, които все повече се нуждаят от квалифицирани служители с практическо обучение, което да могат да прилагат в практиката незабавно и ефективно.
<SPEAKER ID="370" NAME="Georgios Papanikolaou" LANGUAGE="EL">
Този доклад по собствена инициатива, в който компетентната комисия е включила множество предложения от страна на комисията по култура и образование, цели да подтикне ЕС и държавите-членки в постигането на целите на стратегията "ЕС 2020", особено в областта на заетостта и обучението. Вземат се предвид специфични предизвикателства, като например: търсене на все по-висока квалификация от пазара на труда, което излага нискоквалифицираните работни места на риск, спираловидно увеличение на безработицата сред младите хора, която е повече от 30 % в някои държави-членки на ЕС, включително Гърция, и неуспехът от страна на държавите-членки да предприемат адекватни мерки за постигане на целите, поставени в стратегията "ЕС 2020" (например да се намали под 10 % делът на учениците, които не завършват училище, и да се гарантира, че 40 % от младежите завършват висше образование). Наред със социалната защита на гражданите с по-малко умения или по-ниско ниво на образование ние спешно се нуждаем от инвестиции в нови умения, особено в тези, които са необходими за работа в стратегически сектори, що се отнася до растежа. Това е ключов момент за Гърция.
<SPEAKER ID="370" NAME="Maria do Céu Patrão Neves" LANGUAGE="PT">
Европейското сътрудничество в областта на професионалното образование и обучение е от основно значение за подкрепа на стратегията "Европа 2020". Възможността да се учи и работи в международна среда е важна предпоставка за успешен професионален живот в условията на глобализираната икономика. Засилва се търсенето на кадри, които притежават мобилност, гъвкавост и международен опит. Съгласна съм с казаното от докладчика, че има нужда да се вдъхне живот на стратегията "Европа 2020". Този процес трябва да започне веднага с практически мерки, които да бъдат приети на равнище ЕС и в държавите-членки, в областта на професионалното образование и обучение. Всички тези фактори са причините, поради които гласувах в подкрепа на този доклад. Всъщност ние сме длъжни да гарантираме, че работната сила на Европа е в състояние да се приспособява към изискванията на икономиката. Като лица, вземащи политически решения, трябва да направим необходимото, за да могат хората да повишават и разширяват своята квалификация. Развитието на личната квалификация, в допълнение към подпомагането на хората при намирането на по-добро работно място, трябва също така да им даде възможността да формират работните места на бъдещето и по този начин да допринасят активно за изграждането на една иновативна икономика.
<SPEAKER ID="370" NAME="Aldo Patriciello" LANGUAGE="IT">
В един все по-глобализиращ се свят е важно младите хора да бъдат в състояние да разширяват своето образование и обучение чрез мобилност. Пазарът на труда се нуждае все повече от мобилни и гъвкави хора с международен опит. Въпреки икономическата криза оценките сочат, че европейският пазар на труда ще бележи стабилен растеж през следващите 10 години. Ето защо ЕС изпълнява стратегията "Европа 2020", която има за цел да съсредоточи по-голямо внимание върху професионалното образование и обучение.
<P>
Все повече и повече усилия трябва да бъдат направени за премахване на препятствията, засилване на прозрачността и подобряване на възможностите за съпоставяне в рамките на отделните образователни системи и помежду им. Секторът на образованието трябва да обърне по-голямо внимание на нуждите на пазара на труда, да призове за метод за оценка на резултатите от ученето и да подобри качеството на собствените си стандарти, така че да стане по-професионален. На последно място, творчеството, иновациите и предприемачеството трябва да бъдат насърчавани, така че младите хора и работниците в Европа да могат да разширят своите знания и по този начин да се адаптират към нуждите на икономиката. За постигането на тези цели и за гарантиране, че професионалното образование и обучение продължава да бъде ключов политически приоритет за всички в дългосрочен план, аз гласувах в подкрепа на въпросното предложение.
<SPEAKER ID="371" NAME="Rovana Plumb" LANGUAGE="RO">
В стратегията "Европа 2020" са изброени ключовите фактори за интелигентен, устойчив и приобщаващ растеж (повишаване на заетостта, осигуряване на обучение и премахване на бедността). В областта на професионалното образование и обучение е необходимо да се предприемат практически стъпки на равнището на ЕС и в държавите-членки, така че стратегията да бъде приложена на практика. Работната сила на Европа трябва да е в състояние да се приспособява към изискванията на икономиката. Вземащите политически решения трябва да направят възможно хората да повишават и разширяват своята квалификация.
<P>
Призовавам държавите-членки да следят действията за улесняване на прехода от училище към работа, като разработват цялостни програми за насоки и консултации при избора на професия, да създадат по-добри възможности за обучение за обучаващите и да поставят основите за насърчаващо съвместно и взаимно обучение, особено на регионално и местно равнище.
<P>
По отношение на професионалното образование и обучение държавите-членки трябва да вземат предвид индивидуалните потребности на нискоквалифицираните работници, учащите с миграционен произход, лица от етнически малцинства, уязвими жени, безработните и лицата с увреждания. Призовавам държавите членки да подкрепят иновационните дейности, докторантски и следдокторантски програми, което ще укрепи конкурентоспособността и устойчивия икономически растеж.
<SPEAKER ID="371" NAME="Phil Prendergast" AFFILIATION="S&amp;D">
в писмена форма. - (EN) Едно от най-неотложните предизвикателства в Европа в настоящия икономически климат е безработицата сред младежта. Не стига, че равнището на безработицата е по-високо сред младите работници, отколкото сред останалата част от населението, но и младите работници често заемат несигурни, временни работни места с по-ниски заплати и по-слаба правна защита. Жизненоважно е да обърнем внимание на това. Прогнозата на Европейския център за развитие на професионалното обучение (Cedefop) за ръст с 80 милиона новооткрити работни места до 2020 г. е добре дошла. Заслужава да се отбележи, че ще има насочване към индустриално и технологично развитие и съответен отлив от ниско квалифицирана работна ръка. Тези нови работни места ще изискват работници с високо и средно ниво на умения. Трябва бързо да бъдат предприети действия, за да се гарантира, че са налице адекватно квалифицирани работници, за да заемат тези позиции. Имайки това предвид, трябва да гарантираме, че нашият подход към обучението ще бъде фокусиран върху резултатите. Трябва да предоставяме на младите хора достъп до учене през целия живот и курсове с практически елементи на обучение, за да им дадем възможност да се възползват от тези работни места и да растат и да напредват в кариерата си. Вярвам, че тези промени в професионалното образование ще са от полза за икономиките на всички държави-членки.
<SPEAKER ID="371" NAME="Paulo Rangel" LANGUAGE="PT">
От една страна, в Европа е налице завишена безработица сред младите хора и несигурен и временен характер на работните места, които обикновено се заемат от младежите. От друга страна обаче, ясно е също, че предприятията не разполагат с квалифицирани специалисти, чието обучение да е насочено към задълженията, които трябва да изпълняват. Ето защо е важно да се стремим към постигане на съответствие между предлагането и търсенето на работни места чрез използване на мерки като например независими консултации за професионално обучение, предоставяне на средства за подпомагане на професионалното обучение и конкуренция между учрежденията, които предлагат такова. В крайна сметка целта е хората да могат да си намерят по-добра работа, но също така, както се казва в изложението на мотивите, да имат "възможността да формират работните места на бъдещето".
<SPEAKER ID="372" NAME="Crescenzio Rivellini" LANGUAGE="IT">
Днес гласувахме по време на пленарната сесия на Европейския парламент в Страсбург доклад относно европейското сътрудничество в професионалното образование и обучение за подкрепа на стратегията "Европа 2020". Въпреки тежките последици от икономическата криза за европейския пазар на труда може да се очаква, че през следващите десет години, поне постепенно, ръстът на заетостта в Европа ще се възстанови. По отношение на професионалното образование и обучение изброените в стратегията "Европа 2020" ключови фактори за интелигентен, устойчив и приобщаващ растеж трябва да бъдат превърнати в практически стъпки на равнище Европейски съюз и в държавите-членки. Условие за постигането на целите, посочени в стратегията "Европа 2020", е отдаването на ключов приоритет на професионалното образование и обучение от страна на институциите на ЕС и регионалните и местните участници. Докладът на г-жа Hirsch приветства мерките на Комисията, с които се цели премахването на препятствията, повишаването на прозрачността и улесняването на съпоставимостта за целите на признаването в рамките на отделните образователни системи и помежду им, като подчертава, че е важно да се гарантира, че професионалното образование и обучение се ориентира в по-голяма степен към потребностите на пазара на труда, помагайки за увеличаване на творчеството и новаторството.
<SPEAKER ID="372" NAME="Robert Rochefort" LANGUAGE="FR">
ЕС и държавите-членки трябва да увеличат усилията си за насърчаване на заетостта сред младежите и за намаляване на процента на безработица сред тях, по-специално чрез подобряване на съответствието между системите за обучение и потребностите на пазара на труда. На фона на загубата на 12 милиона нискоквалифицирани работни места в Европа до 2020 г. и необходимостта от по-дълъг професионален живот за запазване на нашия социален модел, изправен пред демографското предизвикателство, в същото време е от решаващо значение да се увеличат усилията за подобряване на ученето през целия живот на работници в рамките на кариерата им. В това отношение идеята за въвеждане на механизми за стимулиране, чрез които работодателите да насърчават служителите си да участват в програмите за обучение, предложена от г-жа Hirsch в този доклад, звучи интересно. В допълнение, за целите на борбата с безработицата сред нискоквалифицираните хора, както и за насърчаване на заетостта на възрастните граждани, е наложително да се насърчи признаването на националните квалификации между държавите-членки, както и да се насърчи сертифицирането след валидиране на уменията, придобити чрез неформално чиракуване.
<SPEAKER ID="373" NAME="Raül Romeva i Rueda" AFFILIATION="Verts/ALE">
в писмена форма. - (EN) Гласувах "за". Възможността и способността да се учи и работи в международна среда е важна предпоставка за успешен професионален живот в условията на глобализираната икономика. Засилва се търсенето на кадри, които притежават мобилност, гъвкавост и международен опит. В стратегията "Европа 2020" са изброени ключовите фактори за интелигентен растеж (насърчаване на знанията, иновациите и образованието, както и на цифровото общество), устойчив растеж (производство, използващо ресурсите по-ефективно, съчетано с повишаване на конкурентоспособността) и приобщаващ растеж (повишаване на заетостта, осигуряване на обучение и премахване на бедността). В областта на професионалното образование и обучение е необходимо да се предприемат практически стъпки на равнището на ЕС и в държавите-членки, така че да бъде вдъхнат живот на стратегията. Въпреки тежките последици от икономическата криза за европейския пазар на труда може да се очаква, че през следващите десет години, поне постепенно, ръстът на заетостта в Европа ще се възстанови. Съгласно актуалните прогнози на Cedefop за предлагането и търсенето на умения в Европа броят на новооткритите работни места ще бъде около 80 милиона до 2020 г.
<SPEAKER ID="374" NAME="Licia Ronzulli" LANGUAGE="IT">
Възможността и способността да се учи и работи в международна среда е важна предпоставка за успешен професионален живот в условията на една все по-глобализираща се икономика. Предприятията все повече призовават предлагането на възможности за образование и обучение да бъде пряко свързано с практическите изисквания и ориентирано към намирането на решения. Важното е лицата, завършили курс на професионално образование или обучение, действително да внасят нови придобити умения и знания в работната среда.
<P>
Резолюцията, приета днес, е първа стъпка към гарантиране, че работната сила на Европа е в състояние да се приспособява към изискванията на икономиката. На хората трябва да бъдат дадени средства да усъвършенстват и разширяват квалификацията си. Целите на допълнителната квалификация не трябва да се ограничават до подпомагане на хората при намирането на по-добро работно място. Тя трябва да им даде възможност да формират работните места на бъдещето и по този начин да допринасят активно за изграждането на една иновативна икономика.
<SPEAKER ID="375" NAME="Czesław Adam Siekierski" LANGUAGE="PL">
Образованието, професионалното обучение, а също и универсалната идея за "учене през целия живот" са градивните елементи за бъдещето на европейската интеграция, която среща все по-нови предизвикателства по отношение на подкрепата за стратегията "Европа 2020". Трябва да приемем факта, че безработицата сред младите хора нараства с тревожна скорост. Проблемите, свързани с професионалното образование и обучение, се превръщат в приоритет за нас. Хората в началото на професионалната си кариера може да открият, че безработицата има отрицателен ефект върху по-нататъшната им дейност на пазара на труда. Професионалното образование и обучение правят възможно свободното придвижване в рамките на пазара на труда в съответствие с променящата се икономическа ситуация и изискванията на определен икономически сектор. Струва си да се подчертае полезността и достойнствата на съществуващите трансгранични образователни програми, като например програмата "Леонардо да Винчи", които заслужават нашата подкрепа. Благодарение на тях е възможно отделните лица да придобият качества, които са характерни за мобилната работна сила.
<P>
Мобилността елиминира трудностите, които възникват в резултат на естественото разнообразие на отделните пазари на труда, и предоставя на младите работници достъп до огромния европейски пазар на труда, пълен с нови предизвикателства и възможности, при които могат да се възползват от опита, който са натрупали. Държавите-членки са изправени пред задачата за улесняване на надзора и помощта по отношение на установяването на сътрудничество и обмен на информация между училища, институции за обучение, изследователски центрове и предприятия. Младите работници носят нови запаси от знания, умения и опит на пазара на труда в ЕС.
<SPEAKER ID="376" NAME="Catherine Stihler" LANGUAGE="EN">
Подкрепям този доклад. Въпреки това считам, че мащабът на съкращенията по Програмата за учене през целия живот и програмата "Хора" е неприемливо тежък.
<SPEAKER ID="376" NAME="Michèle Striffler" LANGUAGE="FR">
Борбата срещу безработицата сред младите хора трябва да бъде приоритет за всички европейски правителства. Трябва да предоставим на младите хора в Европа пълно, атрактивно и конкурентно предлагане на обучение и образование, които да им дадат възможност да си намерят работа по-лесно. По-специално считам, че професионалното образование и ученето през целия живот следва да бъдат в по-голям синхрон с нуждите на пазара на труда. Освен това висшето образование трябва да бъде комбинирано с професионално обучение, като се даде приоритет например на съчетаването на обучение и работа. Затова гласувах в подкрепа на доклада на г-жа Hirsch.
<SPEAKER ID="377" NAME="Nuno Teixeira" LANGUAGE="PT">
Безработицата сред младежите в Европа е 21 % и в момента засяга повече от 5,5 милиона млади европейци, които са в опасност от социална изолация поради липсата на възможности и са принудени да приемат несигурни работни места. Обучението и образованието са най-големите предизвикателства, залегнали в стратегията "Европа 2020", пред които е изправен Европейският съюз в момента. Поставените цели са намаляване под 10 % на дела на учениците, които не завършват училище, и да се гарантира, че 40 % от младежите завършват висше образование до 2020 г. Това са доста амбициозни цели, но те са необходими за икономическия растеж и за подобряването на конкурентоспособността на държавите-членки, а оттам и за създаване на нови работни места.
<P>
Гласувах в подкрепа на този доклад, тъй като считам, че е от съществено значение да има дългосрочна стратегия на равнище ЕС, която също така да дава възможност за справяне със структурната безработица и безработицата сред младите хора. Мисля, че за тази цел е важно да се продължи да се оказва подкрепа на малките и средните предприятия, тъй като те създават 50 % от работните места, и да се инвестира в продължаващото учене през целия живот. Накрая, бих искал да спомена необходимостта от признаване на професионалните квалификации, като по този начин се улесни нарасналата мобилност на професионалисти и студенти.
<SPEAKER ID="377" NAME="Niki Tzavela" LANGUAGE="EL">
Борбата с младежката безработица е едно от най-важните предизвикателства, пред които е изправен ЕС. За да се справим с този проблем, трябва да инвестираме повече в образованието и обучението на младите хора, така че те да са подготвени за бъдещите предизвикателства на пазара на труда, който става все по-взискателен. В доклада също така съвсем правилно се посочва, че Европейският социален фонд би могъл да допринесе повече за образованието на лицата с ниски доходи. Особено важно, както аз самата съм заявявала на няколко пъти, е предложението да се улесни мобилността на работната сила в рамките на вътрешния пазар. За изготвянето на единна политика за този сектор е необходимо европейско сътрудничество. Поради всички тези причини подкрепих този конкретен доклад.
<SPEAKER ID="378" NAME="Viktor Uspaskich" LANGUAGE="LT">
Несъответствието между квалификацията на младите хора и нуждите на пазара на труда е една от причините, поради които Литва има такъв ужасно висок процент на безработица сред младите хора (34 %). През 2010 г. 52 % от всички безработни млади хора (50 000), които са се регистрирали на литовската трудова борса, не са имали никакво професионално обучение. Неспособността на младите хора в моята страна да си намират подходяща работа е предизвикала огромна вълна на емиграция на младежите - през последните няколко години 50 % от литовските емигранти са на възраст 20-34 г. Необходимостта от мобилна и гъвкава работна сила се увеличава и затова трябва да помогнем на работниците в Европа да се адаптират към нуждите на икономиката, давайки им възможност да подобрят своите умения и да усъвършенстват своите знания. Важно е професионалното обучение да бъде достъпно за всички хора. Доволен съм, че докладчикът разбира това. Финансирането от ЕСФ може да бъде безценно с помощта си за осигуряване на обучение за пренебрегваните групи в литовското общество. Време е също ЕС да използва ефективни и творчески мерки за изпълнение на целите, заложени в стратегията "Европа 2020", като например намаляване на дела на преждевременно напусналите училище до под 10 % и гарантиране, че 40 % от младите хора са образовани на университетско ниво.
<SPEAKER ID="379" NAME="Derek Vaughan" LANGUAGE="EN">
Както младите, така и възрастните хора трябва да имат достъп до професионално образование и обучение. Например и Програмата за учене през целия живот, и програмата "Хора" дават безценни възможности на тези, които искат да усвоят нови умения и да намерят нова работа. Сегашните нива на безработица, особено сред младите хора, са тревожни и трябва да се направи повече, за да се гарантира, че младите хора са в състояние да усвояват жизненоважни умения и квалификации. Категорично считам, че ЕСФ играе ценна роля за обучението и образованието на хората. Важно е лицата с по-ниски доходи да получават финансова подкрепа, която да им помага да посещават обучителни курсове, които от своя страна им дадат повече възможности да се интегрират напълно на пазара на труда.
<SPEAKER ID="380" NAME="Angelika Werthmann" LANGUAGE="DE">
Стратегията "Европа 2020" следва да допринесе за интелигентен, устойчив и приобщаващ растеж. Един подход, насочен към резултатите, също е от съществено значение за ученето. "Ученето през целия живот" е абсолютен приоритет за нашите граждани, което е и причината, поради която достъпът до професионалното образование и обучение трябва да бъде приоритет за нас.
<SPEAKER ID="381" NAME="Luís Paulo Alves" LANGUAGE="PT">
Гласувам в подкрепа на доклада. Той прави оценка на финансовия инструмент за сътрудничеството за развитие, но искам да подчертая значението на механизма, който трябва да го наследи тази година. Съгласен съм с критиките на докладчика във връзка с факта, че извършената от Парламента съществена работа по отношение на контрола не получи признание от страна на представителите на държавите-членки или от комитета на ИСР.
<SPEAKER ID="381" NAME="Laima Liucija Andrikien" LANGUAGE="LT">
Гласувах за Регламент (ЕО) № 1905/2006 за създаване на финансов инструмент за сътрудничество за развитие: усвоени уроци и перспективи за бъдещето. Настоящата 2011 г. е стратегически момент за извличане на поуките от четиригодишното прилагане на Регламент (ЕО) № 1905/2006 за създаване на финансов инструмент за развитие на сътрудничеството (ИРС). Важни аспекти, които трябва да бъдат взети предвид, са допълнителното опростяване и приспособяване към нови предизвикателства, като изменението на климата, както и определянето на външното измерение на вътрешните политики на ЕС. Съгласна съм с предвидената в резолюцията разпоредба, че бъдещият инструмент за предоставяне на помощ за развитие от ЕС трябва да бъде подкрепен по подходящ начин във финансово изражение. Европейският съюз се ангажира с колективната цел да изразходва 0,7 % от своя брутен национален доход (БНД) за Официална помощ за развитие (ОПР) до 2015 г. Сегашното равнище на европейска помощ ще трябва да се увеличи значително, за да се постигне тази цел. Координацията и разделението на труда трябва да бъдат водещи принципи при програмирането в рамките на новия инструмент за развитие. Идеята за европейски стратегически документи следва да бъде превърната в основен приоритет, а Европейският парламент трябва активно да участва в този процес. В рамките на инструмента за развитие на сътрудничеството след 2013 г. Парламентът трябва да има възможност да защити спецификата на политиката за развитие на ЕС, като проучва стратегически решения за програмиране на равна нога със Съвета.
<SPEAKER ID="382" NAME="Elena Oana Antonescu" LANGUAGE="RO">
Инструментът за сътрудничество за развитие е един от изключително алтруистичните проекти на Европейския съюз, който цели да предоставя помощ за развиващите се страни без условия или скрити интереси. Липсата на практически аспект от участието на ЕС трябва да накара институциите му да насочват тези средства много по-добре и да се концентрират върху премахване на бедността и постигане на съответствие с Целите на хилядолетието за развитие.
<P>
Трябва да подчертая необходимостта от по-голяма прозрачност за всички заделени за тази цел средства и още по-важно, за повишаване на резултатите от оценките за въздействието, което ИСР има сред населението на тези държави. Това е така, защото тези средства трябва да бъдат придружени от прилагането на ефективни социални политики в развиващите се страни. В средно- и дългосрочен план тези средства трябва да бъдат въдицата, която съответните народи ще използват, за да се научат да ловят риба и да успеят да станат независими.
<P>
Не трябва да забравяме, че 2010 г. беше Европейска година за борба с бедността и социалното изключване. Точно заради това инструментът за сътрудничество за развитие трябва да продължи тази борба в развиващите се страни, като допринесе съществено за гарантиране на достойни условия на живот за възможно най-много граждани.
<SPEAKER ID="383" NAME="Pino Arlacchi" LANGUAGE="EN">
Целта на този доклад относно създаването на финансов инструмент за сътрудничество за развитие е да определи на ранен етап позицията на Парламента по този въпрос. Тази позиция трябва да се основава на направените изводи от контрола върху прилагането на нашия инструмент за сътрудничество за развитие.
<P>
Оценявам метода, използван от докладчика, за оценка на резултатите и условията за сътрудничество за развитие в ЕС. Докладчикът ясно заявява, че въпреки конструктивността на диалога с Комисията, самата Комисия не е променила поведението си по отношение въпросите, свързани с развитието, в съответствие с препоръките на Парламента. Позицията на Парламента се отразява спорадично във внесения в управителния комитет на ИСР проект на мерки за прилагане, изготвен от Комисията.
<P>
Донякъде това е разбираемо. Основният партньор на докладчика беше ГД "Външни отношения", чието основно правомощие е насърчаването на интересите на ЕС в останалата част на света. Сътрудничеството за развитие обаче е единствената област на политики във външната дейност (с изключение на хуманитарната помощ), която няма за цел да служи на интересите на ЕС, а да защитава интересите на най-уязвимите народи на планетата. Тъй като изразената в доклада позиция напълно отразява това вдъхновяващо разбиране, с радост гласувам "за".
<SPEAKER ID="383" NAME="Sophie Auconie" LANGUAGE="FR">
Подкрепих доклада на г-н Mitchell, защото считам, че трябва да увеличим участието на националните парламенти на развиващите се страни в изготвяне на стратегически документи за тези държави, като например стратегията за премахване на бедността. Освен това Европейската помощ за развитие трябва да получи подходящо финансиране. Европейският съюз пое ангажимент да заделя 0,7 % от своя брутен национален доход (БНД) за Официална помощ за развитие (ОПР) до 2015 г., което означава увеличаване на текущия размер на европейската помощ.
<SPEAKER ID="384" NAME="Liam Aylward" LANGUAGE="GA">
Крайният срок за постигане на Целите на хилядолетието за развитие е в рамките на продължителността на първия инструмент за финансиране на сътрудничеството за развитие. Ето защо непрекъснатото сътрудничество с местните органи трябва да се разшири, както и тяхната роля в борбата с бедността и глада. Необходимо е да се подобрят водоснабдяването и услугите в сферата на здравеопазването и да се насърчи местното икономическо развитие. При създаването на финансови инструменти и широкообхватна политика за взаимодействие и сътрудничество за развитие трябва да се обърне внимание на сигурността на доставките на храни, предизвикателствата на селскостопанския сектор и производството на фуражи, както и на кризата с разходите за живот. Одобрявам казаното в доклада по въпроса. Съгласен съм, че Комисията трябва да направи задълбочен анализ на общата бюджетна подкрепа, който да съдържа подробности относно предоставената подкрепа за конкретни сектори, конкретни проекти и местни правителства. Тази информация ще помогне в бъдеще, когато се полагат усилия за разпределение на ресурсите и за по-ефективно финансиране, и впоследствие ще даде възможност за установяване на всякакви проблеми в системата за разпределение. В резултат политиката ще стане по-последователна.
<SPEAKER ID="384" NAME="Zigmantas Balčytis" AFFILIATION="S&amp;D">
в писмена форма. - (LT) Всеобхватната цел на сътрудничеството за развитие е премахването на бедността в държавите партньорки, както и постигането на Целите на хилядолетието за развитие. За постигането на тези цели ЕС се нуждае от конкретен финансов инструмент за сътрудничество за развитие. Комисията се ангажира по-късно тази година да представи законодателно предложение за инструменти за финансиране на външната дейност и да преосмисли като цяло структурата на инструментите за външно финансиране при разискванията за следващата Многогодишна финансова рамка (МФР). Гласувах за този документ, който определя позицията на Парламента по отношение на новия финансов инструмент за сътрудничество за развитие на ЕС. Съгласен съм, че бъдещият инструмент на ЕС за предоставяне на помощ за развитие трябва да разполага с подходящо финансиране, предвид поетите в тази област ангажименти от страна на ЕС да изразходва 0,7 % от своя брутен национален доход (БНД) за официална помощ за развитие до 2015 г.
<SPEAKER ID="385" NAME="Mara Bizzotto" LANGUAGE="IT">
Гласувах против предложението за резолюцията на Европейския парламент за създаване на финансов инструмент за сътрудничество за развитие с развиващите се страни, области и региони, поради изразените в предложението намерения по отношение на управлението на незаконната имиграция. По-специално в предложението се посочва, че средствата за развитие в областта на миграцията не трябва да се използват за укрепване на граничното управление и борба с незаконната имиграция. Тази позиция е несъвместима с нашия политически подход, при който укрепването на границите и борбата с незаконната имиграция са основни приоритети, и следователно ние твърдим, че трябва да се инвестират допълнителни средства в тази посока. Ето защо реших да гласувам против предложението.
<SPEAKER ID="386" NAME="Vito Bonsignore" LANGUAGE="IT">
Въпросът за сътрудничеството за развитие е един от основните ръководни принципи в моята работа. Считам, че отличният доклад на г-н Mitchell успешно очертава областите, в които Европа може и трябва да се справи по-добре. Опитът с финансовия инструмент за сътрудничество за развитие е основен за разбирането на това как трябва да процедира Европейският съюз в контекста на следващата Многогодишна финансова програма. Ако искаме да повишим ефективността на финансовите инструменти, трябва да определим финансиране, което не зависи от други мерки, да преизчислим квотите и да преразгледаме методите за прилагане на инструментите. Този преглед трябва да се основава на политика на добросъседство, която е чувствителна към нуждите на по-бедните страни, а не само към интересите на Европа. Твърдо съм убеден, че политиката за развитие на ЕС трябва да е резултат от работата и на Парламента, и на Съвета, и че член 290 от Договора за функционирането на Европейския съюз също трябва да се прилага към този въпрос. Тези принципи са ясно посочени във въпросния доклад и поради това го подкрепих.
<SPEAKER ID="386" NAME="Philippe Boulland" LANGUAGE="FR">
Одобрявам приемането на доклада на г-н Mitchell, чиято цел е да се определи позицията на Парламента във връзка с новия инструмент за финансиране, предназначен да регулира сътрудничеството за развитие на Европейския съюз на базата на поуките от прилагането на Инструмента за сътрудничество за развитие (финансовия инструмент за сътрудничество за развитие).
<P>
Във връзка с това бих желал да посоча, че равнището на бедност в развиващите се страни, територии и региони остава високо и че е необходимо да увеличим размера на средствата, определени за каузи като бедността, и по-специално недохранването, здравословните проблеми, образованието и достъпа до питейна вода, а не да преминаваме към системи за регулиране на имиграцията, които попадат в обхвата на други схеми за финансиране.
<P>
Помощта за развитие трябва да даде възможност на въпросното население да остане в своята географска територия.
<P>
Регулирането на имиграцията трябва да се извършва чрез друг финансов инструмент и да доведе до повишаване на ресурсите за FRONTEX.
<P>
Ето поради тези причини гласувах в подкрепа на този доклад.
<SPEAKER ID="386" NAME="Maria Da Graça Carvalho" LANGUAGE="PT">
Преди всичко бих желала да приветствам положените от Европейския съюз усилия за премахване на бедността в развиващите се страни. Международното сътрудничество и насърчаването на самозадоволяването и независимостта на тези държави е правилният път към постигане на социален и политически мир на международно равнище, което не само ще окаже сериозно въздействие върху народите бенефициери, но и ще доведе до решаването на проблемите на Европа с имиграцията. Ето защо подкрепям увеличаването на европейското финансиране за тази цел, както и създаването на финансов инструмент, който изцяло да се съсредоточи върху проблема.
<SPEAKER ID="386" NAME="Carlos Coelho" LANGUAGE="PT">
В контекста на разискването относно следващата Многогодишната финансова рамка (МФР) за периода след 2013 г. е особено важно отново да определим и да затвърдим приетите от Парламента становища относно новия инструмент на ЕС за финансиране за сътрудничеството за развитие (ИСР) на базата на усвоените уроци от прилагането му в периода 2007-2013 г. Преди всичко считам, че е важно новият инструмент да запази като свой приоритет постигането на Целите на хилядолетието за развитие (ЦХР). За реализирането на тази цел, а именно премахването на бедността, е важно всеки бъдещ инструмент да разполага с реални и подходящи финансови ресурси. Комисията трябва да гарантира, че помощта на ЕС е съобразена с целите за развитие и с определените на международно равнище цели. Искам да подчертая също значението на цялостното прилагане на определените критерии по отношение на страните бенефициери на финансирането. Бих желал да наблегна на това, че новият инструмент за сътрудничество за развитие следва да предоставя основа за целенасочена и по-гъвкава помощ в ситуации на несигурност. Считам, че той следва да помага за гарантиране на стабилна връзка между спешната помощ, възстановяването и развитието. В заключение, искам да поздравя г-н Mitchell за доклада и да подкрепя направените в него предложения.
<SPEAKER ID="386" NAME="Lara Comi" LANGUAGE="IT">
През последните десетилетия бяха реализирани редица програми за предоставяне помощ в развиващите се страни от различни публични и частни организации. Както е посочено в доклада, ниските равнища на удовлетворяване на заявленията до момента, липсата на координация по отношение на общите цели (Световна здравна организация) и липсата на ясни показатели за това как да бъдат постигнати тези цели, налагат - и според мен - въвеждането на нов финансов инструмент за сътрудничество за развитие. Този инструмент обаче трябва да се изготви много внимателно и трябва да може да подобри сегашната ситуация, без да води до допълнително неефективно използване на ресурси. За да бъде наистина ефективен този проект, е необходимо да се предприемат действия на два фронта. Първо, предвид първостепенната цел за премахване на бедността трябва да се използват изцяло нови средства, а не да се отнемат средства от проекти, които вече са в процес на реализиране. Второ, считам, че Европейският съюз следва приеме този проект наистина присърце. Координацията и разпределението на задачите следва да бъдат водещите принципи по отношение на новия инструмент за развитие.
<SPEAKER ID="386" NAME="Mário David" LANGUAGE="PT">
Целта на доклада е да определи предварителната позиция на Парламента по отношение на новия финансов инструмент на ЕС за сътрудничество за развитие на базата на предишния регламент. Считам, че участието на Парламента в ранните етапи от преоформянето на този инструмент ще бъде изключително ценно и подкрепям тази инициатива. Считам, че ценностите, които характеризират действията на Европейския парламент, и не на последно място, насърчаването на демокрацията и защитата на правата на човека биха могли да имат положителен принос за изграждането на по-компактен, ефективен и съвършен инструмент. Според мен начинът, по който докладът анализира този въпрос, е много интересен. Той предлага нови подходи, които предстои да бъдат обсъдени през следващите месеци, особено по отношение на необходимостта от по-диференцирана помощ за развиващите се страни чрез разделянето им по групи. Докладът също така разкрива необходимостта от надежден и последователен ретроспективен анализ на дейността в тази област, като предлага нов подход към помощта за развитие, основан на по-голяма диференциация, на участие на гражданското общество и на строги критерии.
<SPEAKER ID="387" NAME="Diogo Feio" LANGUAGE="PT">
Сега, след като финансовият инструмент за сътрудничеството за развитие съществува вече четири години, е време да направим оценка на това как функционира, за да усъвършенстваме бъдещите финансови инструменти, които ще се използват в тази област.
<P>
Сега е очевидно, че има нужда Парламентът да упражнява демократичен контрол над този и бъдещите финансови инструменти. Ясно е дори какво е значението на участието на националните парламенти на развиващите се страни при изготвянето на национални стратегически документи, свързани с помощта, която се получава от Съюза.
<P>
Надявам се, че равнищата на отпусканата помощ няма да намаляват, а по-скоро ще се увеличават, когато това е възможно, и че ще се проучат начините за възможно най-ефективно въздействие от тази помощ за най-бедните народи. Едва ли може да се изтъкне в достатъчна степен колко решаваща е за целия този процес ролята на гражданското общество в развиващите се страни. Не би следвало към ситуациите в отделните развиващи се страни да се подхожда по един и същ начин, а по-диференцирано, като се отчита, че в някои случаи традиционно предоставяната финансова помощ може да не е толкова важна, като например в т.нар. нововъзникващи икономики.
<SPEAKER ID="387" NAME="José Manuel Fernandes" LANGUAGE="PT">
Изготвеният от г-н Mitchell доклад се отнася до Регламент (ЕО) № 1905/2006 за създаване на финансов инструмент за сътрудничество за развитие: усвоени уроци и перспективи за бъдещето. Регламент (ЕО) № 1905/2006 е в сила от четири години и е време да го анализираме и да направим изводи от потенциалните грешки и/или недостатъци, които биха могли да съществуват, тъй като Комисията иска да внесе предложения преди лятото, свързани с Многогодишната финансова рамка за периода след 2013 г. Подкрепям предложенията на докладчика, сред които постигане на Целите на хилядолетието за развитие, премахване на бедността, амбициозната цел 20 % от ресурсите да отиват за здравеопазване и начално образование, да се отдели специално внимание на въпросите, свързани с климата, да се приеме нов подход към помощта за развиващите се страни, който налага спазване на правата на човека и по-ефективно и ефикасно използване на оскъдните ресурси. Ето защо гласувах "за".
<SPEAKER ID="387" NAME="João Ferreira" LANGUAGE="PT">
Докладът прави оценка на финансовия инструмент за сътрудничество за развитие четири години след влизане в сила на регламента, който го въведе. Направената оценка е релевантна поради няколко причини. Направен е своевременен и критичен анализ на инструмента за сътрудничеството за развитие и политиката на ЕС за сътрудничество за развитие, който според нас е безпристрастен и необходим.
<P>
Докладът посочва, че целта на политиката за развитие не трябва да бъде защита на интересите на ЕС, а на най-уязвимите народи на планетата. Той насочва вниманието към прекомерното съсредоточаване на инвестициите, които следва да се направят в частния сектор, както и към наложените ограничения за публичния сектор. Докладът предупреждава да не се допуска необходимите средства да се отклоняват от сектори, за които не се заделят достатъчно средства, като посочва примера за подкрепата за местните органи. Той критикува всеки опит да се намали финансирането на Инструмента за сътрудничество за развитие и Европейския фонд за развитие и още веднъж подчертава, че не е постигнат достатъчен напредък по отношение на Целите на хилядолетието за развитие и че е необходимо да се увеличи Официалната помощ за развитие.
<P>
Въпреки това ние считаме, че докладът може и трябва да разгледа по-задълбочено всеки един от тези въпроси, особено предвид факта, че препоръчва да има последователност между определените в областта на политиката за сътрудничество за развитие цели и различните секторни политики на ЕС.
<SPEAKER ID="387" NAME="Ilda Figueiredo" LANGUAGE="PT">
Докладът прави оценка на финансовия инструмент за сътрудничество за развитие четири години след влизане в сила на регламента, който го въведе.
<P>
Направената оценка е актуална поради няколко причини. Направен е своевременен и критичен анализ на инструмента за сътрудничеството за развитие и политиката на ЕС за сътрудничество за развитие, който според нас е безпристрастен и необходим.
<P>
Например в доклада се посочва, че целта на политиката за развитие на трябва да бъде защитата на интересите на ЕС, а по-скоро на интересите на най-уязвимите народи на планетата. Той насочва вниманието към прекомерното съсредоточаване на инвестициите, които следва да се направят в частния сектор, както и към наложените ограничения за публичния сектор. Докладът предупреждава да не се допуска необходимите средства да се отклоняват от сектори, за които не се заделят достатъчно средства, като посочва примера за подкрепата за местните органи. Той също така критикува всеки опит да се намали финансирането на Инструмента за сътрудничество за развитие и Европейския фонд за развитие и още веднъж подчертава, че не е постигнат достатъчен напредък по отношение на Целите на хилядолетието за развитие и че е необходимо да се увеличи Официалната помощ за развитие.
<P>
Въпреки това ние считаме, че докладът може и трябва да разгледа по-задълбочено всеки един от тези въпроси, особено предвид факта, че препоръчва да има последователност между определените в областта на политиката за сътрудничество за развитие цели и различните секторни политики на ЕС.
<SPEAKER ID="388" NAME="Monika Flašíková Beňová" LANGUAGE="SK">
Докладът прави оценка на ефективността на инструмента за сътрудничество за развитие (ИСР) във връзка с разискването относно Многогодишната финансова рамка. Преразглеждането на цялостната структура на инструментите за външно финансиране е целесъобразно. Сред важните аспекти, които трябва да бъдат взети предвид, са допълнителното опростяване и приспособяване към нови предизвикателства, като изменението на климата, както и подходящото място на външното измерение на вътрешните политики на ЕС. Според мен е еднакво важно да се установят процедурите и структурите, които трябва да защитават развитието като самостоятелна област на политиката със собствени специфични цели.
<SPEAKER ID="389" NAME="Pat the Cope Gallagher" LANGUAGE="GA">
Одобрявам доклада на г-н Mitchell. Целта му е да определи позицията на Европейския парламент по отношение на бъдещото финансиране на сътрудничеството за развитие преди публикуването на Многогодишната финансова рамка за периода след 2013 г. В бъдеще винаги трябва да има налични средства за политиката на ЕС за сътрудничество за развитие.
<SPEAKER ID="390" NAME="Bruno Gollnisch" LANGUAGE="FR">
Политиката за помощта за развитие не е нито безкористно задължение, нито средство за успокояване на съвестта на бившите колониални сили по отношение на колонизираните от тях държави. Сама по себе си тя е клон на международната политика, но трябва да бъде и важна част от стратегия за обръщане на миграционните потоци, която да даде възможност на групите от хора да останат или да се завърнат в съответните страни на произход, където да живеят достойно и да допринасят за просперитета на държавите. Тъй като тези две области попадат в обсега на суверенитета на държавите, повечето от институционалните и финансовите изисквания в доклада на г-н Mitchell са неприемливи.
<SPEAKER ID="390" NAME="Juozas Imbrasas" LANGUAGE="LT">
Одобрявам доклада, защото 2011 г. е стратегически момент за извличане на поуките от четиригодишното прилагане на Регламент (ЕО) № 1905/2006 за създаване на финансов инструмент за развитие на сътрудничеството (ИРС). Целта на настоящия доклад е да бъде определена на ранен етап позицията на Парламента по отношение на новия финансов инструмент на ЕС за сътрудничество за развитие, основан на поуките от контрола на прилагането на ИРС. Съгласен съм, че е необходим диференциран подход към различните групи развиващи се страни и че традиционната финансова помощ може да стане по-малко значима за страните с нововъзникващи икономики. Считам, че помощта за страните с нововъзникващи икономики, наред с това да насърчава устойчив икономически растеж, следва също така да бъде съсредоточена върху укрепване на фискалната политика на държавата партньор и насърчаване на мобилизирането на вътрешни приходи, което следва да доведе до намаляване на бедността и зависимостта от помощ. Трябва да се въздържаме от използване на бюджетна подкрепа в страни, в които не може да се гарантира прозрачност на публичните разходи. Бюджетната подкрепа трябва винаги да бъде съпътствана от действия за развиване на парламентарния контрол и капацитета за одит на страната получател и за увеличаване на прозрачността и обществения достъп до информация, както и че гражданското общество следва да бъде включено в мониторинга на бюджетната подкрепа.
<SPEAKER ID="391" NAME="Jan Kozłowski" LANGUAGE="PL">
Считам, че докладът на г-н Mitchell, който е един изключително добър доклад, разглежда редица ключови въпроси. Ето защо реших да го подкрепя при вота. Според мен най-важното при разглеждането на бъдещата форма на финансовите инструменти за развитие е да не забравяме, че доминиращата цел на политиката за развитие трябва да бъде постепенното намаляване на зависимостта от помощ и в крайна сметка постигането на пълната независимост на съответната страна. Във връзка с това финансовите инструменти трябва да се разработват така, че да гарантират дългосрочен икономически растеж в развиващите се страни.
<P>
Постигането на тази цел е тясно свързано с това доколко предвидима е помощта за развитие, тъй като единствено въз основа на такава помощ, едновременно с мобилизирането на вътрешните приходи, дадена държава партньорка може да изгради адекватна и ефективна стратегия за развитие. Според мен в бъдеще въпросът за повишаване на контрола и въздействието на Европейския парламент върху Европейския фонд за развитие ще бъде от изключително значение. Считам, че липсата на демократичен контрол над този фонд може да навреди на прозрачността на политиката за развитие.
<SPEAKER ID="391" NAME="Krzysztof Lisek" LANGUAGE="PL">
Гласувах "за" приемането на този доклад. Финансирането за сътрудничеството за развитие изисква добре обмислени регламенти и докладът предлага в синтезиран вид какви трябва да бъдат приоритетите ни, когато ги приемаме. Целите, които Европейският съюз си поставя при създаването на този инструмент, са да се гарантира специална помощ на ЕС за развиващите се страни. Във връзка с борбата, която водим в момента, за справяне с финансовата криза, проблемите на по-бедните държави излизат все по-ясно на повърхността. Инструментът за финансиране на сътрудничеството за развитие има за цел да помогне на по-бедните държави партньорки в областта на търговията и регионалната интеграция, природната среда и управлението на природните ресурси, инфраструктурата, водоснабдяването и енергетиката, развитието на селските райони, селското стопанство и безопасността на храните, човешкото развитие и социалното сближаване. Освен това ние бихме искали да подкрепим развитието на държавните системи, демокрацията, правата на човека и икономическите и институционалните реформи, и да предотвратим конфликти и отслабване на държавното управление.
<P>
Всички горепосочени цели са от изключително значение за засилване на сигурността в по-бедните региони. Планът да помогнем на други държави да изградят стабилни демократични общества, ръководени от принципа на правовата държава, където правата на човека се спазват и свободата на словото е гарантирана, в които има солидна съдебна система, териториална отбрана и въоръжени сили, е похвален. Надявам се, че ще успеем да го приложим в по-голям мащаб, като използваме финансовите средства още по-ефективно.
<SPEAKER ID="392" NAME="David Martin" LANGUAGE="EN">
Бъдещият инструмент за предоставяне на помощ от ЕС за развитие трябва да бъде подкрепен по подходящ начин във финансово изражение. Европейският съюз се ангажира с колективната цел да изразходва 0,7 % от своя БНД за Официална помощ за развитие (ОПР) до 2015 г. За постигането на тази цел настоящото равнище на европейската помощ ще трябва да се увеличи значително. Предвид добавената стойност на помощта на Комисията и нейната нова роля за координиране на политиката за развитие на Съюза и на държавите-членки (член 210 от ДФЕС), делът на ОПР, разпределян чрез бюджета на ЕС, следва да остане най-малкото стабилен. Годишният размер на средствата за новия инструмент за сътрудничество за развитие през периода на следващата МФР следва да се увеличи значително в реално изражение.
<SPEAKER ID="392" NAME="Nuno Melo" LANGUAGE="PT">
След като финансовият инструмент за сътрудничество за развитие се прилага вече четири години, е време да се изготви оценка на това как се използва. Това е единственият начин, по който можем да го подобрим и да го направим по-ефективен в бъдеще. Важно е, че Парламентът има какво да каже по отношение на своя контрол върху този и бъдещите финансови инструменти. Въпреки икономическата криза, която преживяваме, е важно да поддържаме тези инструменти за подпомагане на развиващите се страни, за да могат те в близко бъдеще да повишат степента на благосъстоянието си, което е свързано и с подобряване на условията на живот на населението в тези т.нар. страни с нововъзникващи икономики.
<SPEAKER ID="392" NAME="Louis Michel" LANGUAGE="FR">
Бъдещият инструмент за финансиране на сътрудничеството за развитие ще трябва да разполага с достатъчно средства в края на Целите на хилядолетието за развитие (ЦХР). Държавите донори трябва да спазват ангажимента си да отделят 0,7 % от своя БНП за Официална помощ за развитие (ОПР) до 2015 г. Както вече споменах, нищо не оправдава намаляването на размера на помощта. Официалната помощ за развитие в момента е над 120 млрд. щатски долара. Можем да се справим много по-добре. Все пак да правим повече и да се справяме по-добре, не е въпрос само на повишаване на ресурсите. Включването на Европейския фонд за развитие в бюджета ще бъде съществен напредък, ако не доведе до намаляване на общия размер на финансирането на равнище ЕС. Подкрепям също така по-голямата бюджетна подкрепа, независимо дали е обща или е за конкретен сектор, както и по-малкото проекти, когато макроикономическите критерии и критериите за управление позволяват това. Първо, бих искал финансовите ресурси да се мобилизират бързо, за да се изгради и консолидира дадена държава. Второ, това е единствената помощ, за която може да сме сигурни, че ще бъде усвоена възможно най-добре. И накрая, считам, че е необходимо да гарантираме, че тази помощ ще бъде по-ефективна.
<SPEAKER ID="392" NAME="Alexander Mirsky" LANGUAGE="EN">
Принципите на ЕС за предоставяне на помощ на развиващите се страни, които не попадат в обхвата на споразумението от Котону или на Европейския инструмент за добросъседство и партньорство, са много важни. По отношение на този финансов инструмент е възможно да се предостави финансова помощ за държавите от АКТБ (групата държави от Африка, Карибите и Тихоокеанския басейн) при преструктурирането на производството на захар и е предвидена финансова подкрепа за пет програми: безопасност на храните; околна среда и устойчиво развитие на природните ресурси, включително енергийни източници; миграция и даване на убежище; инвестиции в човешки ресурси; ролята на местните органи и неправителствените организации в процеси, свързани с развитието. Подкрепих доклада.
<SPEAKER ID="393" NAME="Andreas Mölzer" LANGUAGE="DE">
Стимулирането на просперитета в т.нар. развиващи се страни е необходима мярка, особено с цел предотвратяване на приливната вълна от мигранти, която залива Европа. В момента тя се контролира чрез различни програми. Целта на този доклад обаче е да се повиши финансовата помощ. Това е нещо, което не мога да подкрепя. С оглед на финансовите затруднения в ЕС в момента ние не можем да предоставим тази помощ. Освен това държавите-членки, а не ЕС, трябва да определят как да се използва помощта за развитие.
<SPEAKER ID="393" NAME="Franz Obermayr" LANGUAGE="DE">
Идеята да се помогне на развиващите се страни и също така да им се предложи финансова подкрепа, е нещо, което приветствам горещо. Хуманитарните принципи и желанието за световно равновесие са реално основание за това. Европейският съюз вече осигурява подкрепа в рамките на различни програми. Въпреки това докладът предвижда да се създадат повече инструменти, като по този начин ще се разшири помощта за развитие. Все пак, в съответствие с принципа на субсидиарност, плащанията за помощта за развитие трябва да попадат в областта на компетентност на отделните държави.
<SPEAKER ID="394" NAME="Rolandas Paksas" LANGUAGE="LT">
Сътрудничеството за развитие е единствената политика за външна дейност, която защитава най-маргинализираните и уязвими групи на обществото. Комисията трябва да положи всички усилия да гарантира, че се разпределя подходяща помощ в достатъчен размер за развитието на вътрешния частен сектор и на малките и средните предприятия в страните с ниско равнище на доходите. Необходимо е да се обърне специално внимание на миграцията. Важно е да се гарантира, че заделените средства за борба с нелегалната имиграция се използват за целите, за които са предназначени. Необходимо е да се обърне внимание на факта, че при създаването на нов финансов инструмент за развиващите се страни трябва да се изготви цялостен анализ на общите цели, приоритетните области и очакваните резултати, както и на разпределението на средствата.
<SPEAKER ID="394" NAME="Maria do Céu Patrão Neves" LANGUAGE="PT">
Настоящата 2011 г. е стратегически момент за извличане на поуки от четиригодишното прилагане на Регламент (ЕО) № 1905/2006 за създаване на финансов инструмент за развитие на сътрудничеството (ИРС). Комисията обяви, че преди лятната ваканция ще представи предложенията си за многогодишната финансова рамка за периода след 2013 г. (МФР), а по-късно през тази година - законодателни предложения за инструменти за финансиране за външната дейност. Целта на настоящия доклад, в подкрепа на който гласувам, е да бъде определена на ранен етап позицията на Парламента по отношение на новия финансов инструмент за сътрудничество за развитие на ЕС, на базата на усвоените уроци от контрола върху прилагането на ИРС през последните четири години. Искам да подчертая необходимостта от насърчаване на следните широкообхватни области: адекватно финансиране в рамките на наличните ресурси; ефектът от премахване на бедността и критериите за официалната помощ за развитие; географските и тематичните програми; процедурите за изготвяне на програми за помощ на ЕС с по-добро координиране и разпределение на труда; преодоляването на недостига на демокрация, като се отправя призив Парламентът да участва в процеса на вземане на решения.
<SPEAKER ID="394" NAME="Aldo Patriciello" LANGUAGE="IT">
Регламент (ЕО) № 1905/2006 за създаване на финансов инструмент за сътрудничество за развитие (ИСР) се прилага от четири години. Комисията скоро ще представи предложенията си за Многогодишната финансова рамка (МФР) за периода след 2013 г., а по-късно тази година и законодателните предложения за инструментите за финансиране на външната дейност. Целта на настоящия доклад е да бъде определена на ранен етап позицията на Парламента по отношение на новия финансов инструмент за сътрудничество.
<P>
Докладът представя усвоените уроци с конкретен фокус върху опита, придобит от Европейския парламент, по време на демократичния му контрол по прилагането на инструмента за сътрудничество за развитие (ИСР). Част от доклада е посветена на перспективите за бъдещето и накрая, докладът разглежда географски и тематични програми, като настоява за строги критерии за отпускане на бюджетна подкрепа, поставя акцент върху ролята, която гражданското общество играе за развитието и прилагането на процедурата за делегираните актове за онези решения, които отговарят на критериите на член 290 от Договора за функционирането на Европейския съюз (ДФЕС). Гласувах в подкрепа на това предложение за резолюция, за да може Европейският парламент да упражнява контрол върху стратегически решения за програмиране на равна нога със Съвета.
<SPEAKER ID="394" NAME="Paulo Rangel" LANGUAGE="PT">
Тъй като изминаха четири години от влизането в сила на Регламент (ЕО) № 1905/2006 и тъй като Комисията вече обяви, че ще внесе предложения, свързани с Многогодишната финансова рамка за периода след 2013 г., е необходимо да се направи кратък анализ на постигнатите до момента резултати и на бъдещите средства за развитие.
<P>
Най-важното е да се подчертае, че това е "тази област на политики във външната дейност (освен хуманитарната помощ), която няма за цел да служи на интересите на ЕС, а да защитава интересите на най-маргинализираните и уязвими народи на планетата". Във връзка с това Парламентът трябва да има по-важна роля, не само заради различните начини, по които това предоставя демократична легитимност, но също така заради това, което може да предложи в материално и процедурно отношение. Трябва да се подчертае също, че целта следва да бъде премахване на бедността чрез позоваване на понятието за "основни социални услуги", като се потърсят начини за намаляване на изключителната уязвимост на най-бедните народи.
<SPEAKER ID="395" NAME="Raül Romeva i Rueda" LANGUAGE="EN">
Подкрепям доклада. Настоящата 2011 г. е стратегически момент за извличане на поуките от четиригодишното прилагане на Регламент (ЕО) № 1905/2006 за създаване на финансов инструмент за развитие на сътрудничеството (ИРС). Комисията обяви, че преди лятната ваканция ще представи предложенията си за многогодишната финансова рамка (МФР) за периода след 2013 г., а по-късно през тази година - законодателните предложения за инструменти за финансиране за външната дейност. Целта на настоящия доклад е да бъде определена на ранен етап позицията на Парламента по отношение на новия финансов инструмент на ЕС за сътрудничество за развитие, основан на поуките от контрола по прилагането на ИРС.
<SPEAKER ID="396" NAME="Licia Ronzulli" LANGUAGE="IT">
Целта на приетия днес доклад е да се определи позицията на Парламента по отношение на новия финансов инструмент за сътрудничество за развитие на Европейския съюз на базата на осъществения от нас контрол върху прилагането на инструмента за сътрудничество за развитие (ИСР). За разлика от Парламента, държавите-членки, изглежда, не са се съсредоточили върху проверка на съответствието на предложенията на Комисията с правните разпоредби на ИСР.
<P>
Ето защо трябва да се уточни, че сътрудничеството за развитие е единствената политика за външна дейност, която не е предназначена да служи на интересите на Европейския съюз, а служи за защита на интересите на най-маргинализираните и уязвими групи от населението на планетата чрез намаляване на бедността и устойчиво човешко, социално и икономическо развитите - накратко, правото на достоен живот за всички.
<P>
Парламентът несъмнено признава значението на тези дейности и поради това призовава за инструмент, който ще даде възможност на Европейския съюз да финансира тези действия чрез източници, различни от ИСР.
<SPEAKER ID="396" NAME="Nikolaos Salavrakos" LANGUAGE="EL">
Гласувах в подкрепа на доклада на г-н Mitchell, защото той определя важни и правилни насоки за бъдещото приемане и функциониране на финансовия инструмент за сътрудничество за развитие, като в момента се правят полезни изводи от използването на този инструмент. Фондовете на ЕС за сътрудничества за развитие са истински механизъм за борба с бедността и насърчаване на демократизирането и развитието в развиващите се страни. Съгласно Договора от Лисабон ЕС има по-големи възможности за международно представителство и трябва да отговори на предизвикателства като изменението на климата, борбата с бедността, както и да прехвърли доброто управление и демократичните ценности в развиващите се държави. Съгласен съм с докладчика, че трябва да се засили отчетността за цялостната политика на ЕС за развитие и активната роля, която Парламентът трябва да играе при одобряване на средствата за помощта за развитие въз основа на член 290 от Договора от Лисабон.
<SPEAKER ID="397" NAME="Catherine Stihler" LANGUAGE="EN">
Подкрепям този доклад, който разглежда резултатите от контрола по прилагането на този инструмент и насърчава по-целесъобразното използване на средствата в бъдеще.
<SPEAKER ID="397" NAME="Michèle Striffler" LANGUAGE="FR">
Гласувах в подкрепа на доклада на г-н Mitchell, защото трябва да направим изводи от последните четири години, през които се прилага Регламент (ЕО) № 1905/2006 за създаване на финансов инструмент за сътрудничество за развитие (ИСР). Ето защо целите и обхватът на тази помощ за развитие трябва да бъдат определени много ясно.
<P>
Миграцията е област, в която трябва да дадем приоритет на политиките на сближаване, насърчаващи развитието. Следователно помощта за развитие следва да се използва за финансиране на проекти, които се опитват да се справят с първопричините за миграцията (борбата с бедността), но не следва да се използва за повишаване на граничния контрол или за борба с нелегалната имиграция.
<SPEAKER ID="398" NAME="Iva Zanicchi" LANGUAGE="IT">
Гласувах за текста, представен от г-н Mitchell. С оглед и на усвоените уроци от прилагането на инструмента за сътрудничество за развитие преди въвеждането на новия инструмент за периода след 2013 г. считам, че Парламентът трябва да има възможност да защити спецификата на политиката на ЕС за развитие, като упражнява контрол при вземането на стратегически решения за програмиране на равна нога със Съвета. Освен това е изключително важно решенията относно общите цели, приоритетните области и разпределянето на средствата да се вземат чрез прилагане на процедурата за делегираните актове в съответствие с член 290 от ДФЕС.
<SPEAKER ID="399" NAME="Luís Paulo Alves" LANGUAGE="PT">
Гласувам "за" доклада, защото измененията, внесени от групата на Прогресивния алианс на социалистите и демократите в Европейския парламент (S&D), бяха включени в компромисния текст. Сред тях са точките от ключово значение като общи насоки, възможности за извършване на подобрения на равнище на Европейската комисия и възможности за подобрения на равнище на Европейския парламент.
<SPEAKER ID="399" NAME="Laima Liucija Andrikien" LANGUAGE="LT">
Гласувах в подкрепа на резолюцията относно гарантирането на независимостта на оценките на въздействието. Съгласна съм с докладчика, че оценките на въздействието (ОВ) са основен инструмент на законодателството и в бъдеще европейските законодатели би трябвало усилено да ги използват. Оценките на въздействието показват на законодателя възможните последствия от неговите потенциални действия и го подпомагат при вземане на решение. С това те в значителна степен могат да допринесат за подобряване на законотворчеството. Оценките на въздействието обаче по никакъв начин не заместват политическите разисквания и демократичния и легитимиран процес на вземане на решение от страна на законодателя. Следва да се посочи, че ОВ служат единствено за подготовката на едно политическо решение от гледна точка на специализираното съдържание. Важно е ОВ да бъдат напълно независими и прозрачни и освен това да вземат под внимание последиците за малките и средните предприятия. Парламентът вече има правомощие да издава собствени ОВ и да подлага ОВ на Комисията на задълбочено проучване. До този момент обаче процедурата се прилага рядко. Съгласна съм с изложената в резолюцията позиция, че Европейският парламент следва да използва по-широко дадените му в тази област правомощия.
<SPEAKER ID="399" NAME="Sophie Auconie" LANGUAGE="FR">
Убедена съм, че оценките на въздействието ще бъдат от помощ за тези, които подготвят политическите решения. Ето защо подкрепих доклада на г-жа Niebler за необходимите промени в оценките на въздействието, особено във връзка с въвеждането на независим механизъм. Членовете на Комитета за оценка на въздействието (КОВ) биха били контролирани от Европейския парламент и Съвета. В резултат на това те биха престанали да следват инструкциите на председателя на Комисията.
<SPEAKER ID="399" NAME="Zigmantas Balčytis" LANGUAGE="LT">
Гласувах в подкрепа на доклада. Оценките на въздействието (ОВ) са основен инструмент в законодателния процес. Те показват на законодателя възможните последствия от потенциалните му действия и го подпомагат при вземане на решение и в бъдеще законодателите би трябвало усилено да ги използват. ОВ в значителна степен могат да допринесат за подобряване на законотворчеството. Съгласен съм, че е необходимо да бъдат привличани външни експерти от всички области на политиката, както и всички заинтересовани групи, имащи отношение към процеса на оценка на въздействието, за да се гарантира независимост и обективност.
<SPEAKER ID="399" NAME="Regina Bastos" LANGUAGE="PT">
Оценките на въздействието (ОВ) са инструмент от основно значение за законодателния процес. Добросъвестността изисква събиране на конкретни факти при вземането на политически решения и гаранция, че всички имащи отношение стратегически възможности ще бъдат проучени, когато се решава конкретен проблем. Проучванията на въздействието трябва да се прилагат към всички законодателни предложения, да следват ясна методология и да се предприемат при пълна независимост и прозрачност. ОВ би трябвало да извършват оценка и на възможността да не се предприема действие, както и на специфичните последствия за малките и средните предприятия.
<P>
Въпреки подобренията в тази област, ОВ от Европейската комисия и Eвропейския парламент търпят още подобрения. Докладът, за който гласувах, призовава за по-тясно обвързване на комисиите на Европейския парламент, както и за подробна обосновка, ако Комисията се откаже от извършване на ОВ. В заключение той призовава комисиите на Парламента да използват още по-усилено ОВ с оглед подобряване на качеството на законотворчеството му.
<SPEAKER ID="400" NAME="Mara Bizzotto" LANGUAGE="IT">
Гласувах в подкрепа на предложението за резолюция относно гарантирането на независимостта на оценките на въздействието. На първо място, в предложението се подчертава необходимостта при провеждане на оценките на въздействието да се има предвид въздействието на новото регулиране върху малките и средните предприятия (МСП) и да се намали регулаторната тежест върху тях. Това ударение върху потребностите на МСП беше определящо за решението ми да гласувам в подкрепа на предложението. На второ място, в предложението се подчертава друг много важен фактор, а именно специфичното естество на националните икономики. За да защити интересите им, Комисията следва да се консултира с отделните държави-членки и със служители и представители на различните национални органи за оценка, за да се осигури, че специфичните индивидуални потребности няма да бъдат подчинени на интересите на Общността. В заключение в предложението се апелира за по-голяма прозрачност и ефективност в административните процедури на Европейския съюз, настоятелно призовавайки Комисията да се отчита пред Парламента за работата си. Предвид съображенията, описани по-горе, се почувствах длъжна да гласувам в подкрепа.
<SPEAKER ID="401" NAME="Vilija Blinkevičiūt" LANGUAGE="LT">
Гласувах в подкрепа на доклада, защото съм съгласна, че е много важно постоянно да се подобрява качеството на законотворчеството в ЕС, а докладът дава конкретни предложения за подобряване законотворческия процес както в рамките на Европейският парламент, така и на Комисията. От известно време Комисията вече извършва оценки на въздействието на законодателството преди да внесе законодателни предложения до Европейския парламент и Съвета, но в доклада се посочва, че тези процедури по оценка на въздействието все още търпят сериозно подобрение. Например следва да укрепим независимостта на Комитета за оценка на въздействието, който понастоящем е под ръководството на председателя на Комисията. В доклада се призовава също самият Европейски парламент и неговите комисии да провеждат по-често оценки на въздействието на проектите за законодателство и да проучват по-задълбочено оценките на въздействието, провеждани от Комисията, които често служат за обосноваване на дадено законодателно предложение, вместо да позволяват обективно разглеждане на фактите. Предварителните оценки на въздействието на предлаганото законодателство на ЕС бяха допълнително доразвити от Договора от Лисабон, който въведе разпоредби за задължителна оценка на социалното и екологичното въздействие на предлаганото законодателство.
<SPEAKER ID="401" NAME="Maria Da Graça Carvalho" LANGUAGE="PT">
За едно работещо и успешно законодателство се изисква не само добро политическо разискване и съвместни усилия, водещи до сътрудничество и консенсус, но и заслужаваща доверие техническа основа, която да дава ориентир на законодателните органи чрез оценка на контекста и последиците от въпросните политики. Именно поради тази причина приветствам инициативите, предприети от европейските институции, за гарантиране на качеството и надеждността на проучванията на въздействието, което ще предполага гарантиране на независимостта и прозрачността им.
<SPEAKER ID="402" NAME="Nessa Childers" LANGUAGE="EN">
Тъй като преди съм работила в тази област на равнище комисия, длъжна съм да наблегна на съображението, че оценките на въздействието трябва да бъдат свободни от външна намеса и че тази независимост трябва да бъде защитена на всички равнища.
<SPEAKER ID="403" NAME="Derek Roland Clark" LANGUAGE="EN">
Гласувах "против" доклада Niebler относно оценките на въздействието. UKIP (Партия за независимост на Обединеното кралство) подкрепя схващането за оценките на въздействието, но само ако те са наистина независими, имат осезаемо влияние (така че Комисията да ги взема предвид) и се провеждат на национално равнище, за да не се допусне изготвянето на посредствени документи по шаблон, които няма да позволят на националните правителства да оценят въздействието върху техните страни с достатъчна точност. За съжаление, докладът Niebler не отговаря на тези критерии.
<SPEAKER ID="403" NAME="Carlos Coelho" LANGUAGE="PT">
Една от приоритетните цели на политиката на Европейския съюз следва да бъде да се въведе прозрачна, ясна, ефикасна и висококачествена регулаторна среда. Много пъти сме критикували слабостите при транспонирането и прилагането на действащото законодателство на ЕС, които са резултат до голяма степен от факта, че законодателните текстове не са написани прецизно. Затова е отговорност на законодателните органи на Европа да се заемат с този проблем. Оценките на въздействието (ОВ) се явяват систематична оценка на вероятните последици на законодателството в областта на здравеопазването, основните права, обществените, икономическите, екологичните и други условия, допринасяйки с това за намаляване на бюрокрацията и за гарантиране на последователност на политиката на ЕС. Гласувам "за" тази инициатива, която признава, че ОВ имат ключова роля за подпомагане на процеса по вземане на решения. Те трябва да се отличават с пълна независимост и прозрачност, да следват ясна методология и да водят до обоснован и обективен анализ на възможните последици, който винаги да се придружава от анализ на разходите и ползите. Това ще спомогне за вземане на добре обмислени и напълно информирани решения, а оттам и до законодателство от по-добро качество, до по-правилно транспониране, прилагане и надзор и до ускоряване на законодателния процес.
<SPEAKER ID="404" NAME="Anne Delvaux" LANGUAGE="FR">
Оценките на въздействието са средства, които са особено полезни за подобряване на качеството на законодателните дейности (например политическите предложения). Оценките на въздействието обаче трябва да бъдат приспособявани: нови адаптации наистина са необходими по-конкретно чрез създаване на независим механизъм, тъй като оценките на въздействието, предлагани от Европейската комисия, често са непоследователни от качествена гледна точка и като цяло служат само за обосновка на дадено законодателно предложение, вместо да позволяват обективно проучване на фактите.
<P>
Много съм радостна, че гласуваният днес доклад посочва, че оценките на въздействието трябва да се извършват напълно независимо; че оценките на въздействието следва да вземат под внимание по-широк кръг от критерии (социално-икономически, екологични и др.); и също че трябва да се гарантира най-голяма прозрачност, особено когато участват експерти. Този въпрос възниква в залата отново и отново, но е все така твърде важен!
<SPEAKER ID="405" NAME="Diogo Feio" LANGUAGE="PT">
Оценките на въздействието (ОВ) са основен инструмент на законодателния процес с това, че вземат под внимание възможните последици от прилагането на дадено законодателство и така помагат за стигане до решение поради тази именно причина. Независимостта и прозрачността са ценности, които трябва да бъдат съхранени и подкрепени във всяка демокрация поради това, че гарантират на обществеността обективни оценки, пропорционални решения и законна процедура. Затова съм съгласен като цяло с предложенията на Парламента в доклада.
<SPEAKER ID="405" NAME="José Manuel Fernandes" LANGUAGE="PT">
В доклада, изготвен от г-жа Niebler, се разглежда въпросът за "гарантиране независимостта на оценките за въздействието". Оценките на въздействието (ОВ) са от ключово значение, за да може решенията, които приемаме, да бъдат правилните. Без да подменят процеса на демократично вземане на решение от законодателния орган, те все пак са гръбнакът на същия този процес.
<P>
Гласувам "за" доклада, защото споделям мнението на докладчика, че ОВ са от ключово значение, за да можем да вършим работата си като законотворци. Колкото повече знаем за даден сектор, толкова по-обосновано ще приемаме решения във връзка с него. Нещо повече - въпреки създаването на Комитета за оценка на въздействието (КОВ), създаден от Европейската комисия, и вече постигнатите положителни резултати мисля, че е от ключово значение да се създаде самостоятелна структура за ОВ за Европейския парламент.
<SPEAKER ID="405" NAME="João Ferreira" LANGUAGE="PT">
Оценките на въздействието (ОВ) могат да се явят важна подкрепа за законодателния процес. За да стане това, те трябва да проучват последиците за икономиката, обществото, околната среда и общественото здраве от предвижданите потенциални действия, заедно с въздействието им върху основните права на обществеността, през целия политически цикъл. Оценката следва да се прави не само ex ante (преди приемането на даден законодателен текст), но и ex post (след неговото приемане).
<P>
Сегашният процес на ОВ обаче има многобройни слабости, както се признава в доклада. Те често само се опитват да придадат някаква техническа легитимност и обосновка на мерки, резултат от политически избор и оценки, които предвидливо остават скрити. Остават многобройни въпроси по отношение на методологията, използвана във всеки от случаите. Въздействието върху какво или кого ще се измерва? Какъв е обхватът на оценката? Какви алтернативи трябва да се анализират?
<P>
И тези решения обикновено зависят от политически избор и оценки. Ето защо е много важно да се гарантира проучванията на въздействието да бъдат независими. На практика обаче това е трудно, предвид многобройните влияещи променливи величини и интереси. Прозрачността, откритостта, консултацията и общественото участие и проверка във връзка с изследванията и резултатите им са от решаващо значение за гарантиране, доколкото е възможно, на тази независимост и на качеството на проучванията.
<SPEAKER ID="405" NAME="Ilda Figueiredo" LANGUAGE="PT">
Оценките на въздействието (ОВ) могат да бъдат от значителна помощ от гледна точка на по-доброто законотворчество, ако последиците за икономиката, обществото, околната среда и общественото здраве от предвижданите политически алтернативи бъдат проучени през целия политически цикъл, заедно с въздействието им върху основните права на обществеността.
<P>
Обаче във въпросите, които изникват в проучванията на въздействието, можем да открием критериите, използвани в тези ОВ. Знаем, че съществуват редица критерии - не само този за разходите и ползите - а дори и при него трябва да се знае кой ще плаща разходите и за кого ще са ползите.
<P>
Ето защо е много важно да се гарантира, че проучванията на въздействието са независими, но на практика това е трудно, предвид многобройните влияещи променливи величини и интереси.
<P>
Методологиите на някои оценки и специалисти ще бъдат по-независими от други. В действителност обаче ОВ често служат повече за обосноваване на решенията, които възнамеряват да вземат, отколкото наистина да разгледат всички последици на законодателството, което възнамеряват да приемат.
<SPEAKER ID="406" NAME="Monika Flašíková Beňová" LANGUAGE="SK">
Оценките на въздействието са основен инструмент на законодателния процес и в бъдеще европейските законодатели би трябвало усилено да ги използват. Макар те по никакъв начин да не заместват политическите разисквания и демократичния и легитимиран процес на вземане на решение от страна на законодателя и да служат само за подготовка на почвата за политическите решения, те показват на законодателя възможните последствия от неговите политики от гледна точка на специализираното съдържание и го подпомагат при вземане на решение. По този начин те в значителна степен могат да допринесат за подобряване на законотворчеството.
<SPEAKER ID="407" NAME="Lidia Joanna Geringer de Oedenberg" LANGUAGE="PL">
Докладът Niebler представлява важен принос към разискването за подобряването на законодателната процедура на ЕС с оглед да се гарантира, че новото законодателство служи на гражданите и е наистина необходимо. За съжаление, имаше обвинения, че се приемат и регламенти, които са резултат единствено от желание институциите на ЕС да бъдат направени по-известни или от действия на лобисти. Това означава, че трябва да внасяме постоянни подобрения в процедурите във връзка с това, което наричаме оценка на въздействието за даден законодателен акт. Като докладчик в предходни години по темата за по-добро законотворчество бих искала да отбележа няколко аспекта на проблема. Първо, следва да отбележим необходимостта от запазване на институционалния баланс, заложен в Договора, в рамките на който Европейската комисия предлага закони, а Парламентът и Съветът ги приемат.
<P>
Независимостта на оценките на въздействието е изключително важна, но не бива да бъдат извеждани извън демократичния контрол на Парламента. По мое мнение, предложението за промяна на оценките на въздействието след внасяне на изменения от Парламента е много важно и също споделям мнението на тези, които смятат, че трябва да прилагаме еднообразни критерии за оценка на въздействието във всички институции. В същото време искам да привлека вниманието към факта, че най-важният аспект на законотворчеството е политическата воля за решаване на даден проблем, а оценката на въздействието, подготвена като част от конкретен проект, може само да достави обективна информация.
<SPEAKER ID="408" NAME="Bruno Gollnisch" LANGUAGE="FR">
Вече имах възможността да кажа в залата, че наистина е време оценките на въздействието да станат не само систематични, но и преди всичко, заслужаващи доверие. Че ние следва да оценим обективно последиците от даден законодателен акт преди да го придвижим, вместо да се стремим с всички средства да го обосновем. И че не е работа на службите на Комисията, съдиите, партиите и на всякакви мъчители да ръководят тази оценка. Не знам дали решенията, предложени от докладчика, са правилните. От друга страна знам, че съм съгласен с нейната диагноза и че някои от наблюденията й са особено уместни. Затова държавите-членки трябва да бъдат активно включени в тези проучвания, защото те са в по-добро положение да оценяват въздействието върху себе си на инициативите, идващи от Брюксел. Тези проучвания трябва да ръководят избора и обсъждането от националните парламенти, които оттук нататък стават пазители на спазването на принципа на субсидиарността. Тези проучвания следва да водят до въздържане от страна на Комисията, ако действието й се окаже безцелно, излишно или скъпо. В заключение, следва да бъдем в състояние бързо да установяваме последиците на някой законодателен акт, чието прилагане ще създаде повече проблеми, отколкото ще реши. Поради всички тези съображения, макар да не храня илюзии за изпълнението му, аз гласувах "за" доклада на г-жа Niebler.
<SPEAKER ID="408" NAME="Juozas Imbrasas" LANGUAGE="LT">
Приветствах доклада защото оценките на въздействието (ОВ) са основен елемент на законодателния процес и в бъдеще европейските законодатели би трябвало усилено да ги използват. Предимствата на ОВ са ясни. ОВ показват на законодателя възможните последствия от неговите потенциални действия и го подпомагат при вземане на решение. С това ОВ в значителна степен могат да допринесат за подобряване на законотворчеството. Обаче ОВ по никакъв начин не заместват политическите разисквания и демократичния и легитимиран процес на вземане на решение от страна на законодателя. ОВ само допринасят за подготовката на специфичното съдържание на едно политическо решение. Докладът е подреден в четири раздела. Най-напред докладът излага общите изисквания към ОВ на европейско равнище. Вторият раздел разглежда ОВ от Комисията и очертава възможностите за извършване на подобрения. Третият раздел е посветен на ОВ, извършвани от Европейския парламент. Четвъртият и заключителен раздел призовава за самостоятелна структура за ОВ за Европейския парламент, която всички негови комисии следва да използват за по-нататъшно подобряване на законотворчеството и постигане на взаимодействие.
<SPEAKER ID="409" NAME="Cătălin Sorin Ivan" LANGUAGE="EN">
Имам няколко съображения, поради които подкрепям резолюцията. Най-напред в нея се подчертава, че оценката на въздействието по никакъв начин не замества политическите разисквания и демократичния и легитимиран процес на вземане на решение, а следва само да помага за техническата подготовка на политическите решения. Това със сигурност би подобрило процеса по вземане на решения. Второ, оценките на въздействието трябва да вземат под внимание редица критерии, с цел по този начин на законодателните органи да се предостави възможно най-всеобхватна картина. Само по този начин законодателят ще може да върши работата си ефективно.
<SPEAKER ID="410" NAME="Edvard Kožušník" LANGUAGE="CS">
Процесът на оценка на въздействието на даден регламент допринася в значителна степен за намаляване на бюрократичната тежест, която е страничен продукт на нормативното регулиране. Преди известно време на равнището на Комисията беше създаден специален Комитет за оценка на въздействието и той оценява въздействията както ex ante, така и ex post. Комисията провежда също обществени консултации по законодателните си планове. Европейският парламент до момента не разполага с орган за оценка на въздействието. Затова приветствам факта, че в доклада се призовава за създаване на инфраструктура, която да направи възможна оценката на въздействието на предложенията и плановете, формулирани в Парламента.
<P>
Бих искал също да призова Комисията, когато извършва оценки на въздействието, да обърне по-голямо внимание върху прозрачността на процеса на оценяването в цялост, да полага повече усилия за независимостта му и да не се ориентира само към едно решение за даден проблем в предложенията си, а да оценява по независим начин по-голям брой възможни решения за дадения случай. Бих искал също да призова за опростяване на процеса на обществени консултации и за продължаване на сроковете за представяне на конкретни предложения, включително и за възможност предложенията да бъдат представяни на всички официални езици на Съюза.
<SPEAKER ID="410" NAME="Giovanni La Via" LANGUAGE="IT">
Подкрепих доклада на г-жа Niebler относно гарантирането на независимостта на оценките на въздействието. Оценките на въздействието са основен елемент на политиката за по-добро законотворчество, която има за цел да подобри и опрости новото и действащото законодателство. Оценките на въздействието всъщност са подходящ инструмент за оценка на въздействието на приеманите нови закони и за опростяване и преработка на действащите закони. Въпреки това съм на мнение, че признаването на тяхната полезност следва винаги да зависи от съобразяването с определени основни принципи, като прозрачност и независимост. Затова съм съгласен с докладчика, когато подчертава факта, че Комисията напоследък подобри качеството на своите оценки на въздействието, като в същото време посочи, че те продължават да търпят още подобрения. В заключение приветствам решението за създаване на самостоятелна структура за оценка на въздействието в рамките на Европейския парламент с оглед на по-нататъшното подобряване на качеството на изработваното законодателство на Европейския съюз.
<SPEAKER ID="411" NAME="David Martin" LANGUAGE="EN">
Гласувах "за" доклада. Оценките на въздействието (ОВ) са основен инструмент на законодателния процес и в бъдеще европейските законодатели би трябвало усилено да ги използват. Предимствата на ОВ са ясни. Те показват на законодателя възможните последствия от неговите потенциални действия и го подпомагат при вземане на решение. С това ОВ в значителна степен могат да допринесат за подобряване на законотворчеството. Обаче ОВ по никакъв начин не заместват политическите разисквания и демократичния и легитимиран процес на вземане на решение от страна на законодателя. Те служат единствено за техническа подготовка и подготовка по същество на едно политическо решение.
<SPEAKER ID="412" NAME="Jiří Maštálka" LANGUAGE="CS">
Инструментът на оценката на въздействието, представен от докладчика, е един добър начин за подобряване на качеството на законотворчеството на европейско равнище. Взаимната оценка обаче следва да взема под внимание не само финансовите последици, но и да е насочена към други аспекти - като икономически, екологични и обществени аспекти. Като лекар бих искал да наблегна преди всичко на въздействието върху човешкото здраве. Не трябва да забравяме твърде важната роля, която държавите-членки играят при оценката на въздействието, тъй като те трябва да включат предлаганото законодателство в правните си системи.
<SPEAKER ID="412" NAME="Clemente Mastella" LANGUAGE="IT">
Оценките на въздействието са основен инструмент на законодателния процес и в бъдеще европейските законодатели би трябвало усилено да ги използват, тъй като те показват на законодателя възможните последствия от неговите потенциални действия. Не следва да забравяме обаче, че те служат единствено за техническа подготовка и подготовка по същество на едно политическо решение. Смятаме, че оценките на въздействието, използвани от европейските институции, следва да са съобразени с определени принципи. Най-напред те следва да бъдат изцяло независими и прозрачни. Те трябва да обхващат всички категории законодателни предложения, да следват ясна методология и винаги да бъдат приспособявани към актуалното развитие на текущия законодателен процес. На мнение сме също, че Комисията следва да представя на Парламента подробни обяснения в случаите, в които сметне за ненужно да оценява въздействието на решенията си. В заключение, ние потвърждаваме значението на създаването на самостоятелна структура за извършване на оценка на въздействието в рамките на Парламента с оглед на по-нататъшното подобряване на качеството на законотворчеството и създаване на нови възможности за взаимодействие.
<SPEAKER ID="413" NAME="Jean-Luc Mélenchon" LANGUAGE="FR">
Приветствам текста, в който се осъжда пристрастността на Европейската комисия. За жалост, в него не се осъжда фактът, че единствено Европейската комисия има право на законодателна инициатива.
<SPEAKER ID="413" NAME="Nuno Melo" LANGUAGE="PT">
Оценките на въздействието (ОВ) са много важни за законодателния процес и следва да бъдат насърчавани в бъдеще. ОВ имат големи предимства: предупреждават законодателите за възможните последствия от техните потенциални действия и допринасят за по-добро и по-обмислено вземане на решения. Затова дават значим принос за подобряване на законотворчеството.
<SPEAKER ID="413" NAME="Alexander Mirsky" LANGUAGE="EN">
Проучих доклада много внимателно и обобщих основните му положения: (1) обхват на проучването (не само анализ на разходите и ползите, а един интегриран подход); (2) включване на заинтересовани страни от всички области на политиката, като методологията и крайният контрол върху качеството следва да останат в компетентностите на европейските институции, при удължен срок за консултации от 8 на 12 седмици; (3) преразглеждане на междуинституционалния общ подход към оценката на въздействието за насърчаване на всички институции да прилагат обща методология за ОВ. Възможности за извършване на подобрения на равнището на Европейската комисия: (1) засилено наблюдение от страна на Европейския парламент и Съвета на Комитета за оценка на въздействието; (2) систематични последващи оценки на действащото законодателство и анализ на съответната съдебна практика на Съда на Европейския съюз. Възможности за подобрения на равнището на Европейския парламент: основната насоченост е към създаване на самостоятелна структура за извършване на оценка на въздействието в рамките на ЕП, ръководена от надзорен съвет, състоящ се от членове на ЕП, евентуално назначавани в началото на всеки мандат, използване на наличните ресурси, но също и на командировани национални експерти. Въздържах се при гласуването, защото не разбирам по какви критерии ще бъдат назначавани експертите за консултативния съвет и какви правомощия ще имат те. Не мога да подкрепя доклада.
<SPEAKER ID="413" NAME="Maria do Céu Patrão Neves" LANGUAGE="PT">
Гласувах "за" доклада защото смятам, че оценките на въздействието (ОВ) са основен инструмент на законодателния процес и в бъдеще европейските законодатели би трябвало усилено да ги използват.
<P>
Предимствата на ОВ са ясни. Те показват на законодателя възможните последствия от неговите потенциални действия и го подпомагат при вземане на решение. С това ОВ в значителна степен могат да допринесат за подобряване на законотворчеството. Обаче те по никакъв начин не заместват политическите разисквания и демократичния и легитимиран процес на вземане на решение от страна на законодателя, а само позволяват техническа подготовка на политическото решение.
<P>
Европейската комисия повиши качеството на своите ОВ, особено чрез създаването на своя Комитет за оценка на въздействието (КОВ). Обаче в светлината на доклада на Европейската сметна палата намирам, че ОВ на Комисията търпят подобрение. Съгласна съм, че по-тясното обвързване на комисиите на Европейския парламент в тази работа може да бъде от полза за подобряване качеството на ОВ.
<SPEAKER ID="413" NAME="Aldo Patriciello" LANGUAGE="IT">
Оценките на въздействието имат значителен технически принос за по-доброто законотворчество, тъй като показват на законодателя възможните последствия от неговите потенциални действия. Те са основен инструмент на европейския законодателен процес.
<P>
Проектът на доклад подрежда тези оценки в четири раздела. В първия раздел се излага позицията, че оценките на въздействието, използвани от европейските институции, следва да са съобразени с определени принципи и да бъдат изцяло независими и прозрачни. Вторият раздел разглежда оценките на въздействието на Комисията и подчертава обхвата на възможностите за извършване на подобрения. Третият раздел е посветен на оценките на въздействието, провеждани от Европейския парламент, които съответните компетентни комисии се призовават да използват още по-усилено с оглед подобряване на качеството на законотворчеството. Четвъртият и последен раздел призовава за създаване на самостоятелна структура за оценка на въздействието в рамките на Парламента, която всички парламентарни комисии следва да използват за създаване на повече възможности за взаимодействие. Във връзка с горното и предвид факта, че оценките на въздействието по никакъв начин не заместват политическите разисквания и демократичния и легитимиран процес на вземане на решение от страна на законодателя, а служат единствено за техническа и подготовка по същество на едно политическо решение, аз гласувах в подкрепа на предложението.
<SPEAKER ID="414" NAME="Rovana Plumb" LANGUAGE="EN">
Оценките на въздействието (ОВ) са основен инструмент на законодателния процес и в бъдеще европейските законодатели би трябвало усилено да ги използват. Предимствата на ОВ са ясни. Те показват на законодателя възможните последствия от неговите потенциални действия и го подпомагат при вземане на решение. С това ОВ в значителна степен могат да допринесат за подобряване на законотворчеството. Обаче те по никакъв начин не заместват политическите разисквания и демократичния и легитимиран процес на вземане на решение от страна на законодателя. Те служат единствено за техническа и подготовка по същество на едно политическо решение. ОВ, използвани от европейските институции, следва да бъдат съобразени с определени принципи. Най-напред те трябва да бъдат изцяло независими и прозрачни, да обхващат всички категории законодателни предложения и да следват ясна методология. Представените възможности за действия би трябвало да извършват оценка и на възможността да не се предприема действие. Последствията за малките и средните предприятия трябва също така да бъдат взети предвид по подходящ начин и трябва винаги да бъдат поддържани актуализирани с последните развития в законодателния процес. Най-важното искане на Парламента е създаване на самостоятелна структура за оценка на въздействието в рамките на Парламента с оглед на по-нататъшното подобряване на качеството на законотворчеството и създаване на възможности за взаимодействие с възможността за общ механизъм за всички институции на ЕС.
<SPEAKER ID="414" NAME="Phil Prendergast" LANGUAGE="EN">
Приветствам доклада, тъй като намирам оценките на въздействието за основен инструмент в законодателния процес. Европейските законодатели следва по-широко да използват този инструмент, тъй като той може да подобри законодателния процес, като показва възможните последствия от техните потенциални действия. Законодателите не трябва да се боят да казват суровите истини, когато разглеждат евентуалните въздействия. Оценките на въздействието следва не само да изброяват възможностите и да дават препоръки на законодателите, те трябва също да са готови да препоръчат да не се предприема нищо, ако се прецени, че това би бил най-подходящият курс. Законодателството, идващо от Европа, има огромно въздействие върху ежедневието на тези, които живеят в границите й и трябва да използваме всички възможности да осигурим това законодателство да бъде възможно най-справедливо и балансирано.
<SPEAKER ID="415" NAME="Fiorello Provera" LANGUAGE="IT">
Европейското законодателство прекалено често е твърде сложно, трудно за разбиране и прилагане. Ето защо оценките на въздействието могат да дадат значим принос за подобряване на качеството на законотворчеството в ЕС, особено от гледна точка на съкращаване на сроковете и разходите по законодателния процес. Подкрепям тази мярка защото, като се вземат под внимание изискванията на държавите-членки в по-голяма степен, ще бъде възможно да се оценят евентуалните обществени, екологични, финансови и икономически последици от даден правен акт. Оценките на въздействието следва също да бъдат изцяло независими и прозрачни и да се провеждат на ранни етапи от законодателния процес.
<SPEAKER ID="415" NAME="Paulo Rangel" LANGUAGE="PT">
Независимостта на оценките на въздействието (ОВ) трябва да бъде гарантирана преди всичко предвид важността им в процеса на вземане на решения. Поради това макар и да не заместват решението дали да се избере дадена възможност или не, те могат да бъдат решаващи при оформяне на избора на дадено политическо решение.
<P>
Поради това от ключово значение е да се приемат мерки, които биха могли да укрепят гаранциите, че ОВ ще бъдат прозрачни и независими, тъй като това ще помогне да се повиши максимално ролята на този инструмент в помощ на процеса на вземане на решения и като гаранция за качеството и целесъобразността на дейностите на институциите на ЕС.
<SPEAKER ID="416" NAME="Raül Romeva i Rueda" LANGUAGE="EN">
Ние се въздържахме. Нещо повече - внесохме алтернативна резолюция, в която искахме да изясним ролята на оценката на въздействието и външните експерти в процеса на оценка на въздействието. Оценката на въздействието може да бъде спомагателно средство при вземането на политически решения и никога не следва да замества политическите решения в рамките на демократичния процес на вземане на решения.
<SPEAKER ID="417" NAME="Licia Ronzulli" LANGUAGE="IT">
Оценките на въздействието са основен инструмент на законодателния процес. Предимствата им са ясни: те в значителна степен допринасят за подобряване на законотворчеството. Обаче те по никакъв начин не заместват политическите разисквания и демократичния и легитимиран процес на вземане на решение от страна на законодателя. Приетият днес доклад подчертава убеждението на Парламента, че оценките на въздействието, използвани от европейските институции, следва да бъдат изцяло независими и прозрачни. Те трябва да обхващат всички категории законодателни предложения и да следват ясна методология. Парламентът призовава също за създаване на самостоятелна структура за оценка на въздействието в рамките на Парламента, с оглед на по-нататъшното подобряване на качеството на законотворчеството и създаване на възможности за взаимодействие.
<SPEAKER ID="418" NAME="Catherine Stihler" LANGUAGE="EN">
Приветствам измененията от групата S&D към доклада на етапа в комисията, които имат за цел по-голяма прозрачност в законодателния процес и насърчаване на по-лесен достъп за МСП и неправителствените организации чрез публикуване на пътни карти и продължаване на срока за консултации. Оценките на въздействието са наистина много важни за работата ни в Парламента и следва да играят по-голяма роля и поради това подкрепих доклада.
<SPEAKER ID="419" NAME="Nuno Teixeira" LANGUAGE="PT">
Оценките на въздействието (ОВ) провеждани в Европейския съюз са от полза за всички европейци, защото допринасят за по-добро законотворчество чрез независим анализ на потенциалните и възможните мерки на европейско равнище. Докладчикът показва необходимостта от по-добър и по-ефективен анализ на последиците за икономиката, обществото, околната среда и общественото здраве от политическия избор на Съюза. ОВ играят възлова роля през целия цикъл на създаване дадена политика и са необходими също за приемане на законодателство с високо качество и за правилното му транспониране и прилагане.
<P>
Затова подкрепям предлаганите от Парламента критерии за разглеждане, когато се предприемат ОВ. Във връзка с това бих искал да наблегна, че тези ОВ трябва да се предприемат възможно най-рано, за да бъдат сведени до минимум евентуалните отрицателни последици и да бъдат взети под внимание възможно най-голям брой институционални, икономически и граждански заинтересовани страни.
<P>
Въпреки това трябва да се насърчават и ex ante и ex post. ОВ трябва да бъдат независими и да се предприемат по един прозрачен и обективен начин. Те трябва да придружават законодателните предложения и да следват обща система и обща методология в рамките на Европейския парламент.
<SPEAKER ID="420" NAME="Angelika Werthmann" LANGUAGE="DE">
Оценките на въздействието са ценен законодателен инструмент, явявайки се основана на знания подготовка на политически решения и по този начин допринасят за по-добро законотворчество. Прозрачността, еднаквият стандарт за качество и представянето на предимствата и недостатъците на достатъчен брой възможни действия са ключът към изготвянето на надеждни оценки на въздействието. Поради това гласувах в подкрепа на алтернативното предложение, внесено от групата на Зелените/Европейски свободен алианс.
<SPEAKER ID="421" NAME="Luís Paulo Alves" LANGUAGE="PT">
Гласувам в подкрепа на доклада, но считам, че една потенциална незадължителна система би могла да бъде от полза за потребителите и малките и средните предприятия, ако Комисията представи конкретни данни, които посочват необходимостта от напредък, за да се запази прозрачността на провежданата от Комисията консултация.
<SPEAKER ID="421" NAME="Laima Liucija Andrikien" LANGUAGE="EN">
Гласувах в подкрепа на резолюцията относно Зелената книга на Комисията относно възможни политики за постигане на напредък в създаването на европейско договорно право за потребители и предприятия. Договорното право определя и организира сделките в рамките на вътрешния пазар. Ето защо потенциалът му за възпрепятстване и улесняване на такива сделки е очевиден. Изборът на правилен път напред в областта на договорното право може да има значителен принос за подобряване на функционирането на вътрешния пазар и разгръщане на целия му потенциал за предприятията, по-специално МСП, и потребителите. В продължение на много години се обсъждат потенциалните ползи от европейското договорно право за вътрешния пазар. През 1989 г. Европейският парламент се произнесе за първи път по този въпрос и с приетата днес резолюция възнамерява да отговори на неотдавна публикуваната от Комисията Зелена книга относно европейското договорно право и да определи приоритетите на Парламента в тази област. Подкрепям становището на докладчика, че възможността за създаване на незадължителен инструмент за европейско договорно право по силата на регламент следва да се насърчава. Той би могъл да бъде допълнен от инструментариум за Комисията и законодателя, който следва да бъде осъществен чрез междуинституционално споразумение.
<SPEAKER ID="422" NAME="Elena Oana Antonescu" LANGUAGE="RO">
Най-очевидните пречки, срещани от потребителите и малките и средните предприятия по отношение на единния пазар, са сложността на договорните отношения, несправедливите условия на договорите, времеемките процедури, езиковите бариери, различните данъчни системи, надеждността на онлайн търговците, демографският състав на населението на отделните държави-членки, загрижеността, свързана с поверителността, разглеждането на жалби и правата върху интелектуалната собственост. Европейското договорно право урежда и регулира сделките на вътрешния пазар и има за цел да решава свързаните с единния пазар проблеми, дължащи се на различни причини, включително дори различията в националните системи на договорното право.
<P>
Ето защо осигуряването на съгласуван режим на европейското договорно право е жизненоважно за постигането на пълния потенциал на вътрешния пазар и за изпълнението на целите на нашата стратегия "Европа 2020". Изборът на правилен път напред в областта на договорното право може да има значителен принос за подобряване на функционирането на вътрешния пазар и разгръщане на целия му потенциал за предприятията, по-специално МСП, и потребителите. Ето защо гласувах в подкрепа на доклада.
<SPEAKER ID="422" NAME="Sophie Auconie" LANGUAGE="FR">
През последните няколко години потенциалните ползи от европейско договорно право за единния пазар бяха обсъждани многократно. Във връзка с това считам, че трябва да подкрепим въвеждането на незадължителен инструмент посредством регламент, така че тази паралелна система да не работи срещу националните системи. Това е избраният в доклада на г-жа Wallis подход и поради това го подкрепих.
<SPEAKER ID="422" NAME="Zigmantas Balčytis" LANGUAGE="LT">
Гласувах в подкрепа на доклада. Много е важно непосредствено след световната финансова криза да се осъществи пълният потенциал на вътрешния пазар и по този начин да се постигнат стратегическите цели на стратегията "Европа 2020". Днес, поради много фактори, включително неприлагането на съществуващото законодателство в областта на единния пазар, той остава фрагментиран. Потребителите нямат доверие в трансграничната търговия, а дружествата са изправени пред огромни административни и правни трудности, ако искат да разширят дейността си в други държави-членки на ЕС. Различията в договорното право на национално равнище води до допълнителни разходи, свързани със сделката, правна несигурност за дружествата и липса на доверие от страна на потребителите във вътрешния пазар. Именно отчасти поради тези причини потребителите и предприятията, особено малките и средните предприятия (МСП) с ограничени средства, избягват извършването на трансгранични сделки, което спира създаването на конкурентен вътрешен пазар. Съгласен съм с призива на докладчика да се предприемат действия и да се предложат методи за хармонизиране на равнище на ЕС на практиките в областта на договорното право, което би гарантирало равни и справедливи условия за участниците на пазара.
<SPEAKER ID="422" NAME="Regina Bastos" LANGUAGE="PT">
Договорите са основните връзки във взаимоотношенията между дружествата и договорите. Единният пазар на Европейския съюз се основава на разнообразие от договори, регулирани от различни правни структури на национално равнище. Различията в договорното право обезкуражават предприятията, и особено МСП, да се включват в трансгранична търговия и ги възпрепятстват да се възползват от възможностите и печалбите, предоставени от офертите на вътрешния. Освен това потребителите се намират в неизгодно положение поради ограничения избор, високи цени и по-ниско качество, дължащи се на слабата трансгранична конкуренция. Следва да се отбележи, например, че само 8 % от потребителите извършват онлайн покупки от други държави-членки. В доклада, който подкрепих, се застъпва необходимостта от създаването на незадължителен инструмент за договорно право на европейско равнище под формата на регламент.
<P>
Това ще позволи на потребителите при извършването на трансгранични преводи да имат по-добра защита в рамките на европейското договорно право и по-добра сигурност. От своя страна дружествата, и по-специално, МСП, ще могат по-лесно и с по-малко разходи да сключват договори в рамките на общ корпус на европейско договорно право.
<SPEAKER ID="422" NAME="Слави Бинев" AFFILIATION="NI">
в писмена форма. - Гласувах срещу доклада на г-жа Уолис, защото предвижданият незадължителен инструмент-регламент всъщност е първата стъпка към хармонизация на облигационното право на държавите членки. Считам, че такава хармонизация, макар и минимална, на настоящия етап е немислима с оглед различната регламентация на облигационните отношения в държавите-членки, например вещно - правния ефект, който липсва в немското право. Освен това, хармонизация на договорното право не би премахнало различията в други области, влияещи върху транснационалната търговия в рамките на ЕС- няма категорични доказателства, че именно законовите различия възпрепятстват сключването на сделки с чужди дружества и потребители. Договорите с международен елемент понастоящем се уреждат от международното частно право- на европейско ниво от регламент 593/2008г., и един допълнителен инструмент би внесъл нененужно объркване. По отношение на облигационните отношения без международен елемент, смятам, че всяка държава-членка трябва да продължи да прилага собственото си национално законодателство, съобразно правната си традиция и утвърдените практики.
<SPEAKER ID="423" NAME="Mara Bizzotto" LANGUAGE="IT">
Гласувах против доклад, в който се предлага незадължителен правен инструмент за договорно право, поставящ на практика основите на бъдещ корпус на европейско гражданско право, което ще има предимство пред вътрешните разпоредби на гражданското право. Това би означавало краят на националните правни традиции и закони, които всяка държава-членка е постановила по толкова чувствителни въпроси като гражданското и договорното право. Във всеки случай, въпреки че целта на въвеждането на незадължителен инструмент е улесняването на трансграничната търговия, като се вземат под внимание потребностите на потребителите и на дружествата, трябва да се има предвид, че съществуващото европейско законодателство вече удовлетворява потребностите на различните участници. Следователно действителната цел на доклада изглежда по-амбициозна от създаването на европейски граждански кодекс, с което не мога да се съглася.
<SPEAKER ID="424" NAME="Vito Bonsignore" LANGUAGE="IT">
Поздравявам докладчика за свършената работа, за която гласувах. Докладът отговаря на потребностите на потребителите и на малките и средни предприятия, които, за разлика от други участници, представляващи по-големи икономически субекти, срещат очевидни трудности при достъпа до вътрешния пазар поради огромните разходи, които трябва да извършат. Като пряко следствие МСП и потребителите са по-склонни да извършват сделки на националния пазар, който често е много по-малко конкурентен, и следователно не достигат до трансграничния пазар, където продуктите в много случаи са с поне 10 % по-евтини, отколкото на националния пазар. Следва да бъдат отстранени произтичащите от договорното право различия в правата, а създаването на незадължителен инструмент за европейско договорно право посредством регламент, който по-скоро ще подсили, отколкото ще замени националните системи на договорно право на държавите-членки, е оптимално решение, което ще даде на договарящите се страни свободата да изберат най-подходящия за техните нужди правен инструмент.
<SPEAKER ID="425" NAME="John Bufton" LANGUAGE="EN">
Гласувах против въвеждането на договорно право на ЕС, тъй като не считам, че Брюксел трябва да изготвя законодателство в област, в която вече съществува национално законодателство. Въвеждането на договорно право на ЕС и незадължителният му характер за предприятията, които могат да изберат вътрешно или европейско законодателство, объркват системата и ще породят припокривания от законодателно естество, които могат да доведат до продължителни съдебни производства. Освен това има вероятност договорното право на ЕС да подпомага социалната политика и политиката на заетост на ЕС, като Директивата за работното време, която се оказа изключително непопулярна и предизвика нарушение в работата на редица основни сектори и услуги във Великобритания. Също така е вероятно законодателство, което за момента предвижда дискреционен избор, на по-късен етап да бъде превърнато от ЕС в задължително.
<SPEAKER ID="425" NAME="Alain Cadec" LANGUAGE="FR">
В доклада Wallis се поставят амбициозни цели по отношение на възможни мерки с оглед създаването на европейско договорно право за потребители и предприятия. Разглежданите въпроси са изключително важни, тъй като става въпрос за подобряване на работата на вътрешния пазар чрез по-активно включване на предприятията и потребителите. От една страна, трябва да премахнем различията по отношение на договорното право, за да се отстранят пречките, пред които са изправени предприятията. От друга страна, трябва да гарантираме високо равнище на защита на европейските потребители.
<SPEAKER ID="425" NAME="Maria Da Graça Carvalho" LANGUAGE="PT">
Предвид значителното въздействие на договорното право върху финансовите сделки и следователно върху вътрешния пазар, приветствам всички положени от Комисията и Европейския парламент усилия за хармонизиране на параметрите им и адаптирането им към единния пазар. Гласувам за внесения по този въпрос доклад.
<SPEAKER ID="426" NAME="Nessa Childers" LANGUAGE="EN">
Много от неотдавна настъпилите събития ни показаха значението на доверието на потребителите, което отчасти се гради върху съответни закони за защита на потребителите на пазара. Поради това е изключително важно въпросът да се разгледа на европейско равнище.
<SPEAKER ID="426" NAME="Christine De Veyrac" LANGUAGE="FR">
Докладът Wallis е важна стъпка в прилагането на Акта за единния пазар и поради това съм изключително доволна от приемането му. В момент, когато различията в националните законодателства ограничават в значителна степен трансграничната търговия, и особено МСП, въвеждането на рамка за европейско договорно право е действителна стъпка напред, която следва да подкрепим. С регулирането на договорни отношения както между предприятия, така и между предприятия и потребители, приемането на незадължителен инструмент заедно с "инструментариум" би могло да гарантира по-висока защита на потребителите в Европа.
<SPEAKER ID="427" NAME="Diogo Feio" LANGUAGE="PT">
Съществуването на договорно право на европейско равнище, което беше подробно обсъдено в институциите, би могло да донесе поредица от ползи за предприятията, потребителите и гладкото функциониране на вътрешния пазар. Поради това не сме безразлични към потенциала, свързан с наличието на общ корпус от общи стандарти и принципи, приложими към договорното право, с цел нарастване на броя на трансграничните сделки, регулиране на електронната търговия и подобряване на достъпа на потребителите до продукти. Въпреки това и както посочва докладчикът, считам, че един незадължителен инструмент за европейско договорно право, който съществува заедно с националното законодателство, но без да го заменя, е подходящ избор.
<SPEAKER ID="427" NAME="José Manuel Fernandes" LANGUAGE="PT">
Докладът на г-жа Wallis разглежда възможни политики за постигане на напредък в създаването на европейско договорно право за потребители и предприятия. Правилният избор по отношение на европейското договорно право би могъл да бъде от полза за вътрешния пазар, за малките и средните предприятия и за потребителите. От 1989 г. насам този въпрос се обсъжда в Европейския парламент, като в резултат на това през 2003 г. Комисията изготви план за действие. През 2008 г. Комисията внесе предложение за Директива относно правата на потребителите, изготви два доклада за напредъка и сега предлага набор от мерки под формата на Зелена книга, на която настоящият доклад има за цел да отговори.
<P>
С оглед на това, че внесените предложения (след десетгодишни проучвания) ще допринесат за преодоляване на установените неуспехи, свързани главно с договори, и че е необходимо да се насърчава вътрешният пазар, като се премахват бариерите, гласувам в подкрепа на доклада, въвеждащ незадължителен инструмент, който би могъл да бъде допълнен с "инструментариум" с цел решаване на проблема с договорите.
<SPEAKER ID="427" NAME="João Ferreira" LANGUAGE="PT">
Докладът се стреми да се облече в реторика, като заобикаля защитата на потребителите и на малките и средните предприятия (МСП). В контекста му обаче се съдържат опасности и за потребителите и за МСП. Визията на докладчика е определено неолиберална, както става ясно от акцента, поставен върху преодоляване "на различните пречки пред осъществяването на трансгранични сделки в рамките на вътрешния пазар и счита, че наред с други мерки проектът за европейско договорно право би могъл да бъде полезен за реализирането на пълния потенциал на вътрешния пазар". Извършваните от ЕС процеси на либерализация и задълбочаване на вътрешния пазар, показват, че преди всичко големият бизнес ще извлече ползите. Настоящата динамика подсказва, че при осъществяването на предложенията за хармонизиране на договорите, все още незадължително на този етап, на преден план ще стоят същите интереси.
<P>
Тези резерви са резултат от твърденията в доклада, като това, че "незадължителният инструмент трябва да предлага много високо равнище на защита на потребителите, за да компенсира потребителите за защитата, с която те биха се ползвали обичайно съгласно националното си право". В доклада се подчертава също така, че предложеният на равнище на ЕС инструмент, който е един и същ за всички договори в Европейския съюз, е също така представен много общо.
<SPEAKER ID="427" NAME="Ilda Figueiredo" LANGUAGE="PT">
Докладът определено е неолиберален и разглежда интересите на предприятията, по-специално на големите предприятия, тъй като в напълно либерализиран общ пазар най-много печелят силните, въпреки пропагандата за защита на малките и средните предприятия и на потребителите. Всичко това обаче е опит да се маскира продуктът, за да се прикрият от електората реалните опасности свързани с него. Ето защо не подкрепихме доклада.
<P>
В него се застъпва идеята за инструмент на равнище на ЕС, макар и незадължителен, който е еднакъв за всички договори в Европейския съюз и също така е представен много общо.
<P>
Ето някои от твърденията в доклада:
<P>
"подкрепя предприемането на действия за преодоляване на различните пречки пред осъществяването на трансгранични сделки в рамките на вътрешния пазар и счита, че наред с други мерки проектът за европейско договорно право би могъл да бъде полезен за реализирането на пълния потенциал на вътрешния пазар";
<P>
"вярва, че следва да бъдат обхванати както договорите между предприятия, така и договорите между предприятия и потребители; подчертава, че незадължителният инструмент трябва да предлага много високо равнище на защита на потребителите, за да компенсира потребителите за защитата, с която те биха се ползвали обичайно съгласно националното си право; изразява желание за още обяснения относно начина, по който може да се постигне това".
<SPEAKER ID="428" NAME="Monika Flašíková Beňová" LANGUAGE="SK">
Договорното право определя и организира сделки в рамките на вътрешния пазар. Изборът на правилен път напред в областта на договорното право може да има значителен принос за подобряване на функционирането на вътрешния пазар и разгръщане на целия му потенциал за предприятията (по-специално за малките и средни предприятия), и потребителите. Като се има предвид, че всяка инициатива в областта на договорното право трябва да отговаря ясно на действителните потребности и проблеми на предприятията и потребителите, считам, че обосновката в тази област трябва да се основава върху практически доказателства, свързани със сегашното положение в договорното право и трудностите, срещани от предприятията и потребителите, особено в трансграничните сделки. От съществено значение е широкото и балансирано приобщаване на участниците. То ще бъде особено решаващо по време на законодателния процес, когато ще бъдат необходими всички налични ресурси, за да се гарантира включване и прозрачност. Нуждаем се от разнообразна оценка на въздействието, основаваща се на широк кръг възможни политики, с ударение върху практическите въпроси, които са важни за действието на незадължителния инструмент.
<SPEAKER ID="429" NAME="Bruno Gollnisch" LANGUAGE="FR">
Това, което г-жа Wallis предлага, не е нищо друго, освен създаване на 28-а правна система в допълнение към националните закони, която има за цел да ги замени на практика. В европейския политически контекст думите "законодателна "хармонизация" или "стандартизация" будят страх. Предполага се, че новото европейско право ще премахне породените от различията между националните правни системи бариери пред трансграничната търговия. Проблемът е, че нищо в доклада на г-жа Wallis не доказва обективното съществуване на такива бариери и оттук на проблем, който трябва да бъде решен. Следователно тази позиция не е мотивирана от нищо друго, освен от волята да се създаде нов метод за налагане на наднационално законодателство. Освен това такова законодателство би създало действителна опасност, че ще се използва за заобикаляне на защитни национални разпоредби, и по-специално правата на потребителите. Поради това гласувах против доклада.
<SPEAKER ID="429" NAME="Juozas Imbrasas" LANGUAGE="LT">
Гласувах "въздържал се" по настоящия доклад, тъй като съгласно докладчика едни от най-очевидните пречки, срещани от потребителите и малките и средните предприятия (МСП) по отношение на единния пазар, са сложността на договорните отношения. Оттук следва и предложението за създаване на общо европейско договорно право, което ще бъде от полза за потребителите и ще спомогне за гарантирането на засилена трансгранична търговия в рамките на вътрешния пазар. Съгласно докладчика всички страни, независимо дали в сделки между предприятия (B2B) или между предприятия и потребители (B2C), следва да бъдат свободни да изберат или да не изберат незадължителния инструмент (НИ) като алтернатива на националното или международното право (право на избор). Необходимо е допълнително внимание, за да се гарантира, че незадължителният инструмент предлага защита на потребители и малки предприятия предвид положението им на по-слабия търговски партньор и че се избягва всяко объркване при избора им на закон. Гласувах "въздържал се", тъй като ЕС прие неотдавна Регламента Рим I, който регулира тази материя и защитава освен това правата на потребителите, докато настоящото предложение се основава изцяло върху положението в Обединеното кралство и ще създаде единствено безпорядък и още по-голяма бюрокрация.
<SPEAKER ID="430" NAME="Edvard Kožušník" LANGUAGE="CS">
Не подкрепям предложението за създаване на изцяло нов правен инструмент под формата на европейско договорно право. Създаването на такъв инструмент е първата стъпка към създаването на общоевропейски граждански кодекс, който постепенно би заменил договорното право на отделните държави-членки. В предложената концепция може да се говори за доброволно прилагане на този инструмент, но независимо от това има много индикации, които ясно показват, че доброволният характер е само предвестник на последващо задължително прилагане при трансгранични договорни отношения. Ако инструментът бъде създаден, ще въведем напълно нов вид наднационално право, което ще бъде на границата между правото на ЕС и международното частно и търговско право, да не споменаваме факта, че в първичното право на ЕС няма достатъчна подкрепа за мандата за създаване на европейско договорно право за потребители и предприятия. Поради това следва да се придържаме към стандартен инструмент, за който има достатъчна правна подкрепа в първичното законодателство под формата на хармонизация.
<SPEAKER ID="430" NAME="Agnès Le Brun" LANGUAGE="FR">
Когато става въпрос за прилагане на общия пазар, не следва да се задоволяваме с премахването на положителните бариери между държавите-членки на Съюза. За да се възползваме от предимствата на действително интегриран пазар, е необходимо също така да се преодолеят непреките причини, които задушават трансграничните стремежи на нашите съграждани. Освен многобройните административни трудности, европейските предприемачи са твърде често изправени пред разнообразни договорни правила, които са в сила в държавите-членки. Тези пречки се преодоляват особено трудно от МСП, които въпреки това са най-ефективното средство за увеличаване на растежа. В резултат на това Европейската комисия публикува Зелена книга по въпроса и започна широка обществена консултация. Гласувах в подкрепа на настоящата резолюция на Парламента, тъй като в нея се подхожда със здрав разум към предлагането на инструмент, който се прилага успоредно с националните законодателства и би улеснил трансграничната търговия. "Европейският договор" ще бъде незадължителен, придружен от "инструментариум" с цел изясняване на използването му и ще насърчи по-голяма защита на потребителите.
<SPEAKER ID="431" NAME="David Martin" LANGUAGE="EN">
Гласувах против доклада.
<SPEAKER ID="431" NAME="Clemente Mastella" LANGUAGE="IT">
Различията в европейското договорно право обезсърчават предприятията да се включат в трансгранична търговия и ги възпрепятстват да се възползват от възможностите и печалбите, които предлага вътрешният пазар. Във връзка с това потребителите са също в неизгодна позиция, тъй като техният избор е ограничен, цените, които са достъпни за тях, са по-високи и качеството е по-ниско поради слабата трансгранична конкуренция. С оглед на това желаем да въведем някои нови положения, включително договори между предприятия и между предприятия и потребители, регулирани от незадължителен инструмент, който ще разшири избора на договорните страни и установяването на механизъм за наблюдение и преразглеждане, за да се гарантира, че незадължителният инструмент е съгласуван с пазарните потребности и правните и икономически развития. Простотата и степента, до която инструментът е готов за използване, трябва да бъдат ключовата цел. Разпоредбите относно продажбата на стоки заслужават предимство, както и договорите за услуги. И накрая, въвеждането на система за поставяне на знак за доверие би осигурило допълнително потребителско доверие. Изборът на правилен път напред в областта на договорното право може да има значителен принос за подобряване на функционирането на вътрешния пазар и разгръщане на целия му потенциал за предприятията, по-специално малките и средните предприятия, и потребителите.
<SPEAKER ID="431" NAME="Miguel Portas" LANGUAGE="PT">
Макар да съм убеден, че все още има много какво да се направи за малките и средните предприятия (МСП) и правата на потребителите, настоящият доклад е първа стъпка в улесняването на трансграничната търговия между МСП.
<SPEAKER ID="432" NAME="Arlene McCarthy" LANGUAGE="EN">
Лейбъристите членове на ЕП искат да видят подобрения в единния пазар и да улеснят трансграничните сделки за потребители и малки предприятия. Въпреки това потребителските и бизнес групите изразиха общата си позиция по въпроса и отхвърлиха предложението на г-жа Wallis за незадължителен инструмент на договорното право. Те твърдят, че правилата на националното договорно право не са фактор, който влияе върху нагласите на потребителите да купуват от друга държава-членка. Всъщност съществуват други, истински бариери пред трансграничната търговия като административните и културни различия, както и липсата на ефективни средства за правна защита на потребителите. Г-жа Wallis не е представила категорични доказателства за необходимостта от незадължителен инструмент. На практика подобно предложение би могло дори на подкопае съществуващите права на потребителите.
<P>
Трябва ни време, за да оценим седемте възможности в Зелената книга и да вземем почиващо на доказателства решение въз основа на ясни оценки на въздействието. По същия начин не можем да приемем основан на инструментариум подход към европейското договорно право без достатъчно доказателства и оценка на въздействието, за да се докаже, че това е най-добрият начин за защита на потребителите и подкрепа на предприятията. Наш дълг към потребителите и предприятията е да вземем правилното решение за тях и да гарантираме, че всяка промяна в законодателството, засягаща правата им, е правилно обмислена.
<SPEAKER ID="432" NAME="Nuno Melo" LANGUAGE="PT">
Договорното право определя и организира сделки в рамките на вътрешния пазар и следователно неговият потенциал както за възпрепятстване, така и за улесняване на тези сделки е очевиден. Изборът на правилен път напред в областта на договорното право може да има значителен принос за подобряване на функционирането на вътрешния пазар и разгръщане на целия му потенциал за предприятията, по-специално малките и средните предприятия, и потребителите.
<P>
Заслужава внимание фактът, че в различни свои резолюции по този въпрос Парламентът многократно е признавал ползите от усъвършенствана рамка на договорното право за интернет пазара, освен това приветства идеята за обща референтна рамка и настоява за активно участие както на самата институция, така и на заинтересованите лица.
<SPEAKER ID="432" NAME="Alexander Mirsky" LANGUAGE="EN">
На 1 юли 2010 г. Комисията представи Зелена книга относно възможни политики за постигане на напредък в създаването на европейско договорно право за потребители и предприятия. Възможните политики включват правни актове с незадължителна юридическа сила, избираем режим, наречен 28-ата система, малко вероятно сближаване на материалното национално право (поради съпротивата на Съвета и невъзможността от бързо сливане на националните правни традиции) и възможността за създаване на пълен европейски граждански кодекс. Изцяло подкрепям доклада, по-специално в контекста на нарушенията на правата на човека в Република Латвия. Гласувах в подкрепа на доклада.
<SPEAKER ID="433" NAME="Andreas Mölzer" LANGUAGE="DE">
Европейското договорно право следва да гарантира по-гладко функциониране на вътрешния пазар и в настоящия доклад се обръща специално внимание на потенциалните ползи за МСП и потребителите. От 1989 г. насам в тази област се полагат усилия за намиране на обща правна рамка. През 2008 г. Комисията на ЕС изпрати предложение за директива относно правата на потребителите. За европейските потребители е далеч по-важно да се повиши защитата на потребителите на равнище ЕС. Това не следва да бъде под формата на ограничителни мерки, като познатите ни някога, когато банковите сметки бяха с превишен дебит, а следва да се води борба със съмнителни бизнес практики, злоупотреби и др.
<P>
Остава открит въпросът дали европейското договорно право ще подобри достъпа до пазара на малките предприятия, тъй като съгласно анализа предимно средните и големи предприятия участват в трансграничната търговия, нещо, което се дължи както на бюрокрация, така и на разходите. Съществуващите проблеми с трансграничното онлайн пазаруване ще продължат още известно време. Освен това не е установено със сигурност, че стандартизацията е наистина необходима. В случай на съмнение, подкрепям принципа на субсидиарност и поради това гласувам против доклада Wallis.
<SPEAKER ID="433" NAME="Franz Obermayr" LANGUAGE="DE">
Европа, която принадлежи на гражданите си, може да работи единствено като Европа на Родината, субсидиарността и националния суверенитет. Досега изглеждаше като че ли европейското договорно право е нещо ненужно и се прилага общият принцип, съгласно който, ако дадена разпоредба е ненужна, тя следва да отпадне. Считам също така, че настоящият доклад представлява заобиколна тактика, целяща да се отвлече вниманието от факта, че нещо много по-важно, а именно защитата на потребителите в целия ЕС все още трябва да бъде повишена. Поради тази причина гласувам против доклада.
<SPEAKER ID="433" NAME="Rolandas Paksas" LANGUAGE="LT">
В Европейския съюз трябва да се прилага режим на единно договорно право. Преди всичко това ще премахне пречките, пред които често са изправени потребителите и малките и средните предприятия (МСП) в единния пазар поради сложността на договорните отношения. Освен това общо европейско договорно право ще гарантира засилване на трансграничната търговия във вътрешния пазар. Регламентът Рим I, който понастоящем е в сила, е подходящ регулаторен инструмент, предвиждащ високо равнище на защита на по-слабата договорна страна. Разпоредбите на регламента защитават потребителите, когато търсят правна защита от предприятия в други държави-членки, с които са сключили договор. Като се има предвид, че в тази материя в Европейския съюз вече е в сила добре функциониращ правен регулаторен механизъм, не подкрепям резолюцията относно възможни политики за постигане на напредък в създаването на европейско договорно право за потребители и предприятия, в която се предлага приемането на нов регламент с цел създаването на нов незадължителен инструмент, който следва да се прилага при сделки между предприятия и между предприятия и потребители. Следва да се обърне внимание върху факта, че новият регламент ще доведе до голямо объркване и липса на яснота в тази област. Освен това прилагането му ще изисква допълнително финансиране и още по-голяма бюрокрация.
<SPEAKER ID="433" NAME="Alfredo Pallone" LANGUAGE="IT">
Различията в договорното право в държавите-членки пораждат структурни проблеми, които обезсърчават предприятията и потребителите. Предложението за резолюция на г-жа Wallis насърчава създаването на незадължителен инструмент за европейско договорно право за потребители и предприятия по силата на общ регламент и поради това гласувах в подкрепа на текста. Освен това инструментът няма да замени системите на договорно право на държавите-членки, а само ще спомогне за гарантирането на по-добър избор на образец на договор между договорните страни, с помощта на основани на общи принципи примери, определения и примерни правила за търговски и потребителски договори, без да се върви срещу принципите на субсидиарност и пропорционалност.
<SPEAKER ID="433" NAME="Georgios Papanikolaou" LANGUAGE="EL">
Гласувах в подкрепа на доклада относно възможни политики за постигане на напредък в създаването на европейско договорно право за потребители и предприятия, което ще спомогне за улесняването на трансграничните сделки и за укрепването на вътрешния пазар, особено за малките и средни предприятия (МСП) и потребители. Различията в договорното право между отделните държави-членки забавят желаещите МСП да извършват трансгранични сделки. Трябва да приемем гъвкава процедура, която ще осигури сигурност на малките и средните предприятия и на потребителите и ще спомогне за защитата на правата на договорните страни. Ето защо създаването на незадължителен инструмент, който ще действа като стандарт за МСП заедно с националните правила, като при това разширява избора на страни, е правилната стратегия.
<SPEAKER ID="433" NAME="Maria do Céu Patrão Neves" LANGUAGE="PT">
Гласувах в подкрепа на доклада относно възможни политики за постигане на напредък в създаването на европейско договорно право за потребители и предприятия. Всъщност договорното право определя и организира сделки в рамките на вътрешния пазар и следователно неговият потенциал както за възпрепятстване, така и за улесняване на тези сделки е очевиден.
<P>
Изборът на правилен път напред в областта на договорното право може да има значителен принос за подобряване на функционирането на вътрешния пазар и разгръщане на целия му потенциал за предприятията, по-специално малките и средните предприятия (МСП), и потребителите. Бих подчертала необходимостта от широко и балансирано участие на заинтересованите страни. Настоящият работен метод на Комисията, включващ група експерти и група от заинтересовани страни, вече гарантира участие на заинтересованите страни. Въпреки това, тъй като процесът все още е на етап на консултация, важно е да се подчертае, че самата законодателна процедура още не е започнала. Участието на заинтересованите страни ще бъде особено важно в тази законодателна процедура, чиято способност за включване и прозрачност ще трябва да се гарантират с всички възможни средства.
<SPEAKER ID="433" NAME="Phil Prendergast" LANGUAGE="EN">
ЕС не може да претендира, че е единен пазар, ако все още съществуват пречки пред търговията. Огромните разходи, свързани с трансграничната търговия представляват сериозна бариера. На дадено предприятие ще струва 15 000 евро, за да навлезе на пазара на електронната търговия само на една държава-членка, като тази сума включва правни разходи, разходи за превод и разходи за прилагане. Съгласно изследването на Флаш Евробарометър от 2008 г. тази бариера буди голямо безпокойство в 60 % от търговците на дребно считат. Ако законите, уреждащи сделките между потребители, се хармонизират в целия ЕС, това ще донесе ползи за малките и средните предприятия и за потребителите. Премахването на тези бариери ще насърчи повече МСП да използват потенциала на електронната търговия. Считам, че МСП имат ключово значение за икономическото възстановяване в много държави-членки. Пътят на Ирландия към възстановяване върви към износа. Ето защо отстраняването на бариерите при навлизането на пазара на ЕС е изключително важно. Съдържащите се в доклада изводи и препоръки също показват потенциала за големи ползи за потребителите. Ако се увеличи трансграничната търговия, потребителите ще имат по-голям избор на продукти и по-конкурентни цени.
<SPEAKER ID="433" NAME="Paulo Rangel" LANGUAGE="PT">
Един от най-парливите въпроси в правото на ЕС е хармонизирането на договорното право. От една страна, изглежда, че е почувствана необходимостта от по-голяма вътрешна последователност, за да могат предприятията да се възползват от потенциала на общия пазар, без да се страхуват, че може да има решения в дадена чуждестранна правна система, които те не са очаквали, и за които не са подготвени, което е действителен проблем. От друга страна обаче, се наблюдава известна съпротива сред държавите-членки да пожертват правните си решения, което едва ли е изненадващо, при положение че те са били развивани през вековете и се познават добре от съответните народи.
<P>
В Зелената си книга от 1 юли 2010 г. Комисията предложи няколко решения на регулаторни модели от обикновени актове с незадължителна юридическа сила до европейски граждански кодекс. От различните хипотези Европейският парламент подкрепя създаването на незадължителен инструмент под формата на регламент, който регулира преди всичко трансграничните сделки и може потенциално също да бъде използван за вътрешни договори, макар и по избор. За мен това е разумно решение и поради това гласувах в подкрепа на доклада.
<SPEAKER ID="434" NAME="Raül Romeva i Rueda" LANGUAGE="EN">
Гласувах в подкрепа на доклада. Той има за цел да отговори на неотдавна публикуваната Зелена книга на Комисията относно европейското договорно право и да определи приоритетите на Европейския парламент в тази област. Възможните предимства от европейското договорно право за вътрешния пазар се обсъждат в междуинституционален план и с широката общественост от много години, като Парламентът се е произнесъл по този въпрос за пръв път през 1989 г. Комисията разшири разискванията и през 2001 г. публикува своето съобщение относно възможните проблеми, до които биха могли да доведат различията в договорното право на вътрешния пазар, и относно възможностите за действие. През 2003 г. в съответствие с получените от тази консултация отговори Комисията публикува план за действие, с който се предлага, наред с другото, въвеждане на обща референтна рамка, съдържаща определения, общи принципи и примерни правила с оглед на подобряване на качеството и съгласуваността на европейското договорно право. В друго съобщение през 2004 г. Комисията определи продължението на този план за действие и също така предложи да се преразгледат достиженията на правото на Съюза в тази област, като през 2008 г. представи предложение за директива относно правата на потребителите.
<SPEAKER ID="434" NAME="Nikolaos Salavrakos" LANGUAGE="EL">
Считам, че трябва да подобрим функционирането на вътрешния пазар и да изследваме всяка възможност, която ще донесе ползи за предприятията, особено МСП и за потребителите. В този контекст докладът на г-жа Wallis е стъпка напред в правилната посока: в него се разглежда неблагоприятното въздействие, което оказват върху потребителите и предприятията различията в договорното право във вътрешния пазар, както и ползите за вътрешния пазар от усъвършенствана рамка на договорно право. Считам, че за да се постигне това, трябва да създадем лесен за прилагане, гъвкав и ясен законодателен акт, който, когато е осъществимо, да е задължителен за държавите-членки и който ще улесни и осигури правна сигурност за договарящите се страни, без да се стига до намеса в националните законодателства и да се засяга финансово по-слабата договаряща се страна.
<SPEAKER ID="435" NAME="Catherine Stihler" LANGUAGE="EN">
Разочарована съм, че настоящият доклад беше приет от Парламента. Не го подкрепих, защото като отговор на Зелената книга на Комисията, в него се отхвърлиха твърде много възможности за бъдещето на договорното право на ЕС и се пренебрегна задължението да се поиска провеждането на оценка на въздействието върху всички разходи и последици на всяка от възможностите на Комисията.
<SPEAKER ID="436" NAME="Marc Tarabella" LANGUAGE="FR">
В момента не съществува европейско договорно право, въпреки че възможността за такова право се обсъжда в европейските институции повече от 20 години. Сега Комисията възнамерява да предложи чрез регламент въвеждането на незадължителен инструмент, често наричан "28-ото право", който може да урежда трансграничните договори.
<P>
Макар намерението да се опрости договорното право и да се разшири трансграничната търговия да е похвално, имам съмнения относно значението на този подход: наистина има голям риск от заобикаляне на националните правила, които осигуряват максимална защита на потребителите. Поради това реших да се въздържа при гласуването на този доклад по собствена инициатива, до публикуването на предложение на Комисията за регламент по този въпрос.
<SPEAKER ID="437" NAME="Nuno Teixeira" LANGUAGE="PT">
Една от последиците от прилагането на вътрешния пазар е увеличаването на броя на потребителите в Европейския съюз. До момента обаче няма хармонизиране на европейско равнище на правилата, свързани с договорите за потребители и предприятия. Това води до постоянни пречки пред пълното прилагане на вътрешния пазар поради различия в правото на национално равнище и поради фрагментацията на самото потребителско право.
<P>
В доклада се предлага да се анализира жизнеспособността на незадължителен инструмент в тази област, формализиран с регламент и допълнен с "инструментариум", чрез който ще стане възможно гарантирането на правна яснота и сигурност. Такъв инструмент ще допринесе за по-гладкото функциониране на единния пазар, ще донесе ползи за предприятията и потребителите, и ще бъде също полезен за правните системи на самите държави-членки.
<P>
Поради посочените по-горе причини гласувах за настоящия доклад и подкрепям предложението на Европейската комисия по този въпрос, в което в бъдеще следва да участват Европейският парламент и заинтересованите страни от икономиката и гражданското общество.
<SPEAKER ID="437" NAME="Rafał Trzaskowski" LANGUAGE="PL">
Фактът, че имаме 27 правни режими е една от най-трудно преодолимите пречки, срещани от предприемачите и потребителите в ЕС, които желаят да се възползват от предимствата на вътрешния пазар. Текущата работа по създаването на алтернативно договорно право на ЕС ме изпълва с оптимизъм, особено в контекста на програмата за цифровите технологии на ЕС и потенциала на електронната търговия за единния пазар.
<SPEAKER ID="438" NAME="Angelika Werthmann" LANGUAGE="DE">
Докладчикът подкрепя незадължителен инструмент. Организациите за защита на потребителите вече изразиха скептичното си мнение за подхода на ЕС по този въпрос. От една страна, те оспорват причинно-следствената връзка с основата на бъдещото договорно право, като едновременно с това, по-важно, се опасяват от допълнително усложняване на правната ситуация. Понастоящем "инструментариумът" е предпочитаният избор, тъй като ще отговори на сегашните потребности, а специалните разпоредби, отнасящи се до най-общите видове договори, ще бъдат истинска помощ за потребителите. Всички възможности обаче следва да останат отворени и да се разгледат сега.
<SPEAKER ID="439" NAME="Iva Zanicchi" LANGUAGE="IT">
Гласувах в подкрепа на представения от г-жа Wallis доклад. Проблемите, произтичащи от различията в договорното право на държавите-членки, обезкуражават предприятията, и особено малките и средните предприятия, да се включват в трансгранична търговия и ги възпрепятстват да се възползват от възможностите и печалбите, предлагани от вътрешния пазар. Гласуваният днес текст цели създаването на незадължителен инструмент за европейско договорно право посредством регламент. Незадължителният инструмент ще съществува успоредно с договорното право на държавите-членки като алтернативна възможност, която договарящите се страни ще бъдат свободни да изберат.
<SPEAKER ID="440" NAME="Tadeusz Zwiefka" LANGUAGE="PL">
Шестдесет процента от сделките в интернет в Европейския съюз не се осъществяват, главно поради факта, че участващите в такива сделки страни се страхуват от непознатите правни системи на други държави-членки. При това положение много граждани на ЕС са лишени от възможността да се възползват от предимствата на онлайн пазара. В този случай съществуващите различия между правните системи на държавите-членки представляват пречка за правилното функциониране на пазара на ЕС. Поради също така вярвам, че незадължителен инструмент или "28-и правен режим", представлява добра възможност, която ще спомогне за отключване на потенциала на европейския пазар в областта на електронната търговия и за разширяване на пазара за предприемачите, като същевременно се гарантира равен достъп до стоки и услуги за потребителите.
<SPEAKER ID="441" NAME="Luís Paulo Alves" LANGUAGE="PT">
Гласувам в подкрепа на доклада, защото включва редица въпроси, подчертани от групата на Прогресивния алианс на социалистите и демократите в Европейския парламент (S&D), като признава ограниченията на брутния вътрешен продукт (БВП) и необходимостта от допълнителни показатели за измерване на средносрочния и дългосрочния икономически и социален напредък. Обръщам внимание и на въвеждането на ясни и измерими показатели, които да отчитат изменението на климата, биологичното разнообразие, ефикасното използване на ресурсите и социалното приобщаване, което може да спомогне за по-приобщаващо общество, основано на знанието, и до по-ниски въглеродни емисии.
<SPEAKER ID="441" NAME="Laima Liucija Andrikien" LANGUAGE="LT">
Гласувах в подкрепа на резолюцията относно "Отвъд БВП - Измерване на напредъка в свят на промени". БВП е показател за икономическата активност на пазара, превърнал се в стандартен ориентир, използван от лицата, влияещи върху формирането на политиките по целия свят. Необходимо е да се подчертае, че БВП е показател за измерване на производството и не измерва устойчивостта на околната среда, ефикасното използване на ресурсите, социалното приобщаване и социалния напредък като цяло. Освен това БВП може да бъде подвеждащ, в смисъл че възстановителните мерки вследствие на някои събития, като например злополуки и природни бедствия, биват разглеждани като полза, вместо като разходи. Затова приветствам посочената в резолюцията необходимост от разработване на допълнителни показатели за измерване на средносрочния и дългосрочния икономически и социален напредък и от въвеждане на ясни и измерими показатели, които да предоставят информация относно изменението на климата, биологичното разнообразие, ефикасното използване на ресурсите и социалното приобщаване. Освен това трябва да разработим показатели, които отразяват по-точно перспективата за домакинствата: доходите, потреблението и благоденствието. Ето защо е важно да разработим инструмент за допълване на БВП, който да може да се прилага по практичен начин, с ясно определени показатели и висококачествени данни.
<SPEAKER ID="442" NAME="Roberta Angelilli" LANGUAGE="IT">
Брутният вътрешен продукт е най-широко възприетата мярка за макроикономическа дейност. Тя е разработена през 30-те години на миналия век и се използва при определяне на политиките като показател за растежа в държавите. С оглед на все по-близката взаимозависимост между икономическите, социалните и екологичните въпроси, днес БВП страда от много слабости, тъй като не регистрира важни социални фактори като благоденствието, социалното приобщаване, изменението на климата и ефикасното използване на ресурсите. Следователно, тъй като взаимовръзката между редица непазарни дейности и БВП не е автоматична, е необходимо да се разработят допълнителни, ясни и измерими средносрочни и дългосрочни показатели, които да осигуряват съпоставимост между страни и региони и които могат да се използват за планиране на бъдещи промени и формиране на политики.
<SPEAKER ID="443" NAME="Elena Oana Antonescu" LANGUAGE="RO">
Искам да изразя подкрепа за въвеждането на ясно определена система за измерване, която да излиза извън рамките на БВП, в смисъл, че ще допълва БВП в контекста на процеса на вземане на решения и осъществяване на оценки. БВП е показател за икономическата активност на пазара, превърнал се в ориентир, използван от лицата, влияещи върху формирането на политиките. Необходимостта от подобряване на данните и показателите, за да се допълни БВП като показател за цялостното развитие на обществото, се признава все повече от всички международни институции. Докладът подчертава необходимостта от измерване на качеството на живот в обществото. Постигането и поддържането на качество на живот включва важни фактори като здравеопазване, образование, култура, трудова заетост, жилищно настаняване и екологични условия. Подкрепям създаването на солидна нормативна уредба за европейските икономически отчети за околната среда и подчертавам необходимостта от разработване на надеждни, хармонизирани статистически данни.
<SPEAKER ID="444" NAME="Pino Arlacchi" LANGUAGE="EN">
Гласувах в подкрепа на доклада, защото той подчертава, че е важно да се постигне съгласие за прилагане на системен подход за създаване на съгласувана система "Отвъд БВП", с цел да се допринесе за подобряване на анализирането на политиките. БВП е показател за икономическата активност, превърнал се в стандартен ориентир, използван от лицата, влияещи върху формирането на политиките по целия свят. Но БВП е показател за измерване само на производството. Той не измерва устойчивостта на околната среда, ефикасното използване на ресурсите, социалното приобщаване и социалния напредък като цяло. Затова може да бъде подвеждащ.
<P>
Необходимо е да измерваме качеството на живот в обществото; трябва да отчетем, че постигането и поддържането на качество на живот включва важни и многостранни фактори като здравеопазване, образование, култура, трудова заетост, жилищно настаняване, екологични условия и т.н. Поради изброените причини докладът трябва да бъде разгледан с най-голямо внимание. Според него на показателите, които измерват тези фактори, следва се отдаде по-голямо значение.
<SPEAKER ID="444" NAME="Sophie Auconie" LANGUAGE="FR">
Както показа комисията Стиглиц във Франция през 2008-2009 г., трябва да обмислим добавянето на нови показатели за развитието към БВП. Досега БВП беше ключов показател въпреки възможните грешки (например възстановяването след природни бедствия се отчита като икономически напредък), но вече не е достатъчен. Гласувах в подкрепа на доклада на г-жа Rosbach, тъй като призовава Комисията да продължи проучванията си в тази област, като се пребори със съпротивлението на консерваторите, които считат, че само БВП е надежден, и с илюзиите на част от левицата, които искат да измерваме прецизно... щастието! Работата на Комисията ще трябва да се наблюдава отблизо, защото може да доведе до важно развитие: нов, по-подходящ метод за изчисляване при разпределението на европейските средства по региони (регионална политика). Досега финансирането се предоставя въз основа на БВП на глава от населението в съответните региони.
<SPEAKER ID="444" NAME="Zigmantas Balčytis" LANGUAGE="LT">
Брутният вътрешен продукт (БВП) е показател за икономическата активност на пазара, превърнал се в стандартен ориентир, използван от лицата, влияещи върху формирането на политиките по целия свят, и е най-широко възприетата мярка за макроикономическа дейност. БВП не отразява устойчивостта на околната среда, ефикасното използване на ресурсите, социалното приобщаване и социалния напредък като цяло. Съгласен съм с предложението на Комисията да се разработят допълнителни показатели за измерване на средносрочния и дългосрочния икономически и социален напредък и да се въведат ясни и измерими показатели, които да предоставят информация относно изменението на климата, биологичното разнообразие, ефикасното използване на ресурсите и социалното приобщаване.
<SPEAKER ID="444" NAME="Jean-Luc Bennahmias" LANGUAGE="FR">
В продължение на много години БВП е основният индекс за икономическа оценка, но неговите недостатъци стават все по-очевидни, когато става въпрос за оценка на социалния или екологичния напредък. Оттук и значението на настоящата резолюция, която подчертава необходимостта Европейският съюз да приеме и други показатели в допълнение към БВП, за да се отчетат по-добре изменението на климата, биологичното разнообразие и дори социалната интеграция, които са основни политически предизвикателства, важни за мен. Гласувах в подкрепа на доклада, защото определянето и прилагането на нов набор от показатели е важно предизвикателство за по-точно измерване на качеството на живот на европейските граждани и за подобряване на политическите отговори, които не могат да се изготвят единствено въз основа на БВП. Считам, че тази инициатива е първата окуражаваща стъпка към отчитането в по-голяма степен на социалните и екологичните въпроси в европейските политики. За да бъде наистина полезна и ефективна обаче, ще трябва да бъде последвана от реално въвеждане на нов набор от показатели, както и от тяхното ефективно и последователно политическо използване, за да не се превърнат в рекламни трикове, а в истински инструменти, които помагат при вземането на решения.
<SPEAKER ID="445" NAME="Sergio Berlato" LANGUAGE="IT">
Брутният вътрешен продукт е най-широко възприетата мярка за макроикономическа дейност. Тя е разработена през 30-те години на миналия век и се счита и за общ показател за цялостното развитие на обществото и напредъка по принцип. Редица международни инициативи показаха широката подкрепа от страна на политици и експерти в областта на икономиката, опазването на околната среда и гражданското общество за разработването на показатели, които да допълват БВП, като предоставят по-цялостна информация в подкрепа на процеса на определяне на политиките. В действителност БВП не представлява надеждна основа за политически обсъждания. По-конкретно, не измерва екологичната устойчивост или социалната интеграция. Считам, че в политическите и научните обсъждания, които продължават от години, въпросът е по-скоро как този подход може да бъде приложен при използване на ясно определени и измерими показатели. Съществуват многобройни инициативи както на равнище ЕС, така и на равнище държави-членки за запълване на тези празноти. За съжаление обаче, има само частични признаци за съгласувани действия. Признавам значението на приемането на ясно определена система за измерване на БВП и призовавам Комисията да представи стъпаловидна стратегия за излизане от рамките на БВП, която да показва как новият подход може да бъде прилаган на практика във всекидневната политическа дейност.
<SPEAKER ID="445" NAME="Слави Бинев" AFFILIATION="NI">
в писмена форма. - Уважаеми колеги, приветствам докладът на Rosbach, защото той ясно определя БВП като показател за икономическата активност на пазара и на производството в страната, а не измерващ устойчивостта на околната среда, ефикасното използване на ресурсите, социалното приобщаване и социалния напредък. Високия БВП, дори изчислен на глава на населението, може да бъде подвеждащ, защото БВП не е разпределен поравно в населението и поради тази причина той не е добър индикатор за качеството на живот в едно общество. За да се справим с текущите и предстоящи проблеми, трябва да се развият нови показатели, които да допълват и доуточняват БВП. По този начин ще можем по-акуратно да определяме качеството на живот, но също така тези показатели ще предоставят по-надеждна база от познания, която ще допринесе за по-добрия анализ на политиките в различните сфери.
<SPEAKER ID="446" NAME="Mara Bizzotto" LANGUAGE="IT">
Докладът на г-жа Rosbach е критичен анализ на съобщението на Комисията, озаглавено "Отвъд БВП - Измерване на напредъка в свят на промени". Докато целта на Комисията - да се приеме система за измерване, която да излиза извън рамките на брутния вътрешен продукт, за да осигури по-цялостна картина за напредъка и развитието на дадена държава, включително например за устойчивостта на околната среда и социално приобщаване - е важна и неоспорима, докладчикът поставя под съмнение стратегията, която Комисията предлага за постигането й. Предложените инициативи в действителност не са част от стъпаловидна, прагматична стратегия, която да показва как новият подход за излизане от рамките на БВП следва да се прилага. Споделям това мнение и затова гласувах в подкрепа на доклада на г-жа Rosbach.
<SPEAKER ID="447" NAME="Vito Bonsignore" LANGUAGE="IT">
Гласувах в подкрепа на доклада, защото считам, че само чрез използването на подходящи инструменти можем да имаме реалистична представа за положението и да направим всичко възможно да го променим, ако е необходимо. Брутният вътрешен продукт, или БВП, е инструмент, в който се кумулира добавената стойност от всички стопански дейности, които имат парично изражение. Лесно се вижда, че показател за благоденствието, основан на остарели параметри, е отживелица в 2011 г.
<P>
Считам, че следва да въведем нови показатели за измерване на БВП, като устойчивост на околната среда и социално приобщаване, така че цялата информация, съставляваща БВП, да предоставя по-истинска картина за държавата или региона, за който се отнася. Приспособяването към новото време означава да се отчетат всички важни променливи, без да се създава прекалено изкуствена система, която би била трудно приложима. Считам, че с ясно определени показатели ще може да се работи по най-добрия начин.
<SPEAKER ID="447" NAME="Maria Da Graça Carvalho" LANGUAGE="PT">
Въпреки че брутният вътрешен продукт (БВП) е показател за измерване на производството, полезен за икономическата активност на пазара, той не отчита устойчивостта на развитието, екологичните и социалните аспекти и прочие. Затова приветствам инициативата "Отвъд БВП - Измерване на напредъка в свят на промени", която има за цел да насърчи и повиши осведомеността относно използването на други показатели, допълващи БВП, при оценката и обсъждането на политиката. Считам, че тази система за измерване, основана на различни параметри за проучване, ще доведе до политически решения, които отговарят в по-голяма степен на нуждите на обществото и икономиката като цяло.
<SPEAKER ID="448" NAME="Nessa Childers" LANGUAGE="EN">
Докато учените спорят за най-добрия начин за измерване на напредъка, ние, като европейски законодатели, трябва да сме уверени в метода, който избираме, и да гарантираме, че ще устои на критиките днес и в бъдеще.
<SPEAKER ID="449" NAME="Lara Comi" LANGUAGE="IT">
В икономическата литература от години се задава въпросът дали е необходимо да се продължи да се използва темпът на растеж на БВП като показател за напредъка на дадена географска област за определен период от време. Считам, че за момента няма друг показател, който е толкова ясен или пълен. Не можем да дадем на нашите граждани, натоварени със собствени ежедневни проблеми, безучастно описание на състоянието на икономиката. В същото време не можем да настояваме само за строго икономически показатели, които не винаги отразяват социалните явления.
<P>
Затова съм съгласна с общата цел на доклада. Трябва да обединим сили с международната академична общност и да се опитаме да излезем извън рамките на БВП. Има много примери по целия свят, като се започне от индекса на човешкото развитие на ООН и се стигне до брутния национален индекс на щастието на Бутан. Необходимо е да се определят приоритетните цели и да се измерва тяхното постигане стриктно, точно и по начин, който не може да бъде изопачен от корпоративни интереси. Трябва да помним, че няма значение с колко часовници разполагаме, а как използваме времето си.
<SPEAKER ID="449" NAME="George Sabin Cutaş" LANGUAGE="RO">
Гласувах в подкрепа на доклада, защото считам, че е необходимо да се намерят показатели, които да допълнят БВП и да ни помогнат да измерваме фактори като изменението на климата, биологичното разнообразие и ефикасното използване на ресурсите.
<P>
Както Джоузеф Стиглиц се изрази толкова добре, БВП е инструмент, който не само е неадекватен за отразяване на благоденствието на гражданите, но също така е ограничен до измерване на икономическата активност на пазара. Надявам се, че европейският изпълнителен орган ще излезе с конкретни предложения за допълнителни, по-обширни и устойчиви показатели, за да се отстранят съществуващите недостатъци.
<SPEAKER ID="449" NAME="Luigi Ciriaco De Mita" LANGUAGE="IT">
Показателите са сбит начин за тълкуване на дадено явление. Простите явления могат да се тълкуват с прости показатели, докато сложните явления изискват сложни показатели. Брутният вътрешен продукт е прост показател, докато развитието е сложно явление. Действително икономическото развитие на даден район има различни измерения, които не са включени в БВП, който отразява даден момент. Други елементи от тълкуването са тотално пренебрегвани, като инвестициите в нематериалната инфраструктура, включително ноу-хау (хора, процеси и продукти например), както и инвестициите в материалната инфраструктура, включително комуникационни и транспортни мрежи (ИКТ мрежи и пътни и железопътни мрежи например). Освен това БВП не е подходящ дори за определяне на регионите, подпомагани от регионалната политика на сближаване на ЕС. Поради тези причини усилията на Европейската комисия да излезе извън рамките на БВП и да създаде поредици от данни и показатели, които ще подобрят способността й да тълкува явленията и ще й помогнат да определя по-добре политиките и разпределението на финансовите средства, трябва да бъдат похвалени. Според мен докладът, който приехме, върви в тази посока.
<SPEAKER ID="449" NAME="Proinsias De Rossa" LANGUAGE="EN">
В БВП (брутния вътрешен продукт) се кумулира добавената стойност от всички стопански дейности, които имат парично изражение. БВП е най-широко възприетата и използвана мярка за макроикономическа дейност. Наистина БВП се счита за основен показател за цялостното развитие на обществото и напредъка по принцип. Налице е нарастващо международно признание на ограниченията на БВП като показател за социалния напредък, социалното приобщаване, устойчивостта на околната среда и ефикасното използване на ресурсите. Подкрепям доклада, който призовава за разработването на ясни и измерими показатели, които да отчитат изменението на климата, биологичното разнообразие, ефикасното използване на ресурсите и социалното приобщаване. Освен това подчертава необходимостта от измерване на качеството на живот в обществото и счита, че постигането и поддържането на качество на живот включва важни и многостранни фактори като здравеопазване, образование, култура, трудова заетост, жилищно настаняване и екологични условия. Също така подкрепя изцяло създаването на солидна нормативна уредба за европейските икономически отчети за околната среда като положителна стъпка в процеса "БВП и отвъд него" и наистина приветства инициативата на Комисията да представи индекс за екологичното състояние, който да бъде представян редом с БВП.
<SPEAKER ID="450" NAME="Diogo Feio" LANGUAGE="PT">
Въпреки всички повече или по-малко сантиментални обяснения, които можем да дадем, истината е, че именно чрез анализ на брутния вътрешен продукт (БВП) можем да постигнем надеждна представа за развитието и напредъка на обществата. Ето защо БВП е и следва да продължи да бъде основният икономически показател. Въпреки това той следва да бъдат допълнен, където е уместно, с други показатели, които следва да бъдат проучени и въведени постепенно.
<SPEAKER ID="450" NAME="José Manuel Fernandes" LANGUAGE="PT">
През 2007 г. Европейският парламент, съвместно с Европейската комисия, Римския клуб, Световния фонд за дива природа (WWF) и Организацията за икономическо сътрудничество и развитие (ОИСР), организира конференция на тема "Отвъд БВП", на която участниците защитиха необходимостта да се разработят други показатели в допълнение към брутния вътрешен продукт (БВП). Докладът на г-жа Rosbach се основава на съобщение, внесено от Комисията на 28 септември 2009 г., което е озаглавено "Отвъд БВП - Измерване на напредъка в свят на промени" и отразява необходимостта на политиците и изследователите да се предоставят по-обширни данни.
<P>
През последните десетилетия брутният вътрешен продукт (БВП) е най-широко използваният показател за макроикономически измервания и съвсем неотдавна започна да се използва като показател за социалното развитие. Редица социолози твърдят, че това не е най-добрият показател, тъй като не отчита аспекти като устойчивост или социална интеграция. Тъй като съм съгласен с позицията на докладчика, гласувах в подкрепа на доклада, но считам, че предложението може да и трябва да се подобри чрез внасянето на стратегия, която е по-цялостна и постепенна.
<SPEAKER ID="450" NAME="João Ferreira" LANGUAGE="PT">
Неолибералните насоки и политики, прилагани от ЕС, застрашиха социалния напредък и нанесоха тежки удари върху народите на Европа. Показателен пример е задълбочаването на социалните неравенства в държавите от ЕС, което вече достига тревожни равнища. Това е нещо, което следва да имаме предвид, когато анализираме показателите за развитието и напредъка, с което се занимава докладът.
<P>
Брутният вътрешен продукт (БВП) е често използван като основа за оценка на тези два фактора - развитие и напредък, и е статистически показател с естествени недостатъци. Като отчита само икономическата дейност - създаването на богатство - и следователно е полезен при определянето на икономическия растеж, той не обхваща толкова важни параметри като разпределението на благата, социалните неравенства, качеството на стоките и услугите, нетърговските операции и дори резултатите, неотчетени от пазара, които са от съществено значение за оценката на развитието и напредъка. В много случаи БВП може да расте, докато повечето граждани на държавата обедняват, тъй като БВП не взема под внимание степента на неравенство в обществото.
<P>
Поради всички изброени причини е необходимо да се вземат предвид всички други показатели, които биха могли да преодолеят тези недостатъци, така че показателите за измерване на социалния напредък да се направят възможно най-пълни, надеждни и близки до реалността.
<SPEAKER ID="451" NAME="Ilda Figueiredo" LANGUAGE="PT">
Налице са все по-големи икономически различия и социални неравенства, причинени от неолибералните насоки и политики на ЕС и от все по-несправедливото разпределение на националния доход както на равнище ЕС, така и на национално равнище.
<P>
Поради това е все по-спорно използването на брутния вътрешен продукт (БВП) като основа за работа със социалното развитие и напредък и като статистически показател за тяхното измерване. Това е статистически показател с много недостатъци, тъй като отчита само икономическата дейност, като оставя настрана други важни фактори като разпределението на благата, социалните неравенства, качеството на стоките и услугите, нетърговските операции и дори резултатите, неотчетени от пазара. Това означава, че в много случаи БВП може да расте, докато повечето граждани на държавата обедняват, тъй като БВП не взема под внимание степента на неравенство в обществото.
<P>
Затова считаме, че е приемливо да се вземат предвид други показатели, които биха могли да преодолеят тези недостатъци, така че показателите за измерване на социалния напредък да се направят възможно най-пълни, надеждни и близки до реалността.
<SPEAKER ID="452" NAME="Monika Flašíková Beňová" LANGUAGE="SK">
БВП се превърна в показател за социалното развитие и напредъка като цяло. Той обаче не е мярка за екологичната устойчивост или социалното приобщаване. Заради необходимостта от подобряване на данните и показателите Комисията излезе със съобщение, озаглавено "Отвъд БВП - Измерване на напредъка в свят на промени". В съобщението се предлага например разработване на цялостни показатели, които да предоставят по-надеждна база от познания. Считам, че е необходимо да се създаде инструмент, който може да допълни БВП, като се отчете фактът, че той трябва да има практическо приложение, да използва ясно определени показатели и да разчита на висококачествени данни.
<SPEAKER ID="452" NAME="Lorenzo Fontana" LANGUAGE="IT">
Целта на Комисията да излезе извън рамките на брутния вътрешен продукт и да намери друга система за измерване (която включва и БВП) с право е критикувана в парламентарния доклад, който подчертава, че ако Комисията все още не определила ясно прехода или точни показатели, разискването ще трябва да бъде отложено. Затова гласувах в подкрепа на предложението.
<SPEAKER ID="452" NAME="Elisabetta Gardini" LANGUAGE="IT">
Брутният вътрешен продукт е най-широко възприетата мярка за макроикономическа дейност и се използва в политическия анализ и обсъждания в целия свят като показател за социалното развитие. За съжаление, въпреки че е широко използван, става все по-ясно, че икономическата и социалната структура на Европа е коренно променена. Днес в допълнение към информацията за доходите и благоденствието, други показатели с екологичен характер влияят на качеството на живот в държавата и вече не могат да бъдат пренебрегвани. Затова подкрепям доклада на г-жа Rosbach, който представя нови показатели, отчитащи основните елементи на политиката в областта на околната среда като използването на енергията, биологичното разнообразие, използването на водата и генерирането на отпадъци. Предизвикателството е да се интегрират съществуващите индекси с други елементи, които са политически актуални и емпирично измерими и които осигуряват надеждни статистически данни относно бъдещото развитие на държавите. В този смисъл считам, че с премахването на субективните фактори като личното щастие, които не може да се считат за показатели, новият текст постига добър компромис. И накрая, надявам се, че Евростат и Евробарометър ще играят важна роля в този новаторски процес. Благодаря за вниманието.
<SPEAKER ID="452" NAME="Juozas Imbrasas" LANGUAGE="LT">
Приветствам доклада, защото БВП е показател за икономическата активност на пазара, превърнал се в стандартен ориентир, използван от лицата, влияещи върху формирането на политиките по целия свят. Но БВП е показател за измерване на производството и не отразява устойчивостта на околната среда, ефикасното използване на ресурсите, социалното приобщаване и социалния напредък като цяло. Освен това може да бъде подвеждащ, в смисъл че възстановителните мерки вследствие на някои събития, като например злополуки и природни бедствия, биват разглеждани като полза, вместо като разходи. Необходимо е да разработим допълнителни показатели за измерване на средносрочния и дългосрочния икономически и социален напредък. Считам, че трябва да въведем ясни и измерими показатели, които да предоставят информация относно изменението на климата, биологичното разнообразие, ефикасното използване на ресурсите и социалното приобщаване, както и показатели, които отразяват по-точно перспективата за домакинствата: доходите, потреблението и благоденствието. Необходимо е също така да се измерва качеството на живот в обществото, защото за да се осигури и поддържа качество на живот, е нужно да се отчетат важни и многостранни фактори като здравеопазване, образование, култура, трудова заетост, жилищно настаняване, екологични условия и т.н. На показателите, които измерват тези фактори, следва се отдаде по-голямо значение. По-нататъшното разработване на качествените и количествените показатели следва да се основава на показателите на европейското проучване на качеството на живот (EQLS), които обхващат ключовите области на качеството на живот.
<SPEAKER ID="452" NAME="Giovanni La Via" LANGUAGE="IT">
Съгласен съм с анализа в доклада, гласуван днес. Брутният вътрешен продукт вече не може да отговори на нарастващите икономически и политически изисквания. Считам, че е необходимо да се намери допълнителна система, която може да допринесе за подобряване на анализирането и обсъждането на политиките чрез използване на ясни допълнителни показатели за измерване на средносрочния и дългосрочния икономически и социален напредък. Това със сигурност няма да бъде лесна задача, като се имат предвид деликатният характер на въпроса и потенциалното въздействие на взетите решения. Следователно предизвикателството пред нас е да открием надеждни показатели, които да бъдат теоретически последователни, политически актуални и емпирично измерими.
<SPEAKER ID="453" NAME="Petru Constantin Luhan" LANGUAGE="RO">
БВП е най-ефективният инструмент за измерване на макроикономическата дейност, а също така служи като косвен показател за социалното развитие и напредъка. Но той не може да предостави информация за всички области, които са предмет на политически дебат, като околната среда и социално приобщаване.
<P>
Този показател е в основата на много от политическите решения и инструменти на Европейския съюз. Считам, че трябва да положим повече усилия за осигуряването на показатели, които да отговорят на потребностите на всички граждани. Конкретно те трябва да измерват по устойчив начин напредъка в постигането на икономическите, социалните и екологичните цели. В заключение, бъдещите европейски политики трябва да се основават на пълни, актуални данни, които обхващат всички жизненоважни аспекти.
<SPEAKER ID="454" NAME="David Martin" LANGUAGE="EN">
Приветствам доклада, който подчертава, че БВП е показател за икономическата активност на пазара, превърнал се в стандартен ориентир, използван от лицата, влияещи върху формирането на политиките по целия свят; подчертава, че БВП е показател за измерване на производството и не измерва устойчивостта на околната среда, ефикасното използване на ресурсите, социалното приобщаване и социалния напредък като цяло; подчертава също така, че БВП може да бъде подвеждащ, в смисъл че възстановителните мерки вследствие на някои събития, като например злополуки и природни бедствия, биват разглеждани като полза, вместо като разходи; отбелязва, че освен показателите за измерване на икономическото развитие и производителността, съществуват и други показатели, които влияят и изясняват жизнените стандарти в дадена държава и които досега не са били измервани, макар и да съществуват релевантни показатели; подчертава необходимостта от разработване на допълнителни показатели за измерване на пълното въздействие на икономическата активност.
<SPEAKER ID="454" NAME="Clemente Mastella" LANGUAGE="IT">
Брутният вътрешен продукт вече не е достатъчен и подходящ показател за измерване на напредъка и затова е необходимо да се разработят по-цялостни показатели, които да предоставят по-надеждна база от познания в свят на постоянни промени. Често се наблюдава липса на ясно определена информация, данни и показатели. Съществуват многобройни инициативи както на равнище на ЕС, така и на равнище държави-членки за запълване на тези празноти. Въпреки че е трудно да се разработи метод, който да е съгласуван в същото време, считаме, че това, което е необходимо, е една цялостна концепция, която да отчита съществуващите мерки, които могат да бъдат приложени на практика. Важно е да разработим нов инструмент, който да може да допълни БВП, да има практическо приложение, да се основава на ясно определени показатели и да разчита на висококачествени данни. Съгласни сме с докладчика, че е необходимо да се представи стъпаловидна стратегия, която да показва как новият подход може да бъде прилаган на практика във всекидневната политическа дейност.
<SPEAKER ID="455" NAME="Barbara Matera" LANGUAGE="IT">
Гласувах в подкрепа на доклада относно "Отвъд БВП - Измерване на напредъка в свят на промени" на г-жа Rosbach, защото считам, че брутният вътрешен продукт вече не е достатъчен и подходящ показател за измерване на напредъка в свят на промени и затова е необходимо да се разработят по-цялостни показатели, които да предоставят по-надеждна база от познания. Не трябва да забравяме, че БВП е показател за измерване на производството и не измерва устойчивостта на околната среда например. Необходимо е да се разработят други показатели, които ще помогнат да се изясни кои фактори влияят върху жизнените стандарти в дадена държава.
<P>
Затова подкрепям създаването на допълнителни показатели за измерване на средносрочния и дългосрочния социален и икономически напредък, например показатели, които отчитат изменението на климата, биологичното разнообразие, ефикасното използване на ресурсите и социалното приобщаване. Разработването на тези нови показатели ще помогне да се разбере и да се измерва качеството на живот в обществата. Развитието на държава-членка или регион не може да се оценява единствено с икономически показател като БВП: трябва да се отчете и качеството на живот, което се определя от фактори като здравеопазване, образование, култура, трудова заетост, жилищно настаняване, климатични и екологични условия.
<SPEAKER ID="456" NAME="Marisa Matias" LANGUAGE="PT">
Като докладчик по становището на комисията по промишленост, изследвания и енергетика считам, че постигането и поддържането на качество на живот включва важни, взаимосвързани фактори като здравеопазване, образование, култура, трудова заетост, жилищно настаняване и екологични условия. Затова считам, че показателите, които измерват тези фактори, също са важни и следва да им се отдаде по-голямо значение. Гласувах в подкрепа на доклада, защото той е стъпка, макар и колеблива, към подобряване и допълване на брутния вътрешен продукт (БВП) като инструмент за измерване и оценяване на социалните и икономическите резултати и заедно с това на напредъка на обществата.
<SPEAKER ID="456" NAME="Nuno Melo" LANGUAGE="PT">
Всички сме съгласни, че е налице необходимост от подобряване на данните и показателите, за да се допълни брутния вътрешен продукт (БВП) като показател за цялостното развитие на обществото. Инициативата "Отвъд БВП - Измерване на напредъка в свят на промени" е допълващ инструмент, способен да допринесе за подобряване на анализирането и обсъждането на политиките.
<P>
БВП е показател за икономическата активност на пазара, превърнал се в стандартен ориентир, използван от лицата, влияещи върху формирането на политиките по целия свят. БВП е показател за измерване на производството, който не измерва устойчивостта на околната среда, ефикасното използване на ресурсите, социалното приобщаване и социалния напредък като цяло. Затова съм съгласен, че в бъдеще следва да бъдат проучени други видове инструменти, които предоставят повече надеждни данни за измерване в свят на промени.
<SPEAKER ID="456" NAME="Alexander Mirsky" LANGUAGE="EN">
Известно е, че в БВП (брутния вътрешен продукт) се кумулира добавената стойност от всички стопански дейности, които имат парично изражение. БВП е израз на общество, основано на производство/потребление, и не отчита промените и активите във важни области. Като се взема предвид необходимостта от допълнителни данни и показатели, се предлагат различни мерки, които ще предоставят по-надеждна база от познания. Спешно е необходимо да се разработят допълнителни показатели за измерване на средносрочния и дългосрочния икономически и социален напредък. Гласувах в подкрепа на доклада.
<SPEAKER ID="456" NAME="Wojciech Michał Olejniczak" LANGUAGE="PL">
Днес Европейският парламент прие резолюция относно "Отвъд БВП - Измерване на напредъка в свят на промени".
<P>
Брутният вътрешен продукт е широко използван показател за измерване на социалното развитие и икономическия напредък. Но неговата универсалност поражда съмнения, че не отчита редица показатели, които са от решаващо значение за качеството на живот в дадена държава. Освен това някои важни параметри се тълкуват неправилно. Според Комисията е от съществено значение да се разработи показател, който ясно описва състоянието във въпросната държава и който отразява положението на домакинствата и хората, доколко ефективно се използват ресурсите на държавата и състоянието на околната среда. Комисията очаква по-голямо участие от държавите-членки за систематизиране на изследванията относно качеството на живот, което ще позволи да се правят ясни сравнения между държавите. Последователната политика ще улесни анализирането на резултатите от изследванията и ще позволи да се прогнозира дългосрочното развитие на държавите.
<SPEAKER ID="457" NAME="Rolandas Paksas" LANGUAGE="LT">
Гласувах в подкрепа на резолюцията относно БВП и други показатели за измерване на напредъка и развитието на обществото като цяло. БВП е показател за икономическата активност на пазара, превърнал се в стандартен ориентир, използван от лицата, влияещи върху формирането на политиките по целия свят. Този показател обаче не е комплексен. Той не отразява устойчивостта на околната среда, ефикасното използване на ресурсите, социалното приобщаване и социалния напредък. Освен това в някои случаи БВП представя неточна и подвеждаща информация. Следователно трябва да направим всичко възможно да разработим допълнителни средносрочни и дългосрочни показатели за измерване на посочените фактори и перспективата за домакинствата.
<P>
Приветствам предложението при измерването на качеството на живот на обществото да се обръща голямо внимание на здравеопазването, образованието, културата, трудовата заетост, жилищното настаняване и други подобни фактори, свързани с основни области на качеството на живот. Трябва да намерим начин да разработим подходящ и ефективен инструмент за допълване на БВП, който да може да се прилага на практика, да използва ясно определени показатели и да разчита на висококачествени данни.
<SPEAKER ID="457" NAME="Alfredo Pallone" LANGUAGE="IT">
"Отвъд БВП - Измерване на напредъка в свят на промени" е доклад, който има за цел да оцени равнището на напредък в Европейския съюз чрез брутния вътрешен продукт, който се счита за общ показател за общественото и икономическото развитие. За съжаление обаче, БВП вече не представлява надеждна основа за политически обсъждания, защото не измерва екологичната устойчивост или социалната интеграция. Все повече се осъзнава необходимостта от допълнителни данни и показатели за оценка на напредъка. Поради тази причина гласувах в подкрепа на текста, който се опитва да интегрира развитието в Европейския съюз с нови социални показатели и се стреми към ясно определена система за измерване, която да излиза извън рамките на БВП и да го допълва в контекста на процеса на вземане на решения.
<SPEAKER ID="457" NAME="Maria do Céu Patrão Neves" LANGUAGE="PT">
Гласувах в подкрепа на доклада, озаглавен "Отвъд БВП - Измерване на напредъка в свят на промени". Както правилно се посочва в доклада, брутният вътрешен продукт (БВП), който се използва при определяне на политиките в целия свят и се цитира като показател по време на публични дискусии, се счита и за общ показател за цялостното развитие на обществото и напредъка по принцип. Той обаче не представлява надеждна основа за политически дискусии по всеки въпрос. БВП например не измерва екологичната устойчивост или социалната интеграция.
<P>
В съобщението на Комисията, озаглавено "Отвъд БВП - Измерване на напредъка в свят на промени", се предлагат различни показатели за допълване на БВП. По-специално, става дума за разработване на по-цялостни показатели, които да предоставят по-надеждна база от познания. Бих искала да изразя подкрепа за желанието на Комисията за въвеждане на ясно определена система за измерване, която да излиза извън рамките на БВП, в смисъл че ще допълва БВП в контекста на процеса на вземане на решения и осъществяване на оценки, като използва ясно определени и измерими показатели.
<SPEAKER ID="457" NAME="Aldo Patriciello" LANGUAGE="IT">
Брутният вътрешен продукт е най-широко възприетата мярка по целия свят. БВП се счита за общ показател за цялостното развитие на обществото и напредъка по принцип, но не отчита и не измерва екологичната устойчивост или социалната интеграция. Необходими са допълнителни данни и показатели или в противен случай БВП няма да представлява надеждна основа за политически дискусии.
<P>
Въпросът беше обсъждан в предходни години и особено през 2007 г., когато Европейският парламент и Комисията, заедно с различни организации, организираха конференция на тема "Отвъд БВП". На конференцията Комисията посочи, че БВП не е подходяща дългосрочна система за измерване, както икономическият и социалният напредък не са достатъчни за оценка на въпроси като изменението на климата, ефикасното използване на ресурсите или личното благоденствие. Бяха предложени нови показатели за измерване на напредъка в постигането на социалните, икономическите и екологичните цели. Поради посочените по-горе причини и за да се разработи ясен и цялостен набор от показатели, които са в същото време последователни, актуални и обективно измерими, гласувах в полза на обсъжданото предложение.
<SPEAKER ID="458" NAME="Rovana Plumb" LANGUAGE="RO">
Съобщението на Комисията, озаглавено "Отвъд БВП - Измерване на напредъка в свят на промени", се съсредоточава върху разработването на по-цялостни показатели, които да допълнят БВП и да предоставят по-надеждна база от познания. БВП се счита за общ показател за измерване на цялостното развитие на обществото и напредъка по принцип, но не представлява надеждна основа за политически дискусии по всеки въпрос. БВП например не измерва екологичната устойчивост или социалната интеграция.
<P>
Гласувах в подкрепа на доклада, защото е важно да разработим инструмент, който да може да допълни БВП, като се отчита, че това трябва да бъде осъществено по такъв начин, че да има практическо приложение и да се използват ясно определени показатели и висококачествени данни. Докладът призовава Комисията да представи стъпаловидна стратегия за излизане от рамките на БВП, която да показва как новият подход може да бъде прилаган на практика във всекидневната политическа дейност.
<SPEAKER ID="459" NAME="Miguel Portas" LANGUAGE="PT">
Считам, че постигането и поддържането на качество на живот включва важни, взаимосвързани фактори като здравеопазване, образование, култура, трудова заетост, жилищно настаняване и екологични условия. По тази причина считам, че показателите, които измерват тези фактори, също са важни и следва да им се отдаде по-голямо значение. Гласувах в подкрепа на доклада, защото той е стъпка, макар и колеблива, към подобряване и допълване на брутния вътрешен продукт (БВП) като инструмент за измерване и оценяване на социалните и икономическите резултати и заедно с това на напредъка на обществата.
<SPEAKER ID="459" NAME="Paulo Rangel" LANGUAGE="PT">
Брутният вътрешен продукт (БВП) е стандартният макроикономически показател, който се използва по правило за измерване на икономиките на различните държави. Той обаче е просто показател за богатството, с по-малък потенциал за сравняване на социалното развитие. Успехът на БВП се дължи до голяма степен на неговата простота - ориентиран е към разходите, а оттук и пълнотата на постигнатите резултати. Затова би било полезно да се разработят нови показатели, които да позволят да се отчетат и други аспекти, за да се получи по-добра цялостна картина за развитието на държавите. Това е сложен процес, който следва да включва професионалисти от всички области, с цел да се получи по-широк и по-пълен показател.
<SPEAKER ID="460" NAME="Raül Romeva i Rueda" LANGUAGE="FR">
Подкрепям доклада. Както каза колегата, г-жа Bélier, въпреки че докладът можеше да стигне по-далеч с амбициите и насоките, които можеше да определи, той представлява първа стъпка и силен сигнал до Съвета и Комисията, че Европа трябва да продължи напред с щателното преразглеждане на показателите за богатството и развитието, за да отразяват в по-голяма степен екологичните и социалните постижения и ограничения, с които се сблъскваме.
<P>
С това решение членовете на Европейския парламент признават необходимостта да се откажем и да излезем извън рамките на остарял модел, който допринася за социалното неравенство и унищожава природното наследство, и да поставим началото на нов икономически модел на европейско равнище. Така проправяме пътя за признаването на нови показатели, които са по-справедливи и които ще ни позволят да предприемем екологичния и социалния преход на нашите общества.
<SPEAKER ID="461" NAME="Licia Ronzulli" LANGUAGE="IT">
Докладът предлага приемането на ясно определена система за измерване, която да допълни брутния вътрешен продукт като показател за социалното развитие като цяло. Допълващият инструмент следва да има практическо приложение и да се използват ясно определени показатели и надеждни данни. Само по този начин БВП може да бъде достатъчен за политическите дискусии и вземането на решения. Затова Комисията се призовава да представи стъпаловидна стратегия, която да показва как новият подход може да бъде прилаган на практика във всекидневната политическа дейност.
<SPEAKER ID="462" NAME="Oreste Rossi" LANGUAGE="IT">
Докладът относно съобщението на Комисията от 20 август 2009 г., озаглавено "Отвъд БВП - Измерване на напредъка в свят на промени", подчертава значението на брутния вътрешен продукт като общ показател за социалното развитие и икономическия растеж. Целта е приемането на нова, ясно определена система за измерване, основана на надеждни и точни данни, но в съобщението на Комисията не се съдържа стъпаловидна стратегия за постигането й. Гласувах в подкрепа на доклада, тъй като считам, че е важно социално-икономическите анализи да се извършват с помощта на подходящи инструменти, които ще допълват БВП.
<SPEAKER ID="463" NAME="Catherine Stihler" LANGUAGE="EN">
Подкрепям доклада, който препоръчва няколко конкретни действия, включително създаването на индекс за екологичното състояние, по-навременно публикуване на екологичните и социалните данни, по-точно отчитане на социалните неравенства и разширяване на системата на националните сметки, така че да включат екологични и социални въпроси.
<SPEAKER ID="464" NAME="Nuno Teixeira" LANGUAGE="PT">
В съобщението на Комисията до Европейския парламент и Съвета, озаглавено "Отвъд БВП - Измерване на напредъка в свят на промени" (COM(2009)433 окончателен), се признава, че "БВП се счита и за меродавен показател за цялостното развитие на обществото и напредъка по принцип", но "не измерва екологичната устойчивост или социалната интеграция". В свят, в който качеството на живот на хората все повече се измерва с други, неикономически фактори, различни международни институции като Организацията на обединените нации (ООН), Световната банка и Организацията за икономическо сътрудничество и развитие (ОИСР) понастоящем проучват определянето на нови показатели за измерване и анализиране на икономическия и социалния напредък.
<P>
Гласувах в подкрепа на доклада, защото считам, че е важно Европейският съюз да прилага системен подход, с цел да измерва социалното развитие във всичките му аспекти, като обръща специално внимание на икономическите и екологичните фактори, и да подобрява качеството на живот в средносрочен и дългосрочен план. Считам, че посочените по-горе показатели ще имат стратегическо значение при определянето на бъдещата политика на сближаване, с което ще допринесат за интелигентен, устойчив и приобщаващ растеж, в съответствие с принципите, залегнали в стратегията "Европа 2020".
<SPEAKER ID="464" NAME="Niki Tzavela" LANGUAGE="EL">
Гласувах в подкрепа на доклада относно "Отвъд БВП - Измерване на напредъка в свят на промени" поради следните причини. Всички знаем, че БВП е показател, който се използва за измерване на макроикономическата дейност и не може да се използва за измерване на други неща. Следователно е необходимо да бъдат разработени нови показатели, с което именно се занимава докладът на г-жа Rosbach. Считам, че БВП е ограничен показател и следва да бъдат разработени показатели, които да го допълнят. Докладът разглежда посочените въпроси, които считам, че са много важни и се нуждаят от незабавно решение, поради което гласувах в подкрепа на доклада.
<SPEAKER ID="465" NAME="Giommaria Uggias" LANGUAGE="IT">
Гласувах в подкрепа на определянето на нови параметри, които да представят по-пълно напредъка на дадена държава, а не само потреблението, макар че според мен трябва да се направи повече. Въпросният доклад извървя дълъг и тежък път и изгуби голяма част от съдържанието си, докато най-накрая стигне до пленарна сесия. Парламентът трябваше да представи предложение, което отчита фактори като образование, здравеопазване и лична дейност, но се ограничи с подчертаване на необходимостта да се създадат нови параметри, като постави на Комисията задачата да ги определи.
<P>
Брутният вътрешен продукт е остарял показател, основан на икономически принципи, които подчинявайки качеството на количеството, пренебрегват значението на нещата и индивидуалното и колективното благополучие, омаловажават работата в сравнение с предмета на производство и разглеждат само създаването на нови неща, не и запазването.
<SPEAKER ID="466" NAME="Viktor Uspaskich" LANGUAGE="LT">
Ако погледнем класацията по БВП на Международния валутен фонд (МВФ) (ЕС е на първо място, Литва - на 82-ро), можем да видим, че БВП не показва цялата картина. БВП не отразява достатъчно добре сложната социално-икономическа действителност на националните и регионалните предизвикателства. Въпреки че БВП е силен макроикономически показател, той не отразява най-големите социални проблеми на Литва като безработицата, качеството на системите на образованието и здравеопазването и неравенството в разпределението на доходите. В Литва и на равнище на ЕС често липсват ясна информация, данни и показатели и затова подкрепям предложението на докладчика за по-добро отчитане на социалните показатели. Надявам се, че това ще осигури по-пълна информация за разработването на политиката.
<P>
Днес, за съжаление, политиците често не разполагат с такава информация. Разработването на политиките на ЕС не следва да се основава на чисто абстрактна статистика. Преди всичко политиката на ЕС следва да се измерва с постигнатия напредък в подобряването на благоденствието на европейците. Методът за излизане извън рамките на БВП, посочен в доклада, може да се окаже много полезен. Преди да го приложим обаче, следва да проучим по-добре възможностите за приспособяването му в ежедневието.
<SPEAKER ID="467" NAME="Luís Paulo Alves" LANGUAGE="PT">
Гласувам в подкрепа на доклада, защото в него подробно се оценяват процесите и досегашното изпълнение на проекта и защото той слага началото на дебат относно бъдещото управление, експлоатация и финансиране на решението за създаване на глобални навигационни спътникови системи и други автономни европейски системи. Тук се включват всички търговски аспекти на експлоатацията, както и правните, договорни и финансови структури в различните модели на експлоатация, които ще гарантират, че моделът за управление се реализира на практика.
<SPEAKER ID="467" NAME="Sophie Auconie" LANGUAGE="FR">
Програмата "Галилео" (спътникова навигация) е от изключителна важност, тъй като поддържа компетентността на Европейския съюз в областта на най-новите технологии. За съжаление, за "Галилео" се очакват допълнителни забавяния и разходи. В такава ситуация е необходимо да потърсим нови решения. Поради това подкрепих доклада на г-н Remek, който разглежда всички възможни източници за допълване на финансирането от европейския бюджет.
<SPEAKER ID="467" NAME="Zigmantas Balčytis" LANGUAGE="LT">
"Галилео", заедно с EGNOS (Европейска геостационарна служба за навигационно покритие - спомагателна система, която подобрява точността и надеждността на информацията от глобалната система за позициониране (GPS) на САЩ), е разработваната от ЕС глобална навигационна спътникова система (ГНСС). Очаква се, когато нейното изграждане приключи, системата да включва 27 спътника, както и подходящ брой резервни спътници, в орбита на височина 23 000 км над земната повърхност, както и световна мрежа от приблизително 40 наземни станции. Има две основни причини за решението на ЕС да създаде своя собствена глобална система за спътникова навигация: на първо място, независимостта на Европа от други глобални навигационни системи и нейната автономност, и на второ място, стремежът за получаване на по-голям дял в този световен пазар на високи технологии, който се развива с бързи темпове и понастоящем е доминиран в голяма степен от САЩ. Съгласен съм, че следва да се проведе широк и изчерпателен политически дебат относно желаното равнище на амбициите (изразяващо се в степента на предоставяните услуги) и наличните финансови ресурси (като ще трябва да бъде направен политически избор между изцяло финансирана от ЕС програма и програма, позволяваща национален или частен принос). Резултатът от този дебат ще се отрази на политическите възможности за бъдещото ръководство и управление на ГНСС.
<SPEAKER ID="468" NAME="Mara Bizzotto" LANGUAGE="IT">
Проектът за изпълнение на европейска програма за спътникова навигация е значимо предизвикателство и несъмнено е полезен за бъдещето на технологиите в Европа, но прогнозите за разходите и инвестициите на европейските органи в този проект засега са все още неясни и непрозрачни. През следващите няколко години се очакват допълнителни разходи спрямо първоначално планираните в програмата; считам, че за довършване на проекта вероятно ще са необходими допълнителни суми. Поради това се въздържах при окончателното гласуване по този доклад по собствена инициатива.
<SPEAKER ID="468" NAME="Rachida Dati" AFFILIATION="PPE">
в писмена форма. - (FR) С удовлетворение гласувах в подкрепа на доклада, който представлява кулминация на широкообхватно политическо решение, особено по отношение на изпълнението на проекта "Галилео". Абсолютно необходимо е автономната европейска спътникова радионавигационна система да се въведе в експлоатация колкото е възможно по-скоро и при това, както се подчертава в доклада, с гаранции за дългосрочно финансиране. Конкуренцията от страна на Съединените щати (чрез глобалната система за позициониране, GPS) ни принуждава да внедрим "Галилео" бързо, като не забравяме какви са финансовите, технически, политически и стратегически залози.
<SPEAKER ID="468" NAME="Christine De Veyrac" LANGUAGE="FR">
Европейският съюз си е поставил за цел да стане световен лидер в областта на глобалните навигационни спътникови системи (ГНСС) чрез програмите за европейска геостационарна служба за навигационно покритие (EGNOS) и "Галилео", които осигуряват технологичната му независимост от американската GPS. Като имах предвид значителната икономическа възвръщаемост от такива програми, гласувах в подкрепа на доклада на г-н Remek, който призовава Комисията и държавите-членки да осигурят достатъчно финансиране, за да се гарантира завършването на проектите до 2018 г. и те да се утвърдят като сериозни конкуренти на американската система.
<SPEAKER ID="469" NAME="Diane Dodds" LANGUAGE="EN">
Във времена, когато Комисията, а и самият Парламент трябва да търсят и предлагат начини за икономия на средства, ни се представя доклад, който предлага завършване на спътниковата навигационна система "Галилео" срещу 1,9 милиарда евро допълнителни разходи през следващата многогодишна финансова рамка. Да не забравяме, че всичко това е на фона на увеличението на разходите по проекта "Галилео" от първоначалните 7,7 милиарда евро до прогнозираните сега 22,6 милиарда. На такова предложение казвам категорично "не". Вече приетите бюджетни средства за проекта са напълно достатъчни за неговото завършване и въпреки това - колко типично - предложението е да се похарчат още повече пари. Знам, че ако говоря с моите избиратели, те надали ще подкрепят и сегашните разходи по проекта "Галилео", а още по-малко тяхното увеличение. Отново призовавам членовете на Парламента и Комисията да проявят реализъм и внимателно да изразходват средствата, с които разполагаме, за максимална полза на нашите избиратели.
<SPEAKER ID="470" NAME="Diogo Feio" LANGUAGE="PT">
Европейските спътникови навигационни системи закъсняват и изискват допълнителни разходи, което трябва да накара отговорните лица да се замислят относно използваните методи за тяхното реализиране. Във време, когато държави като Португалия прибягват до помощ от другите държави-членки, а Европа като цяло е изправена пред тежка икономическа и финансова криза, която застрашава нейната стабилност, трябва да се полагат още повече усилия разходите да не надхвърлят предвиденото и да се избягват излишните разходи.
<P>
Не поставям под въпрос стратегическото значение на тези проекти, но не мога да не отбележа, че те не отговарят на очакванията. Съгласен съм, че както "Галилео", така и европейската геостационарна служба за навигационно покритие (EGNOS) са европейски програми и представляват публичен интерес за целия Съюз, поради което трябва като цяло да се финансират чрез бюджета на ЕС, но считам, че трябва де се обсъдят и други възможни източници на средства, в това число новаторски форми на финансиране.
<SPEAKER ID="470" NAME="José Manuel Fernandes" LANGUAGE="PT">
Докладът, подготвен от г-н Remek, е относно европейските програми за спътникова навигация. Той представлява междинен преглед на тези програми, в това число оценка на прилагането, бъдещи предизвикателства и финансови перспективи.
<P>
От 2000 г., когато започна предлагането на услугите на глобалната система за позициониране (GPS), секторът се разраства бурно (124 милиарда евро през 2008 г.), като прогнозата за вътрешния пазар е да достигне общо 230 милиарда евро през 2025 г. През 2008 г. ЕС реши да създаде собствена спътникова навигационна система (регламент (ЕО) № 683/2008) "Галилео" и европейската геостационарна служба за навигационно покритие (EGNOS), като целта беше да се гарантират независимостта и автономността на Европа, да се повиши пазарният й дял и да се даде възможност секторът да бъде конкурентен на този стратегически и бързоразвиващ се пазар.
<P>
Гласувах в подкрепа на предложението на докладчика въпреки превишението на разходите за изпълнение на проекта, защото считам, че ЕС трябва да бъде в челото на изследванията и разработките на съвременни технологии, особено когато тези технологии представляват научно и икономическо предимство за ЕС.
<SPEAKER ID="470" NAME="João Ferreira" LANGUAGE="PT">
Както вече казахме във връзка с приложенията в транспорта на глобалната европейска спътникова система, използването на тази технология може да бъде значим принос за разработването, модернизацията и разнообразяването на публичните услуги, за създаване на възможности за сътрудничество и напредък в областта на науката и нейните практически приложения, обмяна и достъп до информация при спазване на правата на човека, свободите и гаранциите. Основният въпрос обаче не е съществуването на европейска глобална навигационна спътникова система, основана на приложения за невоенни цели и неинтегрирана в системите за сигурност на ЕС.
<P>
Проблемът е възможността за нейното използване за военни и агресивни цели. В частност предизвиква тревога фактът, че тази спътникова навигационна система се създава като конкурент на глобалната система за позициониране (GPS) на Съединените щати, от която ЕС е зависим и за която е добре известно, че се контролира от военните и се финансира чрез федералните военни програми на САЩ. Поради това повторно наблягаме на съмненията ни относно границите на възможните приложения на тези програми в контекста на предполагаемата конкуренция между ЕС и САЩ в областта на функциите и ефективността на системите.
<SPEAKER ID="471" NAME="Ilda Figueiredo" LANGUAGE="PT">
Основният въпрос не е съществуването на европейска глобална навигационна спътникова система, основана на приложения за невоенни цели и неинтегрирана в системите за сигурност на ЕС. Проблемът е възможността за нейното използване за военни и агресивни цели.
<P>
Използването на системата за невоенни цели може да има важно значение за осигуряване на публични услуги, създаване на възможности за сътрудничество и напредък в областта на науката и нейните практически приложения, обмяна и достъп до информация при спазване на правата на човека, свободите и гаранциите.
<P>
От друга страна, тревога предизвиква фактът, че тази спътникова навигационна система се създава като конкурент на глобалната система за позициониране (GPS) на Съединените щати, от която ЕС е зависим и за която е добре известно, че се контролира от военните и се финансира чрез федералните военни програми на САЩ.
<P>
Поради това все още имаме сериозни съмнения относно границите на възможните приложения на тези програми в контекста на конкуренцията между системите по отношение на техните функции и ефективност, и между ЕС и САЩ.
<SPEAKER ID="472" NAME="Monika Flašíková Beňová" LANGUAGE="SK">
Европейският съюз предприе важна стъпка чрез политическо решение въз основа на регламент (ЕО) № 683/2008 - да внедри автономна европейска глобална навигационна спътникова система (ГНСС), притежавана и експлоатирана от Съюза. Комисията трябва да изготви подробен анализ, който да съдържа по-точно описание на възможните сценарии и ресурси за експлоатацията и използването на системата след 2013 г. Сценарият трябва да включва всички търговски аспекти на използването на системата, например правни, договорни и финансови структури при различните модели на използване, и да гарантира избора на стабилен модел на управление.
<SPEAKER ID="473" NAME="Jacqueline Foster" LANGUAGE="EN">
"Галилео", европейската глобална навигационна спътникова система, е много важна за Европа, и в частност за Обединеното кралство. Този проект, който поддържам изцяло, получава не само значително публично финансиране - частни дружества от целия ЕС също инвестират пари, време и знания за разработване на системата.
<P>
Независимо че разбирам необходимостта проектът да напредва, мисля, че трябва да се въздържа при окончателното гласуване. В доклада на г-н Remek се твърди, че за довършване на системата "Галилео" в следващата многогодишна финансова рамка (МФР) ще е необходимо допълнително финансиране в размер на 1,9 милиарда евро. Понастоящем финансовият климат е неблагоприятен, поради което трябва да се противопоставя на това увеличаване на разходите, особено като имам предвид, че програмата вече е надхвърлила бюджета си с 60 %. Считам, че "Галилео" трябва да остане с досегашния си бюджет.
<P>
Да видим как можем да подобрим сегашната система със средствата, които имаме на разположение. Настоятелно препоръчвам на Комисията да предприеме засилени мерки за подобряване на управлението на програмата и реализиране на икономии. За целта Комисията трябва да извърши задълбочена и подробна оценка на въздействието, за да можем да вземем информирано решение относно бъдещото финансиране на програмата.
<SPEAKER ID="473" NAME="Juozas Imbrasas" LANGUAGE="LT">
Подкрепям този документ, защото докладът е в отговор на съобщението на Комисията относно междинния преглед на автономните европейски глобални навигационни спътникови системи (ГНСС) ("Галилео" и EGNOS), което прави оценка на досегашните процеси и изпълнение и слага началото на дебат относно бъдещото им управление, експлоатация и финансиране. ЕС реши да създаде собствена глобална навигационна спътникова система по две важни причини: първо, за независимост на Европа от други глобални навигационни системи и за автономност, и второ, за да увеличи дела си на този разрастващ се световен високотехнологичен пазар, на който понастоящем в голяма степен доминират Съединените щати. Непреките ползи от програмата се оценяват приблизително на 60 милиарда евро годишно (включително пазарът нагоре и надолу по веригата и публичните ползи). ГНСС се разглежда като пробивна технология с голям потенциал за иновации, изграждане на бази знания за високите технологии и повишаване на производителността в много сектори. Годишният ръст на пазара за свързани с ГНСС продукти и услуги се оценява на повече от 10%. Комисията трябва да изготви подробен анализ, за да определи по-точно възможните сценарии и средства за експлоатацията и използването на системата след 2013 г. Сценарият трябва да включва всички търговски аспекти на експлоатацията на системата, както и правните, договорни и финансови структури при различните модели на експлоатация, които ще гарантират избора на стабилен модел на управление.
<SPEAKER ID="473" NAME="Ville Itälä" LANGUAGE="FI">
Системите EGNOS и "Галилео", когато бъдат завършени, ще повишат сигурността на транспорта чрез използване на различни приложения. Световният пазар на такива приложения непрекъснато расте и ЕС ще има финансова полза от това. Разработването на системите ще представлява съществен принос за развитието на европейския въздушен транспорт и за подобряване на икономичността и ефективността на железопътния и автомобилния транспорт. Проблем при разработването на подобни приложения и своевременно завършване на системите може да бъде липсата на инвестиции. Важно е да се разбере ползата за държавите-членки от инвестиране и разработване на системите, така че те да бъдат завършени в срок.
<SPEAKER ID="473" NAME="Giovanni La Via" LANGUAGE="IT">
Гласувах в подкрепа на доклада на г-жа Ţicău, защото обсъжданият проект отговаря на много от желанията на тези, които с оптимизъм очакват новостите в изследователската дейност и технологичния напредък. EGNOS и "Галилео" са проекти, които ще генерират непреки ползи на стойност приблизително 60 милиарда евро за икономиката и обществото в ЕС под формата на повишена сигурност на пътния транспорт и въздухоплаването, по-ниска степен на замърсяване на въздуха и на потреблението на пестициди, нови работни места и обществена сигурност, като се осигурява много висока възвръщаемост. Поради това, преди да се вземе решение за по-нататъшно финансиране от бюджета на ЕС през следващата многогодишна финансова рамка, Комисията трябва да представи ясна оценка на всички възможни технически варианти и съответните разходи и ползи.
<SPEAKER ID="473" NAME="Agnès Le Brun" LANGUAGE="FR">
Преди десет години Европейският съюз започна да изпълнява две програми за спътникова навигация: "Галилео" и EGNOS (Европейска геостационарна служба за навигационно покритие). Първата ще може да се използва от 2014 г. и ще осигурява точност, по-добра от един метър, докато точността на GPS е няколко метра. Напредъкът на технологиите ще позволи на европейските дружества да внедряват иновации и да използват най-съвременните услуги, предлагани чрез системите за глобално позициониране. Същевременно "Галилео" има и стратегически аспекти. Понастоящем Европа зависи от американската система GPS. След внедряването на "Галилео" Съюзът ще бъде напълно независим и ще има превъзходство в тази област, а значението на приложенията на системата е очевидно. В резултат гражданските и военни ресурси на държавите-членки ще повишат своята ефективност. Гласувах в подкрепа на резолюцията, която оценява високо постигнатия технически напредък, но същевременно напомня на Европейската комисия как още може да се подобри програмата: финансиране, публична осведоменост, привличане на нашите международни партньори.
<SPEAKER ID="474" NAME="David Martin" LANGUAGE="EN">
Основните предизвикателства пред международните дейности по програмите ГНСС ще бъдат осигуряването на оперативна съвместимост с "Галилео", достъпът до глобалните ресурси, имащи отношение към ГНСС, въвеждането на общоприети стандарти, гарантирането на сигурността на космическата част на системата и мрежата от наземни станции, като същевременно се осигури по-строг контрол върху поверителните технологии в областта на ГНСС, разработени с европейско финансиране, и обединяването на международните усилия за разработване на новаторски и специализирани приложения, представляващи интерес не само в отделни региони. Важна цел ще бъде създаването на пазар за продукцията на европейската промишленост в областта на технологиите и приложенията на ГНСС.
<SPEAKER ID="474" NAME="Clemente Mastella" LANGUAGE="IT">
Считаме, че глобалната навигационна спътникова система (ГНСС) на ЕС, която се състои от програмите "Галилео" и EGNOS, е важна стъпка за Европа, тъй като, първо, осигурява автономност и независимост от други глобални навигационни системи, и второ, позволява да се спечели по-голям дял в този бурноразвиващ се високотехнологичен световен пазар. Същевременно е много важно да се гарантира непрекъснатост на услугите, тъй като (временното) ограничаване или влошаване на сигналите на GPS ще има огромно въздействие върху нашата икономика и обществото, ако не съществуват други независими ГНСС. Същевременно, за пълноценно използване на предимствата на системата, "Галилео" трябва да достигне пълния си оперативен капацитет, а за целта са необходими допълнителни инвестиции. Понастоящем финансовото положение съвсем не е добро. По този въпрос считаме, че трябва да се проведе широк и подробен политически дебат относно желаното ниво на амбициите и наличните финансови ресурси. В заключение, ние считаме, че е важно да се извърши подробен анализ за по-точно определяне на възможните сценарии и средства за експлоатация и използване на системата след 2013 г., който да включва всички търговски аспекти на експлоатацията на системата, както и правните, договорни и финансови структури при различните модели на експлоатация, които ще гарантират избора на стабилен модел на управление.
<SPEAKER ID="474" NAME="Nuno Melo" LANGUAGE="PT">
Европейските програми за спътникова навигация "Галилео" и Европейска геостационарна служба за навигационно покритие (EGNOS) ще позволят Европа да получи автономност и стратегическа независимост от други икономически блокове, което е много важно, а също така ще подобрят ежедневието на хората в Европа, като същевременно ще генерират преки и непреки ползи за европейската икономика. От друга страна, проблемите при финансирането на тези програми могат да предизвикат значително забавяне на тяхното изпълнение и други свързани вреди.
<P>
Необходимо е да приведем в действие средно- до дългосрочна стратегия за финансиране, за да можем да създадем необходимата сигурност на пазара, която да привлече инвестиции и закупуване на приложения и услуги. Само в напълно функционално състояние системите "Галилео" и EGNOS ще бъдат предимство на ЕС във всички негови политики и не на последно място, в транспорта, селското стопанство, борбата с изменението на климата, предотвратяването на природни и предизвикани от човека бедствия, както и в областта на науката, технологиите и иновациите.
<SPEAKER ID="475" NAME="Louis Michel" LANGUAGE="FR">
Европейският парламент винаги е подкрепял глобалната навигационна спътникова система (ГНСС) на Европейския съюз, реализирана чрез програмите "Галилео" и Европейска геостационарна служба за навигационно покритие (EGNOS). За съжаление, понастоящем Европейският съюз е зависим от системата за глобално позициониране (GPS) на Съединените щати.
<P>
От друга страна, "Галилео" определено притежава предимства пред системата GPS. Системата се използва ежедневно от над 80 000 земеделски стопани в Европа и наскоро беше сертифицирана за гражданското въздухоплаване, а сертифицирането за морския транспорт се очаква в близко бъдеще. Космическата политика и програмата ГНСС са със стратегическо значение и трябва да осигурят значителни ползи за гражданите и предприятията.
<P>
От тази гледна точка Комисията трябва да осигури оперативната съвместимост на "Галилео" с други спътникови навигационни системи. В заключение, важно е тези европейски програми да получат необходимото финансиране, за да се развият до състояние, в което могат да допринасят полза.
<SPEAKER ID="475" NAME="Alexander Mirsky" LANGUAGE="EN">
ЕС предприе важна стъпка с това политическо решение. Докладът представлява междинен преглед на тази водеща инициатива, като оценява досегашните процеси и изпълнение и поставя началото на дебат относно бъдещото управление, експлоатация и финансиране на европейската система. Според мен е необходимо да се извърши подробен анализ за по-точно определяне на възможните сценарии и средства за експлоатация и използване на системата след 2013 г. Напълно съм съгласен с доклада на Vladimir Remek и гласувах в негова подкрепа.
<SPEAKER ID="476" NAME="Andreas Mölzer" LANGUAGE="DE">
Проектът за система за спътникова навигация ГНСС ("Галилео" и EGNOS), подобно на проекта за шенгенска информационна система от второ поколение, се превърна в поглъщаща пари бездънна яма. Изглежда, все още е невъзможно да се оценят конкретно допълнителните разходи; ясно е само, че са необходими икономии, ако искаме да предотвратим окончателния взрив на вече непрестанно нарастващите разходи за проекта. Възникват проблеми и когато съответните ограничения на предоставяните услуги засягат само гражданите на Европа - данъкоплатците - и само услугите с военни приложения остават непокътнати. Поради това е необходимо по-нататъшно обсъждане относно досегашната процедура и реализиране на системата, както и за нейното бъдещо управление, използване и финансиране.
<P>
Определено изглежда малко вероятно засиленото привличане на частната инициатива в тази област да донесе финансово облекчение. Оценката на Комисията по този въпрос се очаква с нетърпение. Идеята "Галилео" е добра по принцип, но разходите трябва да се държат под контрол. Когато гласувах, имах предвид всичко това.
<SPEAKER ID="476" NAME="Franz Obermayr" LANGUAGE="DE">
Отново (както в случая с проекта "ITER") ЕС успя да забави изпълнението на един проект дотолкова, че да стане невъзможно да се оценят разходите. Това важи с пълна сила за допълнителните разходи по проектите за ГНСС (спътниковите навигационни системи "Галилео" и EGNOS) и за шенгенска информационна система от второ поколение. Не само допълнителните разходи нарастват лавинообразно: "нормалните" разходи по проекта също достигат огромни стойности. Сега се прави опит за ограничаване на щетите чрез икономии. Това са необходими мерки. За съжаление, всички съкращения, изглежда, ще засегнат само европейския данъкоплатец, тъй като ще доведат до ограничаване на предлаганите услуги. Въпреки че ГНСС ще има само военно приложение, именно данъкоплатците ще поемат разходите - вече нараснали двойно поради допълнителните разходи. Тази ситуация хвърля сянка върху проекта ГНСС, който по принцип заслужава подкрепа. Поради тази причина се въздържах при гласуването.
<SPEAKER ID="476" NAME="Georgios Papanikolaou" LANGUAGE="EL">
Гласувах в подкрепа на доклада относно междинния преглед на програмата "Галилео". Амбициозният европейски проект за създаване на европейска спътникова навигационна система, която представлява съзвездие от 30 спътника и предлага качествени услуги за глобално позициониране, гарантира автономността на Европа, нейната независимост от други глобални системи за навигация и по-голям дял в този важен високотехнологичен световен пазар, на който понастоящем САЩ и Япония имат водеща роля. Освен това "Галилео" ще може да поддържа реализацията на предходните системи за ръководство на движението за всички видове транспорт (пътен, въздушен, морски и т.н.), като подобрява тяхната ефективност и намалява въздействието върху околната среда. В селското стопанство "Галилео" ще помогне за подобряване на продукцията чрез по-ефективно използване на земята и водата, като намали потребността от торове и пестициди. От друга страна, повдигнатите въпроси остават без отговор, в това число моето питане към Комисията относно извънредно високите разходи конкретно по този проект. По-специално, първоначалната оценка на разходите за изпълнение на програмата беше в размер на 3330 милиона евро (от които 1800 милиона трябваше да се платят от публичния сектор). Тази оценка сега нарасна до 5580 милиона евро, като цялата сума трябва да се плати от публичния сектор в трудни за икономиката времена.
<SPEAKER ID="476" NAME="Maria do Céu Patrão Neves" LANGUAGE="PT">
Гласувах в подкрепа на доклада. Европейският съюз предприе важна стъпка чрез приетото с регламент (ЕО) № 683/2008 политическо решение да внедри автономни европейски глобални навигационни спътникови системи (ГНСС) - "Галилео" и европейската геостационарна служба за навигационно покритие (EGNOS) - притежавани и ръководени от ЕС. Обсъжданото в доклада съобщение представлява междинен преглед на тази емблематична инициатива, в което се прави анализ на досегашните процеси и изпълнение и се слага началото на дебат относно бъдещото й управление, използване и финансиране.
<P>
Понастоящем икономическата ситуация спешно налага да се проведе широк политически дебат относно желаното ниво на амбициите, което ще определи нивото на предлаганите услуги, и относно наличните ресурси, на който да се направи политически избор между модел с финансиране само от ЕС или с възможност за привличане на национални и частни капитали. Резултатът от този дебат ще намери отражение в политическия избор относно бъдещите системи за управление и ръководство на ГНСС.
<SPEAKER ID="477" NAME="Fiorello Provera" LANGUAGE="IT">
Системата "Галилео" ще подобри точността и надеждността на информацията от системата за глобално позициониране (GPS) на САЩ. Тази нова система ще играе важна роля за гарантиране на автономността на Европа и нейната независимост от други глобални навигационни системи и ще й позволи да спечели по-голям дял в този бурноразвиващ се и високотехнологичен световен пазар. Както е известно, програмата се финансира изцяло от бюджета на Съюза, като предвидените до 2014 г. разходи са 3,4 милиарда евро. Знаем, че непреките ползи от програмата се оценяват приблизително на 60 милиарда евро на година, но Комисията признава, че за постигане на пълния оперативен капацитет ще са необходими допълнителни инвестиции. Тъй като не е ясно колко ще струва на данъкоплатеца системата "Галилео", аз се въздържах при гласуването на тази мярка, не на последно място за да наблегна на молбата към Комисията да изясни бъдещите разходи по проекта.
<SPEAKER ID="477" NAME="Paulo Rangel" LANGUAGE="PT">
Програмата "Галилео", която, заедно с европейската геостационарна служба за навигационно покритие (EGNOS), трябва да представлява глобална навигационна спътникова система (ГНСС), съответства на стратегическия избор на Съюза: тя утвърждава навлизането му на този световен пазар, на който понастоящем доминират Съединените щати, и е важна за стимулиране на европейската икономика. Да си припомним, че според посоченото в доклада 7 % от брутния вътрешен продукт (БВП) на ЕС зависи от използването на глобалната система за позициониране (GPS), което подчертава необходимостта от автономна спътникова навигационна система.
<P>
Понастоящем съществува намерение да се извърши подробен анализ на проекта. В изводите от анализа трябва да се подчертае, че експлоатационните разходи по тези програми се оценяват на 800 милиона евро на година до около 2030 г., а в същия срок приходите ще достигнат едва 80 милиона евро на година. От друга страна, се счита, че непреките ползи могат да достигнат 60 милиарда евро на година. В този контекст считам за важно, както предлага докладчикът, да се постави началото на дебат относно структурата на програмата и как след време тя да започне да носи приходи, за да се приемат надеждни и безопасни решения за бъдещето на Европа.
<SPEAKER ID="478" NAME="Zuzana Roithová" LANGUAGE="CS">
Напълно подкрепям автономната европейска глобална навигационна спътникова система и съм съгласна с приемането на всички мерки, необходими за достигане на пълния й оперативен капацитет. Това мнение преобладава в политическите групи на Европейския парламент, което се доказва от факта, че няма предложени изменения на доклада. В доклада на г-н Remek ние призоваваме Европейската комисия да вземе мерки за решаване на възникналите проблеми и да осигури процедура за финансиране на програмата, която да позволи достигането на пълен оперативен капацитет през 2018 г. За запазване на конкурентоспособността на ЕС не трябва да се отлага въвеждането на системата в експлоатация; в противен случай други държави, например Китай, Индия и Япония, ще ни изпреварят.
<SPEAKER ID="479" NAME="Raül Romeva i Rueda" LANGUAGE="EN">
Това гласуване беше катастрофално за Зелените. Ние бяхме "против" на двете отделни гласувания (параграфи 19 и 20), но и двата бяха приети; ние бяхме "против" и на окончателното гласуване, но текстът беше приет. Тревожи ни най-вече скоростта, с която някои искат да прокарат решението, въпреки многото оставащи без отговор въпроси.
<SPEAKER ID="480" NAME="Licia Ronzulli" LANGUAGE="IT">
Гласувах в подкрепа на доклада, защото споделям мнението за важността на проекта "Галилео" като част от европейската глобална навигационна спътникова система. Той ще гарантира автономност на Европейския съюз и независимост от други глобални навигационни системи, като същевременно ще му позволи да спечели по-голям дял в този бурноразвиващ се високотехнологичен световен пазар. Тъй като нашите конкуренти стават все по-силни и напредват все по-бързо, и като се има предвид, че за пълно използване на предимствата на системата "Галилео" тя трябва да достигне пълния си оперативен капацитет, трябва да се направят посочените от докладчика допълнителни инвестиции в проекта.
<SPEAKER ID="481" NAME="Catherine Stihler" LANGUAGE="EN">
Подкрепям доклада, който призовава Комисията да извърши подробен анализ за по-точно определяне на възможните сценарии и средства за използване и експлоатация на системата след 2013 г. Той трябва да включва всички търговски аспекти на експлоатацията, както и правните, договорни и финансови структури при различните модели на експлоатация, които ще гарантират избора на стабилен модел на управление. Докладът беше приет в комисията с преобладаващо мнозинство (44 към 4).
<SPEAKER ID="481" NAME="Nuno Teixeira" LANGUAGE="PT">
Европейската инициатива за създаване на програмите "Галилео" и Европейска геостационарна служба за навигационно покритие (EGNOS) не само ще даде възможност Европа да получи автономност и стратегическа независимост от други икономически блокове, но преди всичко ще подобри ежедневието на европейците и ще генерира преки и непреки ползи за европейската икономика.
<P>
За да се постигне действителна полза от програмата, е необходимо да се създаде средно- и дългосрочна стратегия за финансиране и управление, която да покрива основните изпълнявани действия. Само по този начин е възможно да се създаде необходимото доверие в пазара и в резултат да се осигурят инвестиции и закупуване на приложения и услуги.
<P>
Само при постигане на пълна функционалност системите "Галилео" и EGNOS ще осигурят конкретни ползи за всички политики на Европейския съюз, и по-специално в областта на транспорта, селското стопанство, борбата с изменението на климата, предотвратяването на природни и предизвикани от човека бедствия, науката, технологиите и иновациите. За увеличаване на подкрепата за тези проекти от решаващо значение е да се подобри комуникацията между техните ръководители и обществеността, за да се създаде пряка връзка между тези инициативи и европейските граждани. Освен това считам за необходимо да се създаде и приложи подходяща финансова структура.
<SPEAKER ID="482" NAME="Derek Vaughan" LANGUAGE="EN">
В доклада се разглеждат напредъкът на европейската глобална спътникова навигационна система "Галилео" и въпросите относно бъдещото управление на програмата. Когато достигне пълните си оперативни възможности, "Галилео" ще бъде конкурент на американската система GPS, като работи с повече и по-прецизни спътници и наземни станции по целия свят. Въпреки постигнатия значителен технически напредък докладът е доста критичен към финансовото състояние на проекта. В него се поставят въпроси, на които е необходимо да се отговори, и се препоръчват мерки, които да гарантират, че спътниковата система ще достигне колкото е възможно по-скоро пълен оперативен капацитет, което означава по-бързо възвръщане на инвестициите; докладът представлява основа за дебата относно най-добрия начин, по който Комисията може да постигне тази цел.
<SPEAKER ID="483" NAME="Luís Paulo Alves" LANGUAGE="PT">
Гласувах в подкрепа на доклада, тъй като той представя подходящи политически приоритети за Парламента за Многогодишната финансова рамка както в законодателно, така и в бюджетно отношение. Някои от приоритетите, включени от групата на Прогресивния алианс на социалистите и демократите в Европейския парламент, които бих искал да подчертая, са например: 1) инвестиции в работни места и развитие; 2) социалният аспект и правата на работниците и условията на труд; 3) устойчивост; 4) европейска добавена стойност; 5) предложената структура и продължителност.
<P>
Отбелязвам необходимостта да се обърне специално внимание на най-отдалечените региони, на регионите, страдащи от сериозни и трайни неблагоприятни природни или демографски условия, като най-северните региони с много ниска гъстота на населението и островните, трансграничните и планинските региони. Това е необходимо, защото ресурсите и възможностите на тези региони могат да играят съществена роля за бъдещата конкурентоспособност на Европейския съюз.
<SPEAKER ID="484" NAME="Marta Andreasen" LANGUAGE="EN">
Гласувах против доклада Garriga Polledo на Специалната комисия по политическите предизвикателства и бюджетните средства за устойчив Европейски съюз, защото той иска бюджетът на ЕС за периода 2014-2020 г. да се увеличи с 5 %. Не мога да гласувам за внесеното от Консервативната партия изменение за замразяване на бюджета на равнищата от 2013 г., защото съм твърдо убедена, че той трябва да се намали и тяхната позиция е слаба отправна точка за преговори.
<P>
Внесох изменение за намаляване на бюджета с 2,8 %, което е средният процент на нередностите, засягащи бюджета на ЕС, както посочва Европейската сметна палата. Сред измененията и нововъведенията, на които се противопоставям, е и изменението за създаване в Европейския парламент на неформална група за наблюдения без правомощия, която да контролира програмите.
<SPEAKER ID="483" NAME="Laima Liucija Andrikien" LANGUAGE="EN">
Гласувах в подкрепа на тази важна резолюция относно Инвестиция за бъдещето: нова Многогодишна финансова рамка (МФР) за конкурентоспособна, устойчива и приобщаваща Европа. Подкрепям докладчика за това, че с отхвърлянето на възможността за замразяване на ресурсите, предложено през декември 2010 г. от правителствените ръководители на пет държави-членки (Франция, Обединеното кралство, Нидерландия, Германия и Финландия), Европейският парламент изпраща силен политически сигнал за преговорите между 27-те държави-членки, които предстои да започнат след официалното представяне на предложението на Европейската комисия, което се очаква на 29 юни. Важно е да се отбележи, че за да се вземе окончателно решение, са необходими единодушна подкрепа от държавите-членки и одобрението на Европейския парламент, които се очакват не по-рано от юни 2012 г. Ние, членовете на Европейския парламент, искаме равнището на ресурсите да се увеличи с най-малко 5 % в сравнение с бюджета за 2013 г. Важно е да се отбележи също, че Европейският парламент предлага да се въведе нова структура за финансовата рамка чрез една функция за стратегията "Европа 2020" и настоява за рамка от 5 или 5+5 години за периода след 2021 г.
<SPEAKER ID="485" NAME="Roberta Angelilli" LANGUAGE="IT">
След близо едногодишен труд специалната комисия по политическите предизвикателства и бюджетните средства най-накрая представи бъдещите решения, определящи приоритетите при разходите за ефективното и ефикасното използване на бюджетните кредити на Европейския съюз, които ще доведат до прилагането на ориентирани към постигането на резултати политики. Като се има предвид, че бюджетът на Европейския съюз е предимно инвестиционен бюджет, който може да генерира повече инвестиции от публични или частни източници. трябва да има възможност той да се коригира съобразно променящите се нужди и обстоятелства.
<P>
Решението за увеличаване на ресурсите на новата Многогодишна финансова рамка с 5 % ще гарантира стабилността на съществуващите програмни цикли и новите инвестиции в области като европейските енергийни мрежи и европейските транспортни мрежи, което ще позволи на Европа да защити своята конкурентоспособност и да положи основите за дългосрочен икономически растеж. Тези сектори фигурират и в стратегията "Европа 2020", която цели постигането на интелигентен, устойчив и приобщаващ растеж чрез знания, иновации и насърчаване на социалното и териториалното сближаване.
<SPEAKER ID="486" NAME="Pino Arlacchi" LANGUAGE="EN">
Докладът относно новата Многогодишна финансова рамка (МФР) за конкурентна, устойчива и приобщаваща Европа е ценен колективен анализ на това как ще се структурира в бъдеще бюджетът на ЕС. Той прави оценка на финансовите средства, необходими на Съюза за постигане на неговите цели и за провеждане на неговите политики за периода, който започва на 1 януари 2014 г. Основен въпрос в него е искането за увеличение на бюджета с най-малко 5 % от общия бюджет на ЕС за 2013 г. и за въвеждане на автономните източници на финансиране.
<P>
Докладът подчертава много ясно, че без достатъчно допълнителни средства в МФР в периода след 2013 г. Съюзът няма да може да осъществи съществуващите политически приоритети, а именно тези, свързани със стратегията "Европа 2020", и новите задачи, предвидени в Договора от Лисабон, както и да реагира на непредвидими събития. Гласувах в подкрепа на доклада, защото той призовава за по-прозрачна, опростена и справедлива система за финансиране в Европейския съюз.
<SPEAKER ID="486" NAME="Sophie Auconie" LANGUAGE="FR">
Гласувах в подкрепа на този отличен доклад на колегата Garriga Polledo, тъй като той отлично представя бюджета, от който Европейският съюз ще се нуждае след 2013 г., за да отговори на политическите предизвикателства, пред които ще се изправи. Ако Европа действително възнамерява да осъществи залегналите в европейските договори политики, включително най-новите политики, тя трябва да разполага с необходимите финансови средства за реализирането на тези амбиции. Ето защо гласувах за събирането на "собствени ресурси" и за въвеждането на данък върху финансовите транзакции за финансиране на бюджета на Европейския съюз. Това така необходимо увеличение на европейския бюджет трябва да върви ръка за ръка със значителните икономии от оптимизирането на нашите (общи) разходи. Освен това общата селскостопанска политика (ОСП), която е важна за безопасността на храните и независимостта на нашия континент, и регионалната политика на ЕС, подкрепена от създаването на категория за междинни региони, която да даде възможност да се предостави допълнителна подкрепа на регионите, в които БВП на глава от населението е между 75 % и 90 % от средния за Европа БВП, като Оверн и Лимузин, намират в нея мястото, което заслужават. Ето защо докладът представлява безценна подкрепа за гражданите.
<SPEAKER ID="487" NAME="Liam Aylward" LANGUAGE="GA">
Европейският земеделски сектор има социално-икономическо значение най-вече по отношение на гарантирането на безопасността на доставките на храни, както и за насърчаване на селските общности и опазването на околната среда. Ето защо общата селскостопанска политика трябва да има силен бюджет и да разполага с подходящи ресурси, за да може да постигне тези цели. Напълно подкрепям частта от доклада за широкообхватните цели и задачи на ОСП, както и факта, че няма да се правят съкращения на финансирането за ОСП за 2013 г., за да може да постигане тези широкообхватни цели.
<P>
Има големи очаквания във връзка с Многогодишната финансова рамка по отношение на постигането на целите на стратегията "Европа 2020", насърчаването на научните изследвания и иновациите, справянето с предизвикателствата пред околната среда, постигането на целите на Европейския социален фонд, Кохезионния фонд и Европейския фонд за регионално развитие, и стимулирането на образованието, мобилността, повишаването на професионалната квалификация и обучението през целия живот. Европейският съюз трябва да разполага с подходящи ресурси и със силна Многогодишна финансова рамка, ако иска да постигне тези цели и да отговори на нуждите на хората в Съюза.
<SPEAKER ID="487" NAME="Zigmantas Balčytis" AFFILIATION="S&amp;D">
в писмена форма. - (LT) Гласувах в подкрепа на този доклад. Европейският съюз е изправен пред огромни предизвикателства и ще се нуждае от значителни финансови средства, за да ги преодолее. Ясно е, че настоящата система за собствени средства на бюджета на ЕС няма да може да гарантира изпълнението на всички поети ангажименти. Съгласен съм, че принципите на формиране на бюджета трябва да се преразгледат из основи, за да може в бъдеще средствата за бюджета на ЕС да се събират от собствените ресурси. Необходимо е спешно да обсъдим и новаторските механизми за финансиране, като данъка върху финансовите операции, който ще има голям принос за финансирането на бюджета на ЕС.
<SPEAKER ID="488" NAME="Bastiaan Belder" LANGUAGE="NL">
Не мога да подкрепя доклада на г-н Garriga Polledo. Причината за това е, че аз изцяло се противопоставям на предложението вноските на държавите-членки да се заменят с директно финансиране на ЕС, за което ще се въведе данък на ЕС. В крайна сметка Съюзът трябва да бъде в услуга на държавите-членки и това би следвало да се вижда при финансовите споразумения. По отношение на съдържанието на доклада не съм съгласен стратегията на Съюза "Европа 2020" да се използва като ръководно начало за Многогодишната финансова рамка. Целите на стратегията засягат социалната политика и политиката, свързана със заетостта, които попадат в полето на компетентност на държавите-членки. Неуспехът на Лисабонската стратегия ни показа докъде ще стигнем, ако градим стратегията си върху въпроси, по които ЕС няма думата. Докладът също така се опитва да намали размера на просрочените плащания, като увеличи размера на плащанията. Ако проектите не се изпълняват без сътресения, разумно е да се поемат по-малко нови договорни задължения.
<P>
Накратко, в доклада няма и следа от разбиране за благоразумно бюджетно управление на фона на огромните икономически проблеми, пред които са изправени европейските икономики. Да се простираме според чергата си е по-добро предложение от неприемливия призив за повече и нови ресурси. По този начин повтаряме на европейско равнище грешките, които допуснаха няколко държави през последните години.
<SPEAKER ID="488" NAME="Слави Бинев" AFFILIATION="NI">
в писмена форма. - Уважаеми колеги, докладът Polledo обръща внимание на много предизвикателства, пред които е изправен Европейския съюз, но най-вече нуждата да се убедят гражданите, че Европейските институции и Съюза служи на техните ценности и интереси. Затова подкрепям следващата Многогодишна финансова рамка, която ще допринесе за убеждаването на европейските граждани, че Съюзът има капацитета да мисли и действа в защита на дългосрочните им интереси и да постига действителни резултати в осигуряването на стабилен растеж и вътрешно сближаване. Въпреки, че с няколко решения не съм напълно съгласен, като цяло докладът е благоприятен за интересите на България и гласувах за приемането на доклада.
<SPEAKER ID="489" NAME="Mara Bizzotto" LANGUAGE="IT">
Гласувах против доклада на г-н Garriga Polledo заради някои въпроси, включени в подложеното на гласуване предложение за резолюция, които според мен са от критично значение. Въпреки че одобрявам някои параграфи, като този за едното седалище на Европейския парламент, в доклада се изразява надежда реално да се въведе европейски данък, с който да се финансира дейността на Европейския съюз. В него се обсъжда финансирането за ромските общности, нещо, на което моята политическа партия винаги се е противопоставяла, и отпускането на финансиране в огромни размери за новия кръг от разширяването на Европейския съюз в посока Западни Балкани - друг въпрос, с който не съм съгласен. И накрая, европейското финансиране е предназначено да помага на развиващите се страни да се справят с изменението на климата - въпрос, който е пропаганда за опазване на околната среда, но със сигурност няма да промени бъдещето на екосистемата.
<SPEAKER ID="490" NAME="Vilija Blinkevičiūt" LANGUAGE="LT">
Гласувах в подкрепа на тази резолюция, защото ми се струва, че приносът на Европейския парламент към разискването за това как следва да бъдат разпределяни средствата от бюджета на ЕС в бъдеще (в периода 2014-2020 г.) и кои области следва да бъдат финансирани, за да се помогне на Европа да се възстанови след глобалната криза, е изключително важен. В унисон с разискването, приетата резолюция критикуваше внесената от някои държави-членки идея за замразяване на бюджета на ЕС на равнищата от 2013 г., предвид финансовите трудности, с които се сблъскаха много държави от ЕС напоследък. Вместо това при определяне на финансовите перспективи на ЕС за периода 2014-2020 г. бяхме призовани да продължим да гарантираме необходимото финансиране за области, които стимулират икономическия растеж и успешното развитие. Някои от тези области са: научните изследвания и стимулирането на иновациите, борбата с безработицата, бедността и социалното изключване, адекватната готовност за демографските промени, отговорното използване на природните ресурси, вътрешната и външната сигурност, регионалната и селскостопанската политика, развитието на енергийната и транспортната инфраструктура.
<SPEAKER ID="491" NAME="Vito Bonsignore" LANGUAGE="IT">
Поздравявам докладчика за изготвения доклад, който подкрепих. Европа трябва да използва следващата Многогодишна финансова рамка (МФР), за да даде конкретни отговори на гражданите, които страдат от икономическата криза вече прекалено дълго време, и да гарантира силен дългосрочен растеж. До момента Европейският съюз не успява да оправдае очакванията и амбициите си. Ще трябва да се изправим пред сложни предизвикателства, както и пред икономическа криза, демографски срив и недостиг на енергия. Отговорът на тези предизвикателства ще трябва да се потърси в стратегията "Европа 2020", която би следвало да бъде политическото основание за следващата МФР. Трябва да определим редица ключови приоритети за следващата МФР, като растеж и заетост, устойчиво развитие, сближаване за растеж и заетост, гражданство и Глобализирана Европа.
<P>
Ето защо следващата МФР трябва да бъде разработена по такъв начин, че да гарантира гъвкавост, за да не се допускат слабости като тези на настоящата МФР. Всъщност би било добра идея да планираме междинен преглед, за да дадем възможност за преразглеждане на таваните. И накрая, много е важно да укрепим настоящата система от извънбюджетни инструменти за гъвкавост, като опростим използването им и осигуряването им с достатъчно пакети. Следващата МФР следва да намери правилното съчетание между стабилност, средносрочна предвидимост и гъвкавост - това трябва да бъде основен принцип.
<SPEAKER ID="491" NAME="Philippe Boulland" LANGUAGE="FR">
В сряда, 8 юни, гласувах за увеличаването на бюджета за периода 2014-2020 г. Както знаем, бюджетът представлява началото на всеки политически акт. Ако нямате бюджет, нямате проект. Следователно бюджетът на ЕС трябва да отразява стратегията на Европейския съюз за растеж и амбициите му за неговите граждани. Държавите-членки предложиха замразяване на бюджета поради две причини. От една страна, средствата идват от вноските на държавите-членки, а от друга страна, стабилен бюджет за периода 2014-2020 г. означава, че всички големи проекти на ЕС за възстановяване на растежа и за инвестиции в бъдещето ще са застрашени. Държавите-членки биха искали да видят, че ЕС играе решаваща роля, когато става въпрос за поемане на рискове, но когато го направи, те го критикуват. Следователно и аз като повечето от моите колеги - с изключение на евроскептиците - гласувах за увеличаване на бюджета с 5 % за финансиране на големите проекти в бъдеще. Добре сме запознати с факта, че държавите-членки не могат да решат собствените си проблеми, възникнали в резултат от глобализацията. Следващата стъпка ще бъде да осигурим на ЕС бюджет, базиран на собствени ресурси, за да намалим зависимостта си от липсата на благоразположение от страна на държавите-членки.
<SPEAKER ID="492" NAME="Cristian Silviu Buşoi" LANGUAGE="RO">
През годините правомощията на ЕС се увеличиха, особено след влизането в сила на Договора от Лисабон. Въпреки това бюджетът се увеличава много бавно. Нашата амбицията е конкурентоспособна, устойчива и приобщаваща Европа. Ако искаме да постигнем тази амбициозна цел, считам, че финансовите средства, с които разполага ЕС, трябва да бъдат също толкова амбициозни.
<P>
Ето защо смятам, че е необходимо да се предвиди минимално увеличение на бюджета от 5 % за следващата МФР. Европейският съюз също така трябва да проведе задълбочено разискване по темата за собствените ресурси, в което да участват представители на европейските институции и националните парламенти, за да постигнат консенсус относно системата за собствените ресурси, която ще гарантира ефективното прилагане на европейските политики. Подкрепям изразената в този доклад идея за необходимост ресурсите да се насочват към онези мерки, чиято цел е постигането на целите на стратегията "Европа 2020".
<P>
Изцяло споделям и становището, че е необходимо да се осигури сближаване и взаимно допълване между съществуващите в момента различни инструменти за подпомагане на научните изследвания, развитието и иновациите. И накрая, един надежден бюджет трябва да бъде последователен и да гарантира ефективни разходи, като не допуска дублиране при усвояване на средствата.
<SPEAKER ID="493" NAME="Françoise Castex" LANGUAGE="FR">
Гласувах в подкрепа на доклада. Голямото достойнство на този доклад е, че се опитва да мобилизира всички бюджетни ресурси на ЕС последователно и като средство за постигане на стратегията "Европа 2020", и да заеме позиция, която е диаметрално противоположна на тесногръдия подход на повечето държави-членки. Докато тези държави-членки свеждат Европа до общия знаменател на своите вноски, които искат да намалят, както и на финансовата възвращаемост, която искат да увеличат, докладът защитава силните и интегрирани политики на Общността, били те отдавна установени политики или нови правомощия по силата на Договора от Лисабон.
<SPEAKER ID="494" NAME="Nessa Childers" LANGUAGE="EN">
Трябва да формираме бюджета на ЕС за XXI век. Той трябва да е съобразен с нашите амбиции. Необходими са нови паневропейски инвестиции за увеличаване на добавената стойност на европейско равнище, чрез катализираща роля на Съюза за бъдещите частни инвестиции и чрез създаване на икономии от мащаба. Необходими са огромни "зелени" инвестиции в области като възобновяема инфраструктура с повече вятърни централи на север и слънчева енергия на юг. Ирландските инвестиции във вятърна енергия например ще се възвърнат единствено ако има европейска инфраструктура за износ на енергия чрез Обединеното кралство и Франция. Поради повишаването на цените на петрола и нарастването на екологичните щети, знаем, че сега ЕС трябва да продължи напред към по-устойчиво общество чрез използване на повече енергия от възобновяеми източници, чрез инвестиции в публичния транспорт и гарантиране на живота на децата в чиста и здравословна среда. Дългосрочният бюджет на ЕС трябва също да бъде съобразен с целите на ЕС от стратегията "Европа 2020", особено международно обвързващите ни цели за климата. Общата селскостопанска политика трябва да се реформира, за да се възнаграждават земеделските производители за осигуряването на обществени блага, като привлекателна природна среда например. Трябва да поддържаме бюджета на общата селскостопанска политика, за да гарантираме, че тези жизненоважни за околната среда услуги се предоставят в Ирландия и в цяла Европа.
<SPEAKER ID="495" NAME="Philip Claeys" AFFILIATION="NI">
в писмена форма. - (NL) Докладът относно Многогодишната финансова рамка на ЕС по никакъв начин не отчита недоволството на държавите-членки и гласоподавателите и данъкоплатците из цяла Европа. Продължаваме да чуваме призиви за повече приходи за Европейския съюз, а в същото време всичко други равнища на администрацията трябва да правят съкращения. Неспособността ни да вземем това предвид е свидетелство за пълната ни арогантност и отчуждение от света. Европа трябва да се простира според чергата си, да се ограничи до основните си дейности и трябва сама да направи редица съкращения. Само по този начин ще можем да възстановим доверието сред гласоподавателите.
<SPEAKER ID="495" NAME="George Sabin Cutaş" LANGUAGE="RO">
Гласувах "за" доклада относно новата Многогодишната финансова рамка, защото въвежда възможността за налагане на данък върху финансовите операции на европейско равнище. Така спекулативните финансови транзакции ще бъдат обложени с данък, за да се преустанови тази практика и да се генерират нови приходи, предназначени за държавите-членки на Европейския съюз.
<SPEAKER ID="495" NAME="Christine De Veyrac" LANGUAGE="FR">
Европейският съюз чрез своето финансиране за научни изследвания и иновации и чрез подкрепата си за селското стопанство, но също и за регионалното развитие, допринася много осезаемо за стимулирането на европейските икономики. Поради тази причина напълно подкрепям предложенията, приети днес от нашия Парламент, за определяне на бюджета на Европейския съюз за следващите седем години. За да посрещне нуждите на гражданите, Парламентът предложи да създаде в рамките на структурните фондове нова категория от региони, в която БВП на глава от населението е между 75 % и 90 % от БВП на Съюза. По този начин тези региони ще получат финансова помощ в съответствие с критерии, които съответстват в по-голяма степен на тяхното положение. Напълно подкрепям това предложение, което например ще има преки благоприятни последици за хората от моя избирателен район в Languedoc-Roussillon.
<SPEAKER ID="496" NAME="Philippe de Villiers" LANGUAGE="FR">
Европейският парламент отново се произнесе по европейския бюджет чрез Многогодишната финансова рамка, един вид петгодишен план на ЕС.
<P>
Европейският съюз обаче, който изисква много големи жертви от държавите-членки, по никакъв начин не предвижда да прилага този "добър съвет" и спрямо себе си. Предложенията, които се съдържат в този текст, са нереалистични и се доближават до замъгляващи съзнанието мантри; разходите и бюрокрацията ще продължат да се радват на светло бъдеще.
<P>
Нещо по-лошо, за да избегне "изнудването" от страна на държавите-членки, които по принцип не желаят да увеличават и без това много високите си вноски, Парламентът отново поставя въпроса за собствените ресурси за ЕС или накратко, за европейския данък. "Правете това, което казвам, а не това, което правя" може да бъде новото европейско мото.
<SPEAKER ID="495" NAME="Karima Delli" LANGUAGE="FR">
Приемайки този доклад, одобрявам факта, че изменение 74 се запазва, тъй като то предлага да се създаде категория от региони, които да се наричат "междинни", за следващия програмен период (2007-2013 г). от политиката за сближаване и следователно в съответствие с разпределението на структурните и кохезионните фондове между регионите.
<SPEAKER ID="496" NAME="Lena Ek" LANGUAGE="SV">
Одобрявам фокуса на доклада върху общите предизвикателства, пред които е изправена Европа. Той разглежда въпросите за климата и околната среда като съставен елемент на всички области на политиката, борбата за демокрация, мир и свобода на световно равнище и спешната необходимост от научни изследвания, иновации и инфраструктура. Разискванията по време на работата по доклада бяха подчинени на стратегията "Европа 2020" и инициативите за инвестиции с европейска добавена стойност. Все пак аз съм дълбоко загрижена от факта, че дадохме на Съвета властта да определя приоритетите. Европейският парламент трябваше да намери смелост да определя приоритетите. Въпреки че са включени всички изисквания за приобщаваща, устойчива и конкурентоспособна Европа, все пак не съществува начин, по който можем да финансираме всичко наведнъж от бюджета на ЕС. Искам реалистична и приложима стратегия за преговори, а това не беше постигнато, тъй като в доклада не се определят ясни приоритети. Ето защо се въздържах при окончателното гласуване.
<SPEAKER ID="497" NAME="Diogo Feio" LANGUAGE="PT">
В момент, когато ЕС вече разбра, че са необходими както по-добра координация на икономическите политики, така и по-добър контрол на бюджетната политика, идеята, че Многогодишната финансова рамка (МФР) следва да подкрепя икономическото управление, ми се струва изключително подходяща.
<P>
Освен това смятам, че докладът съдържа безброй поводи за безпокойство, по които си заслужава да се работи и да бъдат направени проучвания. Считам за положително поставянето на МФР в услуга на целите на стратегията "Европа 2020" и загрижеността да се запази бюджетът на общата селскостопанска политика и неговата структура от два стълба. Трябва още веднъж да заявя обаче, че призивът за въвеждане на данък върху финансовите операции отново се появява в доклад, който не е свързан пряко с определянето на финансовата политика, и това според мен не е прозрачна практика.
<SPEAKER ID="497" NAME="José Manuel Fernandes" LANGUAGE="PT">
Бих желал да поздравя докладчика за отлично свършената работа, чийто резултат е един доклад, даващ възможност за добър старт по създаването на Многогодишната финансова рамка (МФР) за периода след 2013 г., която представлява предизвикателство за Комисията и Съвета.
<P>
Стратегията "Европа 2020" беше договорена по взаимно съгласие, приоритетите й са ясни и целите й са измерими. Тя ще бъде основата на следващите финансови перспективи. Тя обаче ще бъде успешна само ако имаме бюджет, който съответства на дейностите и целите й. В този смисъл е необходимо ценностите на Многогодишната финансова рамка да съответстват на амбициите и ангажиментите на стратегията "Европа 2020". Политиката на сближаване е резултат от принципа на солидарността. Важно е сближаването да бъде в икономически, социален и териториален аспект и да подкрепя по-бедните региони. Ето защо аз считам, че е важно финансирането на политиката на сближаване да остане поне на същото равнище.
<P>
Общата селскостопанска политика е успешна. Ето защо общата сума, която се насочва към селското стопанство, също трябва да се запази и да се разпредели равномерно. Важно е да преминем към такава Многогодишна финансова рамка, в която не повече от 80 % от постъпленията ще зависят от националните бюджети. Ето защо има неотложна необходимост да продължим разискванията относно новите собствени ресурси.
<SPEAKER ID="497" NAME="João Ferreira" LANGUAGE="PT">
Докладчикът заявява, че е дошъл моментът да се сложи край на високопарните заявления за намерения, които не са подплатени с подходящи финансови ресурси, които да дават възможност за реално изпълнение на обявените цели. Докладът е отличен пример за това. По същество, като предлага бюджетът на ЕС да бъде замразен до 2020 г., с остатъчно увеличение от 5 %, много от целите, разгледани в 40-те страници на доклада, се компрометират, особено тази за социалното и икономическото сближаване.
<P>
С оглед на сериозната икономическа и социална криза, която се влошава от политиката на ЕС, бюджетите в резултат от тези финансови перспективи няма да могат да гарантират преразпределителната функция, която е важна за ефективното реализиране на принципа на сближаването. Направихме безброй предложения за необходимостта от увеличаване на бюджета на ЕС за подкрепа на икономическото и социалното сближаване, както и за намаляване на националните вноски до максимум 10 % от общите разходи за внесения проект, особено в държавите с най-сериозни финансови затруднения. Освен това непрекъснато подчертавахме колко е важно да се насърчават инвестиции в публичния сектор, да се подкрепя производството, да се създават работни места с права, да се премахне бедността и да се справим със социалното неравенство.
<P>
Предложеният в този доклад път е нещо различно, нещо много различно. Ето защо гласувах против доклада.
<SPEAKER ID="498" NAME="Ilda Figueiredo" LANGUAGE="PT">
Въпреки някои положителни страни на доклада, той не препоръчва да се прекратят или променят политиките на Европейския съюз за собствените му финансови ресурси. Ето защо гласувахме "против".
<P>
Изключително сериозен е фактът, че той не разглежда като първостепенен приоритет справянето със сериозните социални проблеми, предизвикани от икономическата и социалната криза, посредством съществено увеличение на бюджета на ЕС за подпомагане на икономическото и социалното сближаване, съпроводено с намаляване на задължителните национални вноски и понижаването им най-много до 10 % от размера на внесения проект. Преди всичко в държавите с най-големи финансови затруднения ЕС трябва да поеме ангажимент за инвестиции в публичния сектор, за подкрепа на производството, за създаване на работни места с права, за премахване на бедността и справяне със социалното неравенство и всички форми дискриминация и не на последно място, за равенството между половете.
<P>
Необходимо е също така да насърчим мира, сътрудничеството и помощта за развитие, както и да съкратим значително разходите за военни цели и за външно представителство.
<P>
За съжаление, докладът се ограничава до предложението за увеличение на бюджета на ЕС с 5 %, въпреки че се противопоставя на замразяването на бюджета на ЕС за периода след 2013 г., както беше предложено от някои държави-членки. Предложеното увеличение обаче означава, че следващата Многогодишна финансова рамка (финансовите перспективи) за периода 2014-2020 г. ще е само 1,11 % от брутния национален доход (БНД) на ЕС в сравнение с предвидения за 2013 г. размер от 1,06 %.
<SPEAKER ID="499" NAME="Monika Flašíková Beňová" LANGUAGE="SK">
В ситуация, в която много държави-членки прилагат строги фискални мерки, бюджетът на ЕС трябва да бъде обоснован по-добре от всякога. Той трябва да гарантира възможно най-висока степен на европейска добавена стойност, трябва да бъде управляван разумно и да съчетава колкото е възможно повече публични и частни финансови средства. Структурата на следващата Многогодишна финансова рамка (МФР) следва да бъде реалистична, да улеснява последователността в планирането и да избягва недостатъците на настоящата МФР, по-специално липсата на гъвкавост в рамките на различните области. Начинът, по който се е развила системата на собствените ресурси на ЕС, която постепенно се заменя от национални вноски и следователно се възприема като прекомерна тежест за националните публични финанси, прави реформата по-необходима от всякога.
<P>
Според мен една по-добра система, която да гарантира справедливост, прозрачност и достатъчно бюджетни приходи, ще даде възможност процесът на формиране на бюджета да се концентрира в по-голяма степен върху приоритетите на Съюза. По-конкретно съществуващите изключения и механизми за корекции следва да бъдат постепенно премахнати, което би било важна стъпка към постигане на по-голяма справедливост и прозрачност на бюджета на ЕС.
<SPEAKER ID="500" NAME="Pat the Cope Gallagher" LANGUAGE="EN">
Бюджетът на ЕС за периода след 2013 г. трябва да отговаря на целта за запазване на конкурентоспособността, повишаване на икономическия растеж и справяне с голямата безработица в Европа. Считам, че селското стопанство и силната и добре финансирана обща селскостопанска политика са решаващи за постигане на тази цел. Напълно подкрепям призива в доклада за обвързване на селското стопанство със стратегията "Европа 2020", тъй като съм твърдо убеден, че земеделският и хранителният сектор могат да имат ценен принос за бъдещия икономически растеж в Ирландия и в Европа. Ето защо е важно да защитим и да запазим тези близо 1,7 млрд. евро годишно, които получава Ирландия по Общата селскостопанска политика. Една добре финансирана обща селскостопанска политика ще защити безопасността на храните в Европа, ще допринесе за постигане на целите ни, свързани с изменението на климата, и за поддържане на равнището на заетост в нашите селски общности. Радвам се, че докладът признава ролята на сектора на рибарството и на селското стопанство за запазване на заетостта в крайбрежните, островните и отдалечените региони. Считам, че през периода след 2013 г. трябва да насочваме повече средства от Европейския фонд за рибарството към тези общности. Бюджетът на ЕС допринесе в голяма степен за мирния процес в Ирландия. Приканвам всички членове на ЕП да подкрепят запазването на тези важни програми.
<SPEAKER ID="500" NAME="Bruno Gollnisch" LANGUAGE="FR">
Накратко, независимо от необичайно дългия текст, Парламентът призовава общият размер и разпределението на Европейския бюджет за периода след 2013 г. да се съобразят с компетентностите и огромния брой на определените от Европейския съюз приоритети.
<P>
Ето защо той настоява засега бюджетът да бъде увеличен най-малко с 5 %. Как ще бъде финансирано това? С нов европейски данък, разбира се! Кого се опитват да заблудят? Европа вече струва прекалено скъпо. И какъв е резултатът? Безпомощност пред лицето на кризата, щети, нанесени от еврото, търговски споразумения и Шенгенското споразумение, безсмислено заемане на пози, вмешателство и пречки в други области.
<P>
В момент, когато от държавите-членки се изисква драстично да съкратят своите бюджети, когато се отправят призиви към хората да затягат коланите, когато социалноосигурителните системи се подкопават от безработица и имиграция, когато виновниците за кризата продължават да пълнят джобовете си, а пазарите продължават да спекулират, е неприлично този Парламент в сговор с Брюксел да иска дори и цент повече, за да води тези политики и да ги влошава.
<SPEAKER ID="500" NAME="Estelle Grelier" LANGUAGE="FR">
С приемането на доклада Garriga относно политическите и бюджетните предизвикателства пред Европейския съюз след 2013 г. Парламентът се готви, макар и твърде плахо според мен, за предстоящото разискване относно бъдещите финансови перспективи на Съюза. Като се обявява срещу противопоставянето на различните политики от компетентността на ЕС, докладът настоява, че трябва да се мобилизират достатъчно средства в съответствие със стратегията "Европа 2020". Той изпраща ясно послание до държавите-членки: ние възнамеряваме да подкрепим силно интегрирани политики и да направим това, като увеличим бюджета най-малко с 5 %. Освен това в момент, когато гражданите са подложени на строги ограничения, ние трябва да поддържаме силна политика на сближаване. Ето това предлагаме в настоящия доклад, наред с подкрепа за плана за създаване на междинна категория региони, която да даде възможност за разпределение на структурните фондове, съобразено в по-голяма степен с икономическото и социалното положение в нашите територии. И накрая, Съюзът трябва да си осигури финансови ресурси, които са в унисон с амбициите му. Ето защо ние подчертахме желанието си за въвеждане на данък върху финансовите операции, проект, който се ползва с широката подкрепа на обществеността и който ще допринесе и за по-голямата й подкрепа за европейския проект.
<SPEAKER ID="500" NAME="Roberto Gualtieri" LANGUAGE="IT">
С подкрепата си за доклада Garriga Polledo Европейският парламент заяви позицията си относно бъдещия европейски бюджет и внесе амбициозно предложение за следващата Многогодишна финансова рамка. Искането за увеличаване на бюджета на ЕС за периода след 2013 г. с 5 % и следователно за увеличение на общия БНД на Европейския съюз от 1,06 % до 1,11 % е в унисон с желанието да изпълним ангажиментите за подкрепа на растежа и развитието, на първо място стратегията "Европа 2020", за която са необходими подходящи ресурси. Всъщност важно е да не забравяме добавената стойност на европейския бюджет, който може да стимулира икономическия растеж, научните изследвания и развитието, заетостта, особено за младите хора, както и националните бюджети.
<P>
Докладът също така утвърждава позицията на Парламента в подкрепа на новите финансови инструменти, като данъка върху финансовите операции и еврооблигациите, които са възможност за европейската икономика. Сега Комисията е тази, която трябва да поеме амбицията на Парламента, като представи своите предложения за следващата европейска финансова рамка и без да става жертва на рестриктивните бюджетни политики на държавите-членки.
<SPEAKER ID="500" NAME="Sylvie Guillaume" LANGUAGE="FR">
Гласувах в подкрепа на този доклад, тъй като той отправя призив за формиране на силни, интегрирани политики на ЕС. Други два важни въпроса също получават моята подкрепа. Първо, създаването на категория за междинни региони в рамките на политиката за сближаване, за да се гарантира, че разпределението на структурните фондове се извършва в съответствие с реалното икономическо и социално положение на териториите; и второ, новият призив за въвеждане на данък върху финансовите операции като нов ресурс, с който да се гарантират европейските икономически политики. В момент, когато се провеждат политики на строги ограничения и има неограничени финансови спекулации, е справедливо да искаме финансовият сектор да изиграе своята роля за възстановяване на икономиката, която беше съсипана от неговото безотговорно поведение.
<SPEAKER ID="501" NAME="Małgorzata Handzlik" LANGUAGE="PL">
Приетата от Европейския парламент резолюция е нашият първи принос към разискването относно бъдещата финансова перспектива. С цялото си сърце подкрепям предложението за увеличаване на бюджета на Европейския съюз в бъдещата бюджетна перспектива. Считам, че Европейският съюз се нуждае от амбициозен бюджет, който да съответства на предизвикателствата, пред които сме изправени. Намаляването или замразяването на европейския бюджет, предложено от някои държави-членки, не е добро решение за европейската икономика. Европейският бюджет трябва да бъде бюджет, който ще допринесе за излизането от кризата на държавите-членки и ще може да реагира по-гъвкаво при непредвидени събития. Одобрявам и подкрепата на Парламента за идеята за категоризиране на някои области като междинни региони, за да се гарантира, че ще продължават да получават подкрепа за процеса на развитие въпреки факта, че надвишават задължителния в момента критерий за 75 % от БНП на Европейския съюз. Въвеждането на тази категория ще помогне на регионите, които все още се борят с различни предизвикателства пред развитието, въпреки че са над средното за ЕС равнище и в близко бъдеще в тази категория ще попаднат полски региони.
<SPEAKER ID="501" NAME="Anna Hedh" LANGUAGE="SV">
Считам, че трябва да се осигурят достатъчно средства за бюджета на ЕС, за да може той да финансира ангажиментите, който е поел. В същото време бих искала да подчертая, че ЕС трябва да прави ограничения и да осигури тези ресурси чрез преразпределяне в рамките на сега съществуващия бюджет на ЕС. Аз не считам, че общият размер на бюджета на ЕС трябва да бъде увеличен. Предпочитам да видя, че бюджетът за селско стопанство е намален в полза на приоритетите за научни изследвания и развитие и преминаването към зелена енергия и други цели, заложени в стратегията "Европа 2020". Ето защо не считам, че трябва да се запази равнището на бюджета за селско стопанство за 2013 г., но бих одобрила равномерното разпределяне на помощта за селско стопанство между държавите-членки.
<P>
Считам също така, че е много важно да се повиши ефективността на административните разходи на ЕС и един от начините за постигането на тази цел е да се повиши прозрачността на процеса на разпределяне и усвояване на тези разходи.
<P>
Не считам, че следва да се променя таванът на собствените ресурси, тъй като би следвало политиката на ЕС да може да се финансира в рамките на сегашния таван на приходите. Считам също, че е необходимо да се преразгледа системата за собствените ресурси на ЕС. Сега действащата система е много сложна и не е особено прозрачна. Отстъпките не направиха системата по-справедлива, а вместо това доведоха до редица изключения и корекции. Промяната на системата обаче не дава право на ЕС да налага преки данъци, тъй като Договорът не предвижда такива правомощия за Съюза. За да влезе в сила, всяка промяна в системата на собствените ресурси трябва също така да бъде одобрена от всички държави-членки.
<SPEAKER ID="501" NAME="Gunnar Hökmark" LANGUAGE="SV">
При гласуването на доклада относно дългосрочния бюджет на ЕС в Страсбург, което се проведе на 8 юни 2011 г., ние, шведските консерватори в Европейския парламент, избрахме да гласуваме против предложението. Причината за това е, че то не определя приоритети за важни и не толкова важни разходи, които считаме за необходими. Вместо да покаже водеща позиция и да се съсредоточи върху това, което ще допринесе за растежа и конкурентоспособността на Европа, предложението отправя призив за увеличение на бюджета с 5 %, за да се избегне необходимостта от определяне на приоритети. В момент, когато държавите-членки на ЕС се борят с огромни бюджетни дефицити и непрекъснато нарастващ национален дълг, Европейският парламент избира да поиска повече средства за ЕС. Това е подход, който не можем да подкрепим. Вместо това постепенно трябва да преустановим субсидиите за общата селскостопанска политика (ОСП) и структурните фондове, но за съжаление, предложението, по което днес се проведе гласуване, е насочено в противоположна посока. Макар че гласувахме против предложението като цяло, ние приветстваме текста относно същественото увеличение на бюджетните кредити за наука и изследвания. Това е нещо, по което работихме усърдно, и включването му в доклада е важна стъпка в правилната посока.
<SPEAKER ID="501" NAME="Juozas Imbrasas" LANGUAGE="LT">
При определяне на финансовата перспектива на ЕС за периода 2014-2020 г. трябва да се гарантира подходящо финансиране за областите, които стимулират икономическия растеж и успешното развитие, с други думи, трябва да се съсредоточим върху научните изследвания и стимулирането на иновациите, борбата с безработицата, бедността и социалното изключване, адекватната готовност за демографските промени, отговорното използване на природните ресурси, вътрешната и външната сигурност, регионалната и селскостопанската политика, развитието на енергийната и транспортната инфраструктура. Въздържах се при гласуването по този документ, защото ние следва да направим цялостен преглед на общата селскостопанска политика, която да гарантира справедлива и унифицирана система за преки плащания, и на редица други важни области, без които няма да сме в състояние да създадем конкурентоспособна и силна Европа.
<SPEAKER ID="502" NAME="Cătălin Sorin Ivan" LANGUAGE="RO">
Докладът вероятно е едно от най-важните законодателни предложения. Имах възможност да бъда докладчик за комисията по култура и образование и считам, че постигнатото споразумение, макар съвсем да не е идеално, вероятно е най-доброто, което можем да постигнем при сегашния икономически климат. Гласувах уверено "за" него и се надявам, че то ще изпрати ясно послание до Съвета, който ще вземе предвид позицията на Европейския парламент.
<SPEAKER ID="503" NAME="Sandra Kalniete" LANGUAGE="LV">
Гласувах в подкрепа на резолюцията, защото изявлението очертава основните проблеми и приоритети за ЕС в новата Многогодишна финансова рамка. Бих искала по-конкретно да подчертая отправения в резолюцията призив към Комисията да представи предложения за ефективна и ефикасна Обща селскостопанска политика (ОСП) на ЕС, която да разпределя по-справедливо преките плащания между държавите-членки и земеделските производители, и да обвърже в по-висока степен предоставянето на обществени блага на обществото и плащанията за подкрепа на земеделските производители. Напълно подкрепям призива средствата, разпределени за ОСП за бюджетната 2013 година, да бъдат запазени и през следващия период на финансово програмиране поне на същото равнище, за да може ОСП да изпълни своите разширени цели и задачи. Новата система за финансиране на ЕС трябва да бъде по-прозрачна, по-опростена и по-справедлива. Ето защо подкрепих предложенията за система от национални вноски, която поставя несъразмерно ударение върху нетните салда между държавите-членки, а не върху принципа на солидарност на ЕС и общия европейски интерес, която постепенно трябва да бъде заменена от собствените ресурси на ЕС, които Съюзът ще събира пряко и независимо от националните бюджети.
<SPEAKER ID="504" NAME="Krišjānis Kariņš" LANGUAGE="LV">
Въпреки че докладът на Европейския парламент относно "Инвестиция за бъдещето: нова Многогодишна финансова рамка (МФР) за конкурентоспособна, устойчива и приобщаваща Европа" съдържа много идеи, които заслужават подкрепа, аз не го подкрепих, защото считам, че той вреди на образа на Европейския съюз в очите на неговите граждани. Докладът предлага да се увеличи данъчната тежест върху европейските граждани и аз не мога да се съглася с това. Може да се приеме, че Европа трябва да разполага със собствени финанси и че това може да се реализира чрез събиране на данъци. Затова обаче трябва да се създаде федерална Европа, което следва да се осъществи посредством открит дебат, а не задкулисно, чрез прилагане на данъчна политика. Ако искаме да продължим в тази посока, първо трябва да гарантираме, че държавите-членки са съгласни да се откажат от данъчните си приходи за благото на Европейския съюз, и едва тогава ще можем да създадем общ бюджет, който се самофинансира. При вземането на подобно решение европейските политици трябва да включат и обществото, но случаят не е такъв.
<SPEAKER ID="504" NAME="Giovanni La Via" LANGUAGE="IT">
Бих желал да поздравя г-н Garriga Polledo за отличната работа, която е свършил по този важен въпрос за бъдещата финансова перспектива. Г-н Garriga Polledo представи пред Парламента ефективно обобщение на позициите на различните национални делегации и различните политически групи. Изцяло подкрепям решението да се поиска увеличение на ресурсите за следващата Многогодишна финансова рамка от най-малко 5 %. Освен това бих искал да подчертая частта от доклада относно Общата селскостопанска политика, предвид моята роля като докладчик по становището на комисията по селско стопанство и развитие на селските региони. Ето защо изцяло подкрепям решението да се запази поне съществуващият бюджет за селското стопанство, като напомням, че ОСП е единствената реална европейска политика, която може да играе важна роля в един стратегически сектор, който осигурява обществени блага и създава европейска добавена стойност. И накрая, бих желал да се спра на вота за политиката за сближаване, в която успешно беше добавена предпазна клауза, за да се избегне изтеглянето на ресурси от регионите, които отговарят на критериите за получаване на финансиране за целите на сближаването, конкурентоспособността и сътрудничеството. Това означава, че ще има нужда от допълнителни средства за финансиране на нова цел.
<SPEAKER ID="504" NAME="Olle Ludvigsson, Marita Ulvskog и Åsa Westlund" LANGUAGE="SV">
Ние считаме, че трябва да се осигурят достатъчно средства за бюджета на ЕС, за да може той да финансира ангажиментите, които е поел. В същото време бихме желали да подчертаем, че ЕС трябва, доколкото е възможно, да прави ограничения и да осигури тези ресурси чрез преразпределяне в рамките на сега съществуващия бюджет на ЕС. Предпочитаме да видим, че бюджетът за селско стопанство е намален в полза на приоритетите за научни изследвания и развитие и преминаването към "зелена" енергия и други цели, заложени в стратегията "Европа 2020". Ето защо не считаме, че трябва да се запази равнището на бюджета за селско стопанство за 2013 г., но бихме одобрили равномерното разпределяне на помощта за селско стопанство между държавите-членки.
<P>
Считаме също така, че е много важно да се повиши ефективността на административните разходи на ЕС и един от начините за постигането на тази цел е да се повиши прозрачността на процеса на разпределяне и усвояване на тези разходи.
<P>
Не считаме, че следва да се променя таванът на собствените ресурси, тъй като би следвало политиката на ЕС да може да се финансира в рамките на сегашния таван на приходите. Виждаме също необходимост да се преразгледа системата на собствените ресурси на ЕС. Сега действащата система е много сложна и не е особено прозрачна. Отстъпките не направиха системата по-справедлива, а вместо това доведоха до редица изключения и корекции. Промяната на системата обаче не дава право на ЕС да налага преки данъци, тъй като Договорът не предвижда такива компетентности за Съюза. За да влезе в сила, всяка промяна в системата на собствените ресурси трябва също така да бъде одобрена от всички държави-членки.
<SPEAKER ID="505" NAME="Petru Constantin Luhan" LANGUAGE="RO">
Предложението за резолюция на Европейския парламент относно "Инвестиция за бъдещето: нова Многогодишна финансова рамка (МФР) за конкурентоспособна, устойчива и приобщаваща Европа" е важно и за постигане на целите на стратегията "ЕС 2020" (по отношение на възстановяването и осигуряването на дългосрочна защита на всички равнища на икономически растеж) и за предотвратяване на повторна поява на икономическа криза като настоящата.
<P>
Докладът отчита, че стратегията "Европа 2020" следва да определи политиките на новата МФР, като целите на стратегията могат да се постигнат само чрез максимално използване на съществуващите ресурси (определени чрез съответните политики).
<P>
Ето защо процесът на определяне на ключовите приоритети за бъдещата МФР, като: знания за икономически растеж; сближаване за растеж и заетост; управление на природните ресурси и устойчиво развитие; гражданство; и глобализирана Европа, ще помогне да се гарантира подходящо разпределение и оптимално използване на съществуващите средства. Изготвянето на нова МФР, както е посочено в доклада, ще помогне за съставянето на дългосрочен план за действие, който ще доведе до конкретни резултати и ще осигури потенциал за гарантиране на икономически растеж на ЕС.
<SPEAKER ID="506" NAME="Astrid Lulling" LANGUAGE="FR">
Подкрепих доклада на г-н Garriga Polledo, защото на фона на предизвикателствата, пред които ще се изправи Европейският съюз, считам, че общите му насоки са оправдани. Нереалистично е да се прехвърлят нови отговорности на Европа, без да се увеличават финансовите ресурси, които да използва.
<P>
Бих желала обаче Европейският парламент да премине отвъд този етап на основателните искания и да определи известен брой приоритети. Използванията все по-често от някои колеги рефрен "все повече" е прекалено повърхностен подход. Трябва да бъдем убедителни за ефективността на европейските разходи в сравнение с националните разходи. Освен това количественото измерение на разходите е поне толкова важно, колкото качественото. И накрая, прехвърлянето на неусвоените средства на равнище Европейски съюз към бюджета на ЕС, а не към държавите-членки, е начин за реализиране на значителни "спестявания".
<P>
Що се отнася до въвеждането на система на собствени ресурси, все още изпитвам огромни колебания за едностранното въвеждане на данък върху финансовите операции без задълбочено проучване на въздействието. Подкрепата за подобна мярка, без да сме наясно какви ще бъдат последиците, показва, че мнозинството в Европейския парламент е поело по грешен път.
<SPEAKER ID="507" NAME="David Martin" LANGUAGE="EN">
Не ми беше леко, но гласувах против резолюцията. Макар да считам, че е удачно 27 държави-членки да обединят ресурсите си, не можах да гласувам за увеличение на бюджета на ЕС с 5 % за периода след 2013 г., когато не сме прегледали изцяло съществуващите разходи с цел да се избегнат неоправдани разходи и дублиране. Бюджетът на ЕС за периода след 2013 г. трябва да определи за свой приоритет растежа и създаването на работни места.
<SPEAKER ID="507" NAME="Clemente Mastella" LANGUAGE="IT">
Бюджетът на Европейския съюз следва да предоставя най-висока степен на европейска добавена стойност, да бъде управляван стабилно и да съчетава колкото е възможно повече публични и частни финансови средства. За да отговорим на предизвикателствата, ние подкрепяме целите на стратегията "Европа 2020", която следва да помогне на Европа да се възстанови от кризата и да излезе от нея по-силна чрез създаване на работни места и интелигентен, устойчив и приобщаващ растеж. Това е отправната точка на политиката за следващата Многогодишна финансова рамка, която трябва да бъде възможно най-амбициозна. На този фон ние считаме, че ключовите приоритети за следващата МФР трябва да бъдат групирани около следните теми: знания за растеж и заетост, устойчиво развитие, сближаване за растеж и заетост, гражданство и глобализирана Европа. Структурата на следващата МФР следва да бъде реалистична, да улеснява последователността в планирането и да избягва недостатъците на настоящата МФР. По-специално трябва да намери правилното съчетание между стабилност, средносрочна предвидимост и гъвкавост. И накрая, ние считаме, че за да направим бюджета на Европейския съюз по-справедлив и прозрачен, постепенно трябва да преустановим прилагането на съществуващите изключения и механизми за корекции.
<SPEAKER ID="508" NAME="Iosif Matula" LANGUAGE="RO">
Докладът Garriga е тест, за да видим колко ефективни са политиките на ЕС за бъдещия програмен период. Докладчикът ни изправя пред огромно предизвикателство. То включва удовлетворяването на националните интереси, които са толкова разнообразни, като в същото време се повиши европейската добавена стойност, отразена в Многогодишната финансова рамка.
<P>
Считам, че европейските граждани трябва по-добре да разбират целите на политиката на сближаване. Силна Европа, която ще се справи с глобалната конкурентна среда, се постига чрез провеждане на политиката на сближаване като ключов елемент от политиките на ЕС, насочен към постигане на балансирано развитие във всички региони. Настоявам да се поддържа значителен процент от бъдещата прогноза за бюджета за политиката на сближаване. Намаляването на икономическите и социалните различия в ЕС трябва да продължи да бъде негов основен приоритет.
<P>
За да постигнем предложените резултати, ние трябва да спазваме основните критерии за разпределение на фондовете според равнището на развитие и сближаване между регионите на ЕС. Подкрепям този доклад, защото считам, че допълването на Многогодишната финансова рамка за периода след 2013 г. е реално осъществимо решение, което налага някои промени в настоящата структура. Освен предоставянето на финансиране за изследвания и развитие, енергетика и транспорт, ние трябва също така да помислим за инвестиции в областта на сближаването и селското стопанство.
<SPEAKER ID="508" NAME="Mario Mauro" LANGUAGE="IT">
Докладът на г-н Garriga Polledo, "Инвестиция за бъдещето: нова Многогодишна финансова рамка (МФР) за конкурентна, устойчива и приобщаваща Европа", е много важна стъпка в институционалната и икономическата реорганизация на Европейския съюз след влизането в сила на Договора от Лисабон. Всички ние знаем, че новият Договор призовава новите области на компетентност да бъдат отразени в следващата МФР. Това със сигурност ще ни помогне да преодолеем новите световни предизвикателства. Гласувах в подкрепа на доклада.
<SPEAKER ID="509" NAME="Arlene McCarthy" LANGUAGE="EN">
Лейбъристите в ЕП считат, че фокусът и приоритетът за разходите на ЕС трябва да бъде финансирането на икономическите инвестиции и изследванията, които стимулират икономиката и създаването на работни места. Целенасочените разходи на ЕС са един от начините, по които можем да стимулираме местните икономики и да осигурим работни места за нашите общности. На фона на съкращенията, които правят правителствата, ЕС предоставя средства от решаващо значение за регионите в Обединеното кралство. Данъкоплатците обаче искат по-добра възвращаемост на вложените средства. Ето защо лейбъристите в ЕП гласуваха против увеличението на бюджета с 5 %. Икономии могат и трябва да се правят в други области, по-специално общата селскостопанска политика, включително вредните субсидии за селскостопанския сектор и субсидиите за тютюна, с цел да се финансират икономическите приоритети на Европа.
<P>
Разискването относно следващата Многогодишна финансова рамка е възможност за фундаментална реформа и трябва да се използва. Политиката за прилагане на обичайните практики не е възможност в Европа, която се нуждае от финансиране за работни места и растеж. Лейбъристите в ЕП не считат, че домакинствата трябва да продължат да поемат всички разходи за вноската на Обединеното кралство в бюджета на ЕС. Ето защо ние подкрепяме разискване за алтернативни начини за финансиране на ЕС, намаляване на средствата, идващи от ДДС и националните бюджети, чрез варианти като координирани мерки, насочени към финансовият сектор, който не се облага достатъчно с данъци.
<SPEAKER ID="510" NAME="Jean-Luc Mélenchon" LANGUAGE="FR">
Този доклад определя стратегията "Европа 2020" като рамка за формиране на бъдещия европейски бюджет. Той одобрява европейското полугодие, Европейския механизъм за стабилност и пакта "Евро плюс". Не се споменава и дума по въпроса с атомната енергия. Трябва ли да има бюджет за това? Не мисля.
<SPEAKER ID="510" NAME="Nuno Melo" LANGUAGE="PT">
В момента много държави-членки правят трудни корекции на бюджета, ето защо бюджетът на ЕС трябва да бъде добре обоснован. Бюджетът на ЕС следва да предоставя най-висока степен на европейска добавена стойност, трябва да покаже силно управление и да служи за стимулиране на колкото е възможно повече публични и частни финансови средства.
<P>
Стратегията "Европа 2020" е отговорът на ЕС на подобни предизвикателства. Това е стратегия, която следва да помогне на Европа да се възстанови от кризата и да излезе от нея по-силна чрез създаване на работни места и интелигентен, устойчив и приобщаващ растеж. Съгласен съм с докладчика, когато казва, че "стратегията "Европа 2020" следва да бъде отправната точка за политиката за следващата [Многогодишна финансова рамка] и че тази политика следва да отчита амбициите на стратегията". Приоритетите за следващата МФР трябва да бъдат групирани около следните въпроси: знания за растеж и работни места, управление на природните ресурси и устойчиво развитие, сближаване за растеж и работни места, гражданство и Глобализирана Европа.
<SPEAKER ID="510" NAME="Alexander Mirsky" LANGUAGE="EN">
Докладът на специалната комисия относно политическите предизвикателства и бюджетните ресурси определя политическите приоритети на Парламента за Многогодишната финансова рамка за периода след 2013 г. Важен въпрос в доклада е искането за въвеждане на един или няколко източника на истински собствени ресурси с цел замяна на съществуващата в момента система, основана на БНД, и да се постигне независима, по-справедлива, по-прозрачна, по-проста и обективна система за финансиране. За да се избегнат злоупотреби със счетоводни данни, този доклад трябва да бъде подкрепен. Гласувах в подкрепа на доклада.
<SPEAKER ID="511" NAME="Andreas Mölzer" LANGUAGE="DE">
Поради фиаското със спасителния пакет за еврото от нетните вносители в бюджета беше поискано да плащат два-три пъти повече. В следващите години вместо гаранции в тези спасителни механизми ще бъдат налети реални свежи пари. Това ще се финансира от нетните вносители, с други думи, от усърдно работещите австрийски, германски, италиански, френски и нидерландски граждани, от техните национални бюджети, а първите болезнени съкращения в тези страни вече се усещат. Исканията за бюджетни увеличения в тази трудна ситуация са скандални. Ние не искаме раздут бюджет на ЕС, който вероятно е десет пъти по-висок, отколкото е необходимо; не искаме бюджет, финансиран от данъкоплатците на ЕС, който е загубил всякакъв усет за необходимост от икономии; ние нямаме нужда от по-нататъшно раздуване на брюкселската бюрокрация, която сваля ризата от гърба на нетния вносител. Вместо това трябва последователно да търсим всяка възможност за постигане на икономии.
<P>
Субсидиите за селското стопанство - най-големият и най-спорен бюджетен фактор, следва да се ренационализират. Това ще намали натиска върху бюджета на ЕС и държавите-членки ще бъдат по-способни да реагират на конкретния характер на съответния селскостопански сектор. Поради тази причина не се поколебах да гласувам против доклада на г-н Garriga Polledo.
<SPEAKER ID="512" NAME="Rareş-Lucian Niculescu" LANGUAGE="RO">
Гласувах против изменение 39 към доклада и съответно против изменение 62. Считам, че е необходима междинна категория за региони в рамките на следващия програмен период, като единственото условие трябва да бъде разпределението на средствата за тези региони да не засяга разпределението на средствата за постигане на целите на сближаването и конкурентоспособността.
<SPEAKER ID="513" NAME="Sławomir Witold Nitras" LANGUAGE="PL">
Днес, по време на гласуването по доклада Garriga Polledo относно "Инвестиция за бъдещето: нова Многогодишна финансова рамка (МФР) за конкурентоспособна, устойчива и приобщаваща Европа", се въздържах при гласуването по измененията, внесени от групата на Прогресивния алианс на социалистите и демократите в Европейския парламент, групата на Зелените/Европейски свободен алианс и Конфедеративната група на Европейската обединена левица - Северна зелена левица, относно предаването на Европейската комисия на предложенията за въвеждане на данък върху финансовите операции. Не можах да подкрепя този курс на действие, макар че горещо подкрепям въвеждането на данък, който да осигури повече собствени приходи на ЕС. Един европейски данък ще гарантира постигането на целите на ЕС, без да се налагат ограничения в резултат от позициите на държавите-членки, които прекалено често жертват интересите на ЕС за краткосрочни цели. Аз обаче считам, че не е разумно да се предлага въвеждане на данък върху финансовите операции само в Европейския съюз. Изправени сме пред предизвикателството да направим европейската икономика най-конкурентната в света и според мен е неприемливо да се създава тежест, която ще доведе до изтегляне на капитал от Европа. По подобен начин считам, че опитите за въвеждане на данък върху въглеродните емисии като алтернатива на данъка върху финансовите операции са изключително вредни.
<SPEAKER ID="513" NAME="Franz Obermayr" LANGUAGE="DE">
От трудолюбивите граждани на Европа се иска да плащат все повече и повече. След катастрофалния пакет от мерки за спасяване на еврото, който просто предвиждаше нетните вносители да поемат удара в резултат от лошото управление и корупцията в някои южни държави, сега има план да се поискат още средства от натоварените с прекомерни тежести жители на държавите нетни вносители. Вместо да се използва всяка възможност за икономии на средства, разходите продължават да се увеличават. Целта ни трябва да бъде да намалим тежестта, а не да я увеличаваме. Ето защо гласувах против доклада.
<SPEAKER ID="513" NAME="Rolandas Paksas" LANGUAGE="LT">
Трябва да създадем Многогодишна финансова рамка (МФР), която да гарантира прозрачно и ефективно финансиране на политиката на ЕС и да предотврати дублирането на средства в условия на криза. Стратегията "Европа 2020" следва да бъде отправната точка за изпълнението на МФР. Преди всичко всяка нова система за финансиране на бюджета не трябва да увеличава тежестта за националните бюджети или данъчната тежест на гражданите. За да намалим недоволството сред гражданите на ЕС от сегашните разходи, трябва да подобрим качеството на тяхното изпълнение и прилагане. Трябва да повишим прозрачността при разпределянето и използването на средствата и да намалим административните разходи и бюрокрацията. Необходимо е да се обърне съществено внимание на намаляването на бедността, на промишлеността и енергетиката и на създаването на общество, основано на знанието. Ние трябва да осигурим подходящо финансиране за мащабни проекти в областта на научноизследователската и развойна дейност. Предвид значението на малките и средните предприятия (МСП) трябва да се предоставят подходящи средства за подобряване на условията им на работа. Не съм съгласен с предложението да се намали предвиденото за общата селскостопанска политика финансиране в бъдеще, защото селското стопанство е особено чувствителен сектор. Ограниченото финансиране ще има изключително неблагоприятни последици за селските стопани във всички държави от ЕС. Европейският социален фонд трябва да се превърне в политически приоритет, за да постигнем целите в областта на социалната политика и заетостта. Трябва да подобрим системите за контрол и оценка на прилагането на политиката на сближаване. Тъй като наближава нов етап на разширяване на ЕС, МФР трябва да предвиди добре балансирани разходи.
<SPEAKER ID="513" NAME="Alfredo Pallone" LANGUAGE="IT">
Гласувах в подкрепа на доклада на г-н Garriga Polledo, защото считам, че финансовите инструменти в бъдеще трябва да бъдат ефективни, да засилват сближаването и да подготвят Европейския съюз за предизвикателствата на световния пазар. Съгласен съм със съдържанието на текста, въпреки че има две неща, с които не се съгласих и на които се противопоставих: данъка върху финансовите операции и измененията за въвеждане на "междинната категория" региони. Не смятам, че е редно в доклада да има позоваване на данъка върху финансовите операции. Разискването за този данък е важно, но то изисква задълбочен анализ. От друга страна, добавянето на междинна категория региони би компрометирало хоризонталния подход за регионите по Цел 2, който е доказал своята ефективност през последните години, системата за постепенно прекратяване на помощта и фондовете за регионите по Цел 1. Това би навредило на италианските региони в полза на регионите в новите държави-членки, които с последното разширяване получиха огромен процент финансиране.
<SPEAKER ID="513" NAME="Maria do Céu Patrão Neves" LANGUAGE="PT">
Новата Многогодишна финансова рамка (МФР) е от решаващо значение за правилното реализиране на стратегията "Европа 2020" и като цяло трябва да бъде в състояние да осигури условия за силно развитие, което може да отговори както на проблемите, с които се сблъскват различните европейски народи, така и на очакванията им за подобряване на техния живот. Във връзка с това поздравявам автора на доклада за предложението за седемгодишна МФР в съответствие със стратегията "Европа 2020", която да бъде подложена на междинен преглед, и който препоръчва като минимум: поддържането на бюджета на ЕС с особен акцент върху Общата селскостопанска политика (ОСП) и политиката на сближаване; повече гъвкавост, която е все по-необходима, тъй като финансовите ограничения стават по-осезаеми, а също и по-голяма демократична отговорност, така че европейските фондове да могат наистина да насърчават проекти за развитие, които са устойчиви.
<P>
В този контекст е важно появилите се в резултат от Цел 1 региони да са в състояние да преминат към междинен етап, като укрепят развитието, което са доказали, че могат да постигнат, вместо да бъдат изоставени внезапно, като се изложи на риск постигнатият междувременно напредък.
<SPEAKER ID="513" NAME="Marit Paulsen, Olle Schmidt и Cecilia Wikström" LANGUAGE="SV">
Одобряваме фокуса на доклада върху общите предизвикателства, с които се сблъскваме: проблеми в областта на климата и околната среда, борбата за демокрация, мир и свобода на световно равнище и спешната необходимост от научни изследвания, иновации и инфраструктура. Разискванията по време на работата по доклада бяха подчинени на стратегията "Европа 2020" и инвестициите за инициативи с европейска добавена стойност.
<P>
Все пак ние сме дълбоко загрижени от факта, че дадохме на Съвета властта да определя приоритетите. Това е много жалко за Европейския парламент. Въпреки че са включени всички изисквания за приобщаваща, устойчива и конкурентоспособна Европа, не е възможно всичко да бъде финансирано наведнъж от бюджета на ЕС. Искаме реалистична и практична стратегия за водене на преговори, но тъй като в доклада няма ясно очертани приоритети, считам, че тази цел не е постигната. Нашите предложения за модернизиране на бюджета за селско стопанство не бяха включени в окончателния документ. Поради тези и други причини ние се въздържахме при окончателното гласуване.
<SPEAKER ID="513" NAME="Vincent Peillon" LANGUAGE="FR">
Гласувах в подкрепа на доклада, представен от г-н Garriga Polledo от името на специалната комисия по политическите предизвикателства и бюджетните средства за устойчив Европейски съюз след 2013 г. В условия на непрекъснато растящ популизъм ефективността и дори актуалността на политиките на ЕС често се поставят под въпрос. Въпреки това, изправени пред настоящата криза - независимо дали е финансова, икономическа, социална или свързана с климата - ние не се нуждаем от по-малко, а от повече Европа. Ето защо този доклад предлага най-накрая да се осигурят средства на ЕС, които да съответстват на неговите амбиции, като приканва за съществено увеличаване на бюджета на ЕС от поне 5 % и мобилизиране на бюджетните ресурси на Съюза в полза на стратегията "Европа 2020". Благодарение на действията на групата на Прогресивния алианс на социалистите и демократите в Европейския парламент, Парламентът също така настоява в доклада за въвеждане на две силни мерки: по отношение на приходите, да се проведе задълбочена реформа на системата за собствените ресурси, по-конкретно чрез създаването на данък върху финансовите сделки (т.нар. данък "Тобин"); по отношение на разходите, той предлага да се създаде категория на "междинните региони", за да се повиши солидарността между териториите на ЕС и да се гарантира по-справедливо разпределение на структурните фондове на регионалната политика.
<SPEAKER ID="514" NAME="Rovana Plumb" LANGUAGE="RO">
Комбинацията от намаляване на активното население и увеличаване на дела на пенсионерите ще окаже допълнителен натиск върху социалноосигурителните системи и конкурентоспособността на икономиката, като задълбочи допълнително сериозните проблеми, свързани с бедността сред жените, с оглед на значителния брой на възрастните жени и разликите в съществуващите социално-осигурителни системи.
<P>
Трябва да се подчертае значението на бюджетирането, съобразено с фактора "пол", като добър инструмент за управление с цел подобряване на ефективността и справедливостта, подходящо наблюдение на отражението на бюджетните средства върху икономическите и социалните възможности на мъжете и жените и гъвкавост при преструктурирането на факторите, влияещи отрицателно върху постигането на равенство между половете.
<P>
В рамките на Европейския инвестиционен план за заетостта, околната среда и иновациите е необходимо да се въведат конкретни мерки за развитие на научно-техническите умения на младите жени, за да се подобри тяхната квалификация и шансовете им за заетост, по-специално в секторите от стратегическо значение за растежа, където те са по-слабо представени.
<P>
Европейският социален фонд (ЕСФ) следва да предостави на разположение достатъчно средства за мерки, насочени към подобряване на достъпа до пазара на труда, за борба с безработицата и социалното изключване. В същото време аз призовавам Европейската комисия да предложи чрез Европейския земеделски фонд за развитие на селските райони (ЕЗФРСР) целенасочени мерки за подкрепа на заетостта на жените в селските райони.
<SPEAKER ID="514" NAME="Phil Prendergast" LANGUAGE="EN">
Предоговарянето на бюджета на ЕС ще се отрази не само на това как ще функционира ЕС през следващите години, но и на програмите, които може да си позволи. Бюджетът като процент от брутния национален доход на ЕС трябва да съответства на приетите от Европейския съюз приоритети. Преговорите обаче трябва също така да отразяват нуждите на държавите-членки в светлината на усилията за консолидация, които се полагат в редица държави, сред които и Ирландия. Заложената в стратегията за растеж "Европа 2020" цел за повишаване на заетостта, производителността и социалното сближаване не може да бъде пренебрегната заради текущите финансови проблеми. Политиките за стимулиране на производителността, особено в областта на "зелената" енергия и научните изследвания и развитието трябва да бъдат разглеждани като двигател на икономическото бъдеще на Европа. Друг въпрос от съществено значение не само за Ирландия, но и за ЕС като цяло, е общата селскостопанска политика. Приема се, че след 2013 г. се очаква значителна промяна, но промените в плащанията по ОСП трябва постепенно да се развият, за да дадат възможност на селските стопани да се приспособят към новите условия. В същото време бюджетът за ОСП трябва да помогне на европейските селски стопани да се адаптират към новите предизвикателства и възможности.
<SPEAKER ID="514" NAME="Paulo Rangel" LANGUAGE="PT">
Многогодишната финансова рамка на ЕС е възможност да направим стратегически избор за бъдещето. Всъщност в момент на дълбоко разкаяние от действията на национално равнище, увеличаването на бюджетите на ЕС е акт на доверие в общия проект и на засилване на действията, предприети на наднационално равнище. В действителност съществуват редица предизвикателства пред държавите-членки, чието правилно решение може да се открие единствено на равнище ЕС.
<SPEAKER ID="515" NAME="Frédérique Ries" AFFILIATION="ALDE">
в писмена форма. - (FR) Повече действия с по-малко средства, както препоръчват някои държави-членки, е мисия невъзможна! Затова приетият днес следобед доклад относно новата Многогодишна финансова рамка за периода след 2013 г. е важен. Той дава насоки как Европейският съюз наистина да навлезе в период на конкурентоспособност, солидарност и добро управление. Докладът посочва, че при липсата на значително преразпределение в рамките на бюджета за допълнителни ресурси Европа никога няма да може да завърши предвидените съгласно Договора от Лисабон нови задачи, нито ще може да тръгне по пътя към устойчив растеж.
<P>
Съществуват обаче много области, които могат да допринесат за постигане на взаимодействие или за икономии от мащаба: Европейската служба за външна дейност, хуманитарната помощ и гражданската защита, съсредоточаване на ресурси в областта на отбраната, научните изследвания и иновациите, основни инфраструктурни проекти (особено в области като енергетика и транспорт).
<P>
Друга идея с потенциал е постепенно да се преустанови предоставянето на субсидии, които вредят на околната среда, по примера на това, което Комисията направи по отношение на тютюна. Радвам се също, че Европейският парламент отново потвърди подкрепата си за собствените ресурси, защото е правилно Съюзът сам да управлява своя бюджет.
<SPEAKER ID="516" NAME="Crescenzio Rivellini" LANGUAGE="IT">
Гласувах против измененията към доклада на г-н Garriga Polledo, с които се призовава за следващия период на финансово програмиране да се въведат междинни категории региони, или региони с брутен вътрешен продукт на глава от населението между 75 % и 90 % от БВП на Европейския съюз. Очевидно това нововъведение говори за откритост и по-голяма гъвкавост, но в период на строги ограничения и бюджетни съкращения, като настоящия, това неминуемо ще доведе до намаляване на финансирането за други региони, по-специално регионите по Цел 1 (сближаване), в която по-конкретно попадат регионите на Южна Италия. Със съжаление отбелязвам, че моите колеги от ЕП не успяха да разберат това и си позволиха да бъдат повлияни от разсъждения, които са в разрив с принципите за европейска солидарност. За щастие, изменение 64, което беше одобрено, подчертава, че тези преходни мерки не трябва в никакъв случай да се установяват за сметка на настоящите региони от целите конвергенция, конкурентоспособност и сътрудничество (цели 1, 2 и 3).
<SPEAKER ID="516" NAME="Robert Rochefort" LANGUAGE="FR">
Действията, които можем да предприемем в отговор на предизвикателствата, пред които сме изправени - икономическата криза, бързото развитие на нововъзникващите икономики, изменението на климата, бурните демографски промени и др. - могат да бъдат ефективни само ако ги предприемем колективно на европейско равнище. Аз съм напълно убеден, че трябва да продължим в посока по-голямо участие на Европейския съюз. Макар бюджетът на ЕС да е основен политически лост, таванът на собствените ресурси на ЕС остава непроменен от 1993 г. насам. Тази резолюция призовава за европейския бюджет да бъдат разпределени ресурси, които съответстват на неговите амбиции. Напълно подкрепям тази идея. Лично аз подкрепям по-конкретно въвеждането на европейски данък върху финансовите сделки възможно най-бързо, в случай че не можем да постигнем споразумение за въвеждането му на световно равнище. Въпреки че не подкрепям изцяло отпуснатите по този начин средства да се разпределят към бюджета на Съюза, считам, че Целите на хилядолетието за развитие трябва да бъдат облагодетелствани поне отчасти, пожелах да гласувам за параграф 171, за да изпратим положителен сигнал към Комисията и Съвета във връзка с въвеждането на този данък.
<SPEAKER ID="517" NAME="Raül Romeva i Rueda" LANGUAGE="EN">
Подкрепям доклада. Както колегата Bas Eickhout спомена по-рано, замразяването или намаляването на бюджета на ЕС за периода след 2013 г. не е надежден подход, ако ЕС и неговите държави-членки имат сериозно намерение да постигнат политическите приоритети, които са си поставили, и най-вече тези в стратегията "Европа 2020". Координирането на финансирането и действията на ЕС определено е по-добър начин за нас да постигнем общите си цели в сравнение с индивидуалните действия. Одобряваме факта, че членовете на ЕП ясно определиха своята позиция във връзка с това преди предстоящото разискване относно бъдещото финансиране на ЕС. Европейският съюз се нуждае от подходяща и предвидима система за финансиране на собствения си бюджет, за да сложи край на непрекъснатите и неприятни спорове за националните вноски в бюджета на ЕС. Въвеждането на истинска и значима система за собствените ресурси за финансиране на бюджета на ЕС е единственият начин да постигнем това и ние сме щастливи, че Европейският парламент успя да застане зад този приоритет, който отдавна се ползва с подкрепата на Зелените.
<SPEAKER ID="518" NAME="Licia Ronzulli" LANGUAGE="IT">
Считам, че с днешното гласуване Европейският парламент отправи ясен сигнал към държавите-членки с молба за замразяване на бюджета на Европейския съюз за 2014-2020 г. Това значително намаляване на ресурсите в действителност не е логичният избор за тези, които вярват в една наистина конкурентна Европа, и страните, които се стремят към нея, трябва правилно да определят от кои приоритетни проекти ще трябва да се откажат, за да могат да направят тези съкращения.
<P>
Лошият навик за поемане на политически ангажименти, без да са налице необходимите финансови ресурси, трябва да бъде изкоренен, тъй като подкопава планирането и надеждността на цялата европейска система. Намаляването на дългосрочните бюджети може да компрометира както увеличението на разходите за научни изследвания и иновации, така и инвестициите в инфраструктура, външна политика и разширяване. Освен това, ако ги намалим сега, това ще има сериозни последици за бъдещето на всички държави-членки.
<SPEAKER ID="518" NAME="Tokia Saïfi" LANGUAGE="FR">
В рамките на гласуването за доклада относно "Инвестиция в бъдещето: нова Многогодишна финансова рамка за конкурентоспособна, устойчива и приобщаваща Европа" подкрепих създаването на междинна категория региони с БВП на глава от населението между 75 % и 90 % от БВП на Съюза. Десет френски региона могат да се облагодетелстват от създаването на тази нова категория региони, сред които Nord-Pas-de-Calais и Picardie.
<P>
Създаването на тази трета категория региони ще им позволи да се възползват от финансиране за осигуряване на заетост, устойчив растеж и конкурентоспособност. Друг важен момент в този доклад е, че той подкрепя създаването на прозрачна, справедлива, по-проста и обективна система на финансиране на европейския бюджет. Сред предложените от Комисията мерки е създаването на данък върху финансовите сделки. Парламентът редовно говори в подкрепа на това и аз твърдо заставам зад тази мярка, която ще подобри начина на работа на пазара чрез намаляване на спекулациите и ще допринесе за финансирането на глобални обществени блага и за намаляването на бюджетните дефицити.
<SPEAKER ID="519" NAME="Antolín Sánchez Presedo" LANGUAGE="ES">
Макар да се надявах на по-амбициозни резултати, докладът на г-н Garriga Polledo относно финансовата перспектива за периода след 2014 г. е стъпка напред в резултат от постигнатия широк политически компромис в специалната комисия, създадена за първи път в Парламента, преди Комисията да представи предложението си.
<P>
Докладът признава необходимостта от използването на повече ресурси, които да съответстват на целите на стратегията "Европа 2020", за разработване на европейски политики и за изпълнение на ангажиментите, произтичащи от разширяването и от Договора от Лисабон. Той поддържа идеята за нови собствени ресурси, отварящи вратата към фискален съюз, както и за данъка върху финансовите сделки, който следва да бъде прилаган и в останалата част от света. В доклада се предлага от 2020 г. да се въведат петгодишни периоди (или за срок от пет плюс пет години), които в по-голям синхрон с мандата на институциите.
<P>
Считам, че подкрепата на морските дейности и създаването на новата категория региони, които са с приходи на глава от населението между 75 % и 90 % от тези за ЕС, са много положителни за Галисия. Това е необходимо, за да няма прекъсване на потока на средствата от ЕС, както и за осигуряване на преход към подобрена конкурентоспособност и за насърчаване на сближаването по пътя на устойчивото развитие.
<SPEAKER ID="519" NAME="Alf Svensson" LANGUAGE="SV">
Когато в сряда, на 8 юни, Европейският парламент гласува доклада относно "Инвестиция за бъдещето: нова Многогодишна финансова рамка (МФР) за конкурентоспособна, устойчива и приобщаваща Европа", аз гласувах "против". В момент, когато държавите-членки на ЕС са подложени на сериозен бюджетен натиск, аз съм разочарован от това, че вместо да определя приоритети, Европейският парламент избира да увеличи бюджета с най-малко 5 %. Европейският парламент гласува за запазване на вноските в области, които не развиват европейската икономика, като, наред с другото, се заделят и суми за общата селскостопанска политика в размер, равен най-малко на този за бюджетната 2013 година. Аз съм също така против предложението на Европейския парламент за реформа на финансирането на ЕС чрез въвеждане на система на собствени ресурси. Някои от тези ресурси се предвижда да дойдат от данък върху финансовите операции.
<SPEAKER ID="520" NAME="Keith Taylor" LANGUAGE="EN">
Ще гласувам в подкрепа на изменение към доклада относно Многогодишната финансова рамка (МФР), което ограничава вноските на държавите-членки в ЕС до размера на инфлация (в момента 3,2 %) или под него, както беше предложено от държавните ръководители на Обединеното кралство, Франция, Германия, Нидерландия и Финландия. Докладът Garriga цели увеличаване на финансирането с 5 % от страна на държавите-членки за периода 2014-2020 г. и аз не мога да подкрепя това във време, когато Обединеното кралство изпитва изключителни трудности в резултат от опасните правителствени мерки за строги икономии, водещи до социално разделение. Твърдо подкрепям много от мерките, предложени в доклада, и внесените от Зелените изменения, особено свързаните с т.нар. "Зелен нов курс", прекратяването на националните отстъпки и идеята за собствени ресурси за ЕС, и съм наясно, че част от увеличението е необходимо увеличение, което е малко над размера на инфлацията, за да бъдат изпълнени задълженията по Договора от Лисабон. В МФР обаче остават редица скъпи бюджетни редове, които не трябва да бъдат подкрепяни. Имам предвид например изразходването на 6,6 млрд. евро за ядрен синтез. Твърдя, че ако няма достатъчно средства след увеличаване на вноските на държавите-членки до размера на инфлацията, следва да се намерят начини за преразпределяне на бюджетни редове, за да бъдат компенсирани някои дефицити.
<SPEAKER ID="521" NAME="Nuno Teixeira" LANGUAGE="PT">
Европейската стратегия "Европа 2020" търси отговор на новите глобални предизвикателства пред ЕС и различните държави-членки, ето защо е важно да се структурират икономическите и финансови условия, които ще ръководят прилагането й в периода 2014-2021 г. Целта на доклада е да допринесе за определянето на Многогодишната финансова рамка (МФР) за периода след 2013 г., одобряването на 5-процентното увеличение на бюджетните кредити по текущата МФР, поддържането на финансиране за сближаването и селското стопанство, както и финансово укрепване в областта на научните изследвания, развитието и иновациите, енергетиката и транспорта.
<P>
Гласувах в подкрепа на този доклад, тъй като считам, че стратегическото съдържание е положително и като цяло бюджетът е в съответствие с целите, залегнали в стратегията "Европа 2020".
<P>
Укрепването на икономическото управление и важността на политиката на сближаване са някои от областите, които бих искал да подчертая и които са необходими за изграждането на по-интелигентна, по-устойчива и по-приобщаваща Европа. Считам за важно да се създаде междинна категория за регионите, в които брутният вътрешен продукт (БВП) на глава от населението е между 75 % и 90 % от БВП на ЕС, което ще допринесе за по-голяма равнопоставеност на регионално равнище. Бих искал да подчертая обаче, че по отношение на разпределението на финансирането от ЕС тази нова категория не следва да вреди на по-необлагодетелстваните региони.
<SPEAKER ID="521" NAME="Georgios Toussas" AFFILIATION="GUE/NGL">
в писмена форма. - (EL) Членовете на ЕП от гръцката комунистическа партия не подкрепиха доклада, защото той не отразява ясно стратегическите политики и икономическите приоритети на монопола на капитала, на които ЕС е призован да служи и които ще се прилагат през следващите години в резултат от разгръщащата се капиталистическа криза. Настоящата финансова рамка показва, че вместо да се използват средства за удовлетворяване на нуждите на обикновените хора, разполагаемите средства в рамките на общия европейски бюджет са били насочени срещу тях в полза на рентабилността на монополистични групировки. Твърдението, че основно място в доклада е отредено на искането на Европейския парламент разходите в бюджета на ЕС да бъдат увеличени с 5 % след 2013 г., е долна лъжа. Всъщност основаната идея е, че той призовава не само за това увеличение, но и за това всички разходи в бюджета на ЕС да бъдат насочени за насърчаване на варварски мерки, в основата на които са капиталът, ЕС и буржоазните правителства срещу работническата класа и обикновените хора във всички държави-членки. Той призовава парите на работниците на държавите-членки, финансиращи бюджета на ЕС, да бъдат използвани за насърчаване на капиталистическото преструктуриране, премахване на трудовите права, подкрепа на доходността на обединяващи се евромонополи, консолидиране на механизмите на "меморандума", защита на кредиторите в държавите-членки длъжници и за подкрепа на репресивните механизми и империалистическа намеса от страна ЕС.
<SPEAKER ID="521" NAME="Rafał Trzaskowski" LANGUAGE="PL">
Днес гласувах в подкрепа на въвеждането на "междинните региони" и съм доволен, че тази позиция беше приета от Европейския парламент като цяло. Това решение означава, че сравнително богати райони от по-бедните държави-членки (като Мазовия и Варшава) ще продължат да получават помощ.
<P>
Приетата от Европейския парламент позиция днес е първата победа в битката за формата на новата финансова перспектива за периода 2014-2020 г. За Полша, а също и за Варшава, ключов фактор ще бъде нивото на финансиране и приоритетите, определени в Кохезионния фонд.
<SPEAKER ID="522" NAME="Thomas Ulmer" AFFILIATION="PPE">
в писмена форма. - (DE) Докладът Garriga Polledo приема стойности между 75 % и 90 % за междинната категория за регионално подпомагане. Този диапазон е неприемлив за мен, защото предлага възможност за плащания в малко области, които се нуждаят от подкрепа в западната част на ЕС. Това е в разрез със същинската цел на регионалното подпомагане, а именно укрепване на най-слабите региони.
<SPEAKER ID="523" NAME="Viktor Uspaskich" LANGUAGE="LT">
Следващата Многогодишна финансова рамка (МФР) е прекрасна възможност да покажем на европейските граждани, че Съюзът може да постига дългосрочни цели, като стимулирането на стабилен растеж и вътрешно сближаване. Ние не трябва да пропускаме тази възможност. Радвам се, че докладчикът обърна внимание на значението на политиката на сближаване за увеличаване на растежа и заетостта. За литовците е важно, че определените за политиката на сближаване финансови средства в следващата МФР не са по-малки от средствата през настоящия финансов период. Европейската политика на сближаване продължава да играе важна роля за намаляване на големите социални и икономически различия между държавите-членки. Например БВП на Литва на глава от населението остава нисък (когато ние се присъединихме към ЕС, той беше 48 % от средния за Съюза). Вярваме обаче, че до 2020 г. БВП на Литва ще бъде най-малко 50 % по-голям, отколкото би бил без помощта на политиката на сближаване.
<P>
Целта на Литва за подобряване на транспортната инфраструктура и достъпа до средства (23 % от общия размер на средствата, заделени за структурния фонд), повишаване на капацитета за научноизследователска и развойна дейност (22 %) и подпомагане на развитието на бизнеса зависи от политиката на сближаване. Намаляването на средства за политиката на сближаване ще продължи да смазва нашата икономика. Не трябва да допуснем това да се случи. Доверието в ЕС ще се възстанови единствено когато нашите граждани се убедят, че Съюзът действа в услуга на техните ценности и интереси.
<SPEAKER ID="524" NAME="Geoffrey Van Orden" LANGUAGE="EN">
Приемайки този доклад относно новата Многогодишна финансова рамка с 468 гласа "за" към 134 гласа "против" (и 54 въздържали се), Парламентът потвърждава, че живее в свят, различен от суровата икономическа реалност на нашето време. Неприемливо е за ЕС да не предприема никакви действия за намаляване на разходите и премахване на неефективното използване на средствата, когато се вземат такива трудни икономически решения на национално равнище (...). (...) Парламентът реши да пренебрегне писмото на британския министър-председател, (...) и правителствените ръководители на Франция, Германия, Нидерландия и Финландия, в което се заявява, че не трябва да има увеличение на бюджета на ЕС (...). В действителност много от нас искат съкращения в бюджета и намаляване на огромната вноска на Великобритания. (...). Британското общество (...) няма да приеме данъци, наложени от ЕС, това не биха направили и гражданите на други (...) страни, ако осъзнаваха какво става (...). Чисто икономически, по-ниските данъци са най-добрият стимул за икономическия растеж и създаването на работни места. Този доклад е предназначен за осигуряване на финансовите основи на свръхдържавата ЕС, които аз и моите избиратели (...) отхвърляме. Присъединих се към колегите консерватори и гласувах против доклада.
<P>
(Писменото изявление е съкратено съгласно член 149 от Правилника за дейността)
