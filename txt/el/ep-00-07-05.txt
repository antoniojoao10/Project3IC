<CHAPTER ID=1>
Έγκριση των συνοπτικών πρακτικών της προηγούμενης συνεδρίασης
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 NAME="Μαρίνος">
. Κύριε Πρόεδρε, βλέπω στα πρακτικά να είναι διατυπωμένη λανθασμένα η ανταλλαγή ερώτησης και απάντησης κατά την ώρα των ερωτήσεων με τον υπουργό κ. Moscovici.
<P>
Αναφέρουν τα πρακτικά, στη σελίδα 14, στα ελληνικά τουλάχιστον: "Ερώτηση 16 του κ. Μαρίνου: "Παραβιάσεις του κυπριακού εναερίου χώρου από τουρκικά μαχητικά. Ο κ. Moscovici απαντά στην ερώτηση, καθώς και στη συμπληρωματική ερώτηση του κ. Μαρίνου και εν συνεχεία παρεμβαίνει και ο κ. Ζαχαράκις".
<P>
Ήθελα, κύριε Πρόεδρε, να επισημάνω το εξής: ενώ το πρωί, ο Πρόεδρος της Γαλλικής Δημοκρατίας κ. Chirac, με την αυτοπρόσωπη παρουσία του εδώ και το περιεχόμενο της ομιλίας του, έδωσε την εντύπωση ότι επί γαλλικής Προεδρίας η συνεργασία μεταξύ του Ευρωπαϊκού Κοινοβουλίου και της προεδρεύουσας δυνάμεως θα είναι στενότερη και συστηματικότερη, το απόγευμα ο πρώτος εκ των υπουργών της Προεδρίας που παρέστη και συνεργάστηκε μαζί μας, ο τέως ευρωβουλευτής κ. Moscovici έκανε το ακριβώς αντίθετο. Πέραν του ότι ήταν απότομος και, θα έλεγα σχεδόν προς όλους τους συναδέλφους έδινε απαντήσεις περίπου μονολεκτικές ή ισχυριζόταν ότι μας απάντησε, στην μεν γραπτή ερώτηση που του είχα υποβάλει όντως απάντησε. Αλλά του υπέβαλα εν συνεχεία δεύτερη ερώτηση που προέκυπτε από την χθεσινή πρωινή συζήτηση σε σχέση με την εισβολή των τουρκικών στρατευμάτων κατοχής και σε νέο τμήμα της Κύπρου. Ο κ. Moscovici, αντί να απαντήσει επί του θέματος που του έθεσα, είπε: "Σας απάντησα ήδη". Εν συνεχεία παρενέβη ο κ. Ζαχαράκις, ο οποίος του έκανε δύο ερωτήσεις και ο κ. Moscovici ούτε καν σηκώθηκε από τη θέση του και ούτε απάντησε καθόλου.
<P>
Ήθελα να ερωτήσω, πρώτον, εάν επιτρέπεται οποιοσδήποτε ερωτώμενος εδώ υπουργός ή επίτροπος να αρνείται απάντηση, και μάλιστα με ύφος εντελώς περιφρονητικό, και εάν επιτρέπεται να δεχόμαστε ως απάντηση το "Σας απάντησα ήδη", ενώ δεν είχε απαντήσει. Το ίδιο συνέβη και με άλλους συναδέλφους, οι οποίοι εάν είναι παρόντες μπορούν να το επιβεβαιώσουν. Θα ήθελα μια απάντηση επ' αυτού και, επίσης, να διορθωθούν και τα πρακτικά.

<SPEAKER ID=3 NAME="Πρόεδρος">
Σημειώσαμε την άποψή σας, κύριε Μαρίνο. Θα περιληφθεί και στα συνοπτικά πρακτικά. Είναι πραγματικά χρήσιμο να γίνονται πότε πότε κάποιες αξιολογήσεις για την Ώρα των Ερωτήσεων. Θα κοιτάξω αυτό το συγκεκριμένο σημείο που αναφέρατε.

<SPEAKER ID=4 NAME="Ζαχαράκις">
Θα ήθελα και εγώ να ζητήσω να διορθωθούν τα πρακτικά, διότι, όπως είναι, δεν αντικατοπτρίζουν αυτά που συνέβησαν κατά τη διάρκεια της συνεδριάσεως.
<P>
Θα ήθελα να γραφτεί στα πρακτικά ότι υπέβαλα δύο συγκεκριμένεες ερωτήσεις στον κ. Moscovici, ο οποίος δεν απάντησε. Βέβαια, σε συνέχεια των όσων ανέφερε ο συνάδελφος κ. Μαρίνος και πέραν της περιφρονητικής στάσεως του κ. Moscovici, ο οποίος δεν τίμησε την πατροπαράδοτη γαλατική ευγένεια, και μάλιστα σε σύνοδο του Κοινοβουλίου επί γαλλικού εδάφους, αυτό που εγώ συγκρατώ και συμπεραίνω από τη σιωπή του, και που καλό θα ήταν να τύχει της προσοχής της ελληνικής κυβερνήσεως, είναι ότι η γαλλική κυβέρνηση, ενδομύχως, προτίθεται και να αντιταχθεί στην ένταξη της Κύπρου στην Ευρωπαϊκή Ένωση και να προωθήσει την ένταξη της Τουρκίας, έστω και αν αυτή παραβιάζει τα ανθρώπινα δικαιώματα και βασικές αρχές του διεθνούς δικαίου.

<SPEAKER ID=5 NAME="Πρόεδρος">
Κύριε Ζαχαράκη, δεν θα διεξαγάγουμε μία πολιτική συζήτηση για το θέμα αυτό σήμερα. Ο κ. Moscovici μίλησε εχθές και θα εξετάσουμε εάν έχει αποδοθεί σωστά στα συνοπτικά πρακτικά.

<SPEAKER ID=6 NAME="Miller">
Κύριε Πρόεδρε, θέλω να θέσω για μία ακόμη φορά το ζήτημα που έθεσα τη Δευτέρα και ξανά εχθές σχετικά με τα σχόλια του κ. Helmer σε αυτό το Σώμα. Επιτρέψτε μου να πω ότι μου προκαλεί έκπληξη το γεγονός ότι σε δύο περιπτώσεις μέχρι τώρα έχω ζητήσει από τον κ. Helmer να σχολιάσει το γεγονός ότι η βασίλισσα του Ηνωμένου Βασιλείου υποστηρίζει το ευρώ, και μέχρι στιγμής έχει παραλείψει να το πράξει. Επιτρέψτε μου να πω σε αυτό το Σώμα ότι από ό,τι αντιλαμβάνομαι αυτή πρέπει να είναι η πρώτη φορά που ο κ. Helmer έχει χάσει τη μιλιά του.
<P>
(Εγκρίνονται τα συνοπτικά πρακτικά)   

<SPEAKER ID=7 LANGUAGE="DE" NAME="Swoboda">
Κύριε Πρόεδρε, σύμφωνα με τις πληροφορίες μας η κ. Stauner απέσυρε χθες στην αρμόδια επιτροπή την αιτιολογική έκθεση, αλλά παρ' όλα αυτά σήμερα έχει διανεμηθεί. Κύριε Πρόεδρε, θέλω μόνο να σας παρακαλέσω να διαπιστωθεί κατά πόσο η εν λόγω αιτιολογική έκθεση απεσύρθη από την ίδια την εισηγήτρια ή όχι. Στην πρώτη περίπτωση δεν θα έπρεπε να γίνει η διανομή της ως επισήμου εγγράφου.

<SPEAKER ID=8 NAME="Πρόεδρος">
Θα έλθω σε επαφή με τις υπηρεσίες για να δω τι ακριβώς συνέβη.

<SPEAKER ID=9 LANGUAGE="DE" NAME="Theato">
Τα πράγματα έχουν ακριβώς ως εξής. Σύμφωνα με τον κανονισμό, απέσυρα χθες το απόγευμα την εν λόγω αιτιολογική έκθεση. Παρακάλεσα τις υπηρεσίες στη γραμματεία της Επιτροπής Ελέγχου του Προϋπολογισμού να συντάξουν την αντίστοιχη επιστολή. Τούτο στάθηκε όμως αδύνατο λόγω της προχωρημένης απογευματινής ώρας. Υποθέτω πως αν πάω τώρα στο γραφείο μου θα βρω την εν λόγω επιστολή και θα μπορέσω να την υπογράψω ώστε να ακολουθήσουν οι αντίστοιχες διαδικασίες.

<SPEAKER ID=10 NAME="McKenna">
Κύριε Πρόεδρε, θα ήθελα να θέσω ένα θέμα το οποίο θα ενδιέφερε πολύ αυτό το Κοινοβούλιο, και ιδιαιτέρως τα μέλη της Επιτροπής Οικονομικής και Νομισματικής Πολιτικής και της Επιτροπής Ελέγχου του Προϋπολογισμού.
<P>
Στη χώρα μου συμβαίνει μια σοβαρή παραβίαση της ευρωπαϊκής νομοθεσίας και του καταστατικού της Ευρωπαϊκής Τράπεζας Επενδύσεων. Βάσει του δικαίου της ΕΚ, τα κράτη μέλη δεν έχουν δικαιοδοσία να προτείνουν ή να υποδείξουν άμεσα στο διοικητικό συμβούλιο δικούς τους υπηκόους ως υποψήφιους για τη θέση του Αντιπροέδρου της ΕΤΕπ, και μια τέτοια πράξη συνιστά σαφή παραβίαση του καταστατικού της Ευρωπαϊκής Τράπεζας Επενδύσεων. Το καθήκον της υποβολής των προτάσεων υποψηφιότητας και των διορισμών ανατίθεται αποκλειστικά σε ένα συμβούλιο διευθυντών της τράπεζας, το οποίο αποτελεί ένα αρκετά ξεχωριστό όργανο.
<P>
Η κατάσταση στην Ιρλανδία αντιβαίνει αρκετά σε αυτή την αρχή. Η ιρλανδική κυβέρνηση, κατά παράβαση της νομοθεσίας, έχει προτείνει ως υποψήφιο ένα άτομο που, όχι μόνο δεν έχει καμία εμπειρία από οικονομικές ή χρηματοπιστωτικές υποθέσεις, αλλά επιπλέον πρόκειται για έναν δικαστή ανωτάτου δικαστηρίου με κακή φήμη, ο οποίος αναγκάστηκε να παραιτηθεί προτού κατηγορηθεί επίσημα από το ιρλανδικό κοινοβούλιο. Το θέμα αυτό βρίσκεται πλέον υπό εκδίκαση στην Ιρλανδία.
<P>
Πρόκειται για ένα εξαιρετικά σημαντικό ζήτημα γι' αυτό το Κοινοβούλιο, και το αφορά διότι η Ευρωπαϊκή Ένωση χορηγεί κεφάλαια εγγύησης στην ΕΤΕπ. Το Κοινοβούλιο πρέπει να δώσει προσοχή στο εν λόγω γεγονός, διότι, εάν επιτρέπουμε στα κράτη μέλη να παραβιάζουν κατ' αυτόν τον τρόπο τη νομοθεσία, τότε οι συνέπειες για την Ευρωπαϊκή Ένωση ως σύνολο είναι σοβαρές. Θα ήθελα να ρωτήσω τον Πρόεδρο εάν θα μπορούσε να δώσει εντολή στην Επιτροπή Οικονομικής και Νομισματικής Πολιτικής και στην Επιτροπή Ελέγχου του Προϋπολογισμού να εξετάσουν το προκείμενο ζήτημα, διότι πρέπει να αντιμετωπισθεί πολύ γρήγορα. Θα μπορούσε να αποτελέσει στο μέλλον ένα πολύ κακό προηγούμενο για τα άλλα κράτη μέλη και για τις υποψηφιότητες που αφορούν αυτό το όργανο.

<SPEAKER ID=11 NAME="Πρόεδρος">
Κυρία McKenna, όντως, θεωρώ χρήσιμο να θέσετε, εάν θέλετε, το ζήτημα στην αρμόδια κοινοβουλευτική επιτροπή.

<SPEAKER ID=12 LANGUAGE="IT" NAME="Tajani">
Κύριε Πρόεδρε, θα ήθελα να επιστήσω την προσοχή του Κοινοβουλίου σε ένα ζήτημα. Και χτες ακόμα καταστράφηκαν, στην Ιταλία, εκατοντάδες εκτάρια δάσους εξαιτίας πυρκαγιών, θέτοντας σε κίνδυνο τα περίχωρα της Ρώμης, καθώς επίσης και τις ζωές Ευρωπαίων πολιτών: το ίδιο πράγμα συνέβη πριν από μερικές ημέρες στη Γαλλία, στα σύνορα πάντα με την Ιταλία. Αυτοί οι εμπρησμοί, που θέτουν σε κίνδυνο και καταστρέφουν εκατοντάδες των εκατοντάδων εκτάρια ευρωπαϊκών δασών, παρατηρούνται συχνά κατά τη διάρκεια του καλοκαιριού στις χώρες της μεσογειακής Ευρώπης προκαλώντας ζημιές στη οικονομία και θέτοντας σε κίνδυνο την τουριστική οικονομία.
<P>
Πιστεύω ότι είναι απαραίτητη μια παρέμβαση του Κοινοβουλίου, αλλά και μια δυναμική παρέμβαση της Επιτροπής και του Συμβουλίου, δεδομένου ότι και στο Συμβούλιο τη Φέιρα έγινε λόγος για την πιθανότητα σύστασης μιας ευρωπαϊκής υπηρεσίας πολιτικής προστασίας. Είναι ένας σημαντικός κίνδυνος που καταστρέφει τη δασική κληρονομιά και το περιβάλλον σε ολόκληρη την Ευρωπαϊκή Ένωση, αλλά κυρίως θα προκαλέσει σημαντικές οικονομικές ζημιές στην αναθέρμανση της απασχόλησης στον τομέα του τουρισμού σε όλες τις χώρες της μεσογειακής ζώνης.

<SPEAKER ID=13 NAME="Πρόεδρος">
Κύριε Tajani, όντως, πρόκειται για ζητήματα τα οποία ανακύπτουν δυστυχώς διαρκώς και απασχολούν επανειλημμένα το Κοινοβούλιο. Λυπάμαι ιδιαίτερα γι' αυτή την κατάσταση.

<CHAPTER ID=2>
Ετήσια έκθεση της ΕΚΤ
<SPEAKER ID=14 NAME="Πρόεδρος">
Η ημερήσια διάταξη προβλέπει τη συζήτηση επί της έκθεσης του κ. Radwan (A5-0169/2000), εξ ονόματος της Επιτροπής Οικονομικής και Νομισματικής Πολιτικής, σχετικά με την ετήσια έκθεση της Ευρωπαϊκής Κεντρικής Τράπεζας για το 1999 [C5-0195/2000 - 2000/2118(COS)].

<SPEAKER ID=15 NAME="Duisenberg">
Κύριε Πρόεδρε, έχει περάσει ενάμισυ χρόνος από την έλευση του ευρώ, και από τότε η ΕΚΤ ανέλαβε την ευθύνη για την προώθηση της νομισματικής πολιτικής. Κατά τη διάρκεια αυτής της περιόδου, το σύστημα του ευρώ, δηλαδή οι 11 εθνικές κεντρικές τράπεζες και η ΕΚΤ, έπρεπε να αποδείξει την ικανότητά του να εφαρμόσει το εννοιολογικό πλαίσιο που είχε προετοιμαστεί εξονυχιστικά κατά τη διάρκεια των προηγούμενων ετών. Έπρεπε επίσης να αποδείξει την ικανότητά του να επιτύχει τους στόχους που του είχε παραχωρήσει η Συνθήκη ίδρυσης της Ευρωπαϊκής Κοινότητας.
<P>
Κοιτάζοντας το παρελθόν, βλέπουμε ότι αυτές οι προκλήσεις έχουν αντιμετωπισθεί τόσο από άποψη πολιτικής όσο και από λειτουργική άποψη. Συνεπώς, έχω σήμερα τη μεγάλη χαρά να παρουσιάσω τη Δεύτερη Ετήσια Έκθεση της ΕΚΤ. Περιγράφει τις δραστηριότητες του συστήματος του ευρώ κατά το 1999 και στις αρχές του τρέχοντος έτους. Θεωρώ ότι η σημερινή παρουσίαση αποτελεί μια σημαντική απόδειξη της λογοδοσίας της ΕΚΤ απέναντι στο Ευρωπαϊκό Κοινοβούλιο, η οποία συμπληρώνει την ανταλλαγή απόψεων που πραγματοποιήθηκε στην Επιτροπή Οικονομικής και Νομισματικής Πολιτικής του Κοινοβουλίου, στην οποία συμμετέχω σε τριμηνιαία βάση. Εκτός από αυτόν τον τακτικό διάλογο, άλλα μέλη της Εκτελεστικής Επιτροπής της ΕΚΤ έχουν παρευρεθεί σε συνεδριάσεις της επιτροπής σε διάφορες περιστάσεις, προκειμένου να παρουσιάσουν κάποια έκθεση που εκπονήθηκε με ευθύνη της ΕΚΤ και να συμμετάσχουν σε ανταλλαγές απόψεων για διάφορα θέματα.
<P>
Λαμβάνοντας υπόψη το μεγάλο εύρος θεμάτων που συμπεριλαμβάνονται στην ετήσια έκθεση, θα είναι σίγουρα αδύνατο να ασχοληθούμε με όλα στη σημερινή μας συνάντηση. Κατά συνέπεια, θα επικεντρωθώ σε ορισμένα από τα πιο σχετικά θέματα, τα οποία αναφέρονται επίσης στο ψήφισμα που εκπόνησε η Επιτροπή Οικονομικής και Νομισματικής Πολιτικής του Κοινοβουλίου.
<P>
Ανασκοπώντας τον πρώτο χρόνο ύπαρξης του ενιαίου νομίσματος, θα ήθελα να ξεκινήσω αναφέροντας ότι ο πρωταρχικός στόχος της ΕΚΤ, δηλαδή η διατήρηση της σταθερότητας των τιμών, έχει επιτευχθεί. Μάλιστα, με τις τιμές καταναλωτή στη ζώνη του ευρώ να αυξάνουν μόλις κατά 1,1% το 1999, ο πληθωρισμός άγγιξε ένα από τα χαμηλότερα επίπεδα των τελευταίων 50 ετών. Σύμφωνα με την εντολή της, η ΕΚΤ εξακολουθεί να επαγρυπνεί αναφορικά με τους κινδύνους που απειλούν τη σταθερότητα των τιμών, όπως αποδεικνύεται από τις αποφάσεις της για την νομισματική πολιτική, προκειμένου να σταματήσει εν τη γενέσει τους τις πληθωριστικές πιέσεις προτού λάβουν σάρκα και οστά, παρά να αντιδράσει όταν η σταθερότητα των τιμών θα βρίσκεται ήδη υπό διακύβευση.
<P>
Το σύστημα του ευρώ θα συνεχίσει να ακολουθεί αυτή τη στρατηγική πρόληψης, ώστε να διατηρήσει ένα περιβάλλον σταθερών τιμών, το οποίο συντείνει επίσης στη συνεχή οικονομική ανάπτυξη και τη δημιουργία απασχόλησης στη ζώνη του ευρώ. Συμφωνώ με την ανάλυση που παρουσιάζετε στην πρόταση ψηφίσματός σας, ότι οι κυβερνήσεις πρέπει να επωφεληθούν από το ευνοϊκό οικονομικό περιβάλλον για να επιταχύνουν τις προσπάθειες για τη σταθεροποίηση των προϋπολογισμών και τη μείωση του δημόσιου χρέους και για να προχωρήσουν πέρα από τους στόχους που καθορίζουν τα προγράμματα σταθερότητας. Ταυτόχρονα, πρέπει να επιδιωχθεί σθεναρά η πραγματοποίηση διαρθρωτικών μεταρρυθμίσεων στις αγορές εργασίας και κεφαλαίων. Η ολοκληρωμένη εφαρμογή αυτού του προγράμματος πολιτικής θα συμβάλει στην καταστολή των πληθωριστικών πιέσεων και κατά συνέπεια στην υποστήριξη της ΕΚΤ κατά την εκπλήρωση των καθηκόντων της.
<P>
Στην πρόταση ψηφίσματός σας, αναφέρετε επίσης συνοπτικά τις πιθανές συνέπειες μιας "νέας οικονομίας" . Θα ήθελα κατά συνέπεια να σχολιάσω την πιθανή εμφάνιση μιας νέας οικονομίας στη ζώνη του ευρώ. Επιτρέψτε μου να ξεκινήσω παρατηρώντας ότι υπάρχουν διάφοροι ορισμοί για τη νέα οικονομία. Κατά την άποψή μου, ο πιο χρήσιμος ορισμός είναι εκείνος που χαρακτηρίζει τη νέα οικονομία ως φαινόμενο που αυξάνει τον ρυθμό ανάπτυξης της παραγωγικότητας για μια παρατεταμένη χρονική περίοδο. Υπάρχουν κάποια στοιχεία, τα οποία βέβαια δεν είναι αδιαμφισβήτητα, που υποδηλώνουν ότι μια νέα οικονομία αναδύεται στις Ηνωμένες Πολιτείες. Αντιθέτως, είναι δύσκολο μέχρι τώρα να βρούμε σαφή στοιχεία μιας νέας οικονομίας στη ζώνη του ευρώ.
<P>
Βεβαίως, υπάρχει η ανάγκη περαιτέρω παρακολούθησης των εξελίξεων, δίδοντας έμφαση στην αναγνώριση των νέων οικονομικών τάσεων και των πιθανών διαρθρωτικών ρηγμάτων στις παραδοσιακές οικονομικές σχέσεις το συντομότερο δυνατό. Εν πάση περιπτώσει, είναι σημαντικό να τονίσουμε ότι σε ό,τι αφορά τη ζώνη του ευρώ, η επίτευξη πιο ευέλικτων αγορών αποτελεί αναγκαία συνθήκη, εάν θέλουμε τα ενδεχόμενα ωφέλη από τις νέες τεχνολογίες να πραγματοποιηθούν με τη μορφή μιας ουσιαστικά μεγαλύτερης αύξησης της παραγωγικότητας.
<P>
Αναγνωρίζουμε ότι ένα κρίσιμο στοιχείο της πιθανής ανάδυσης μιας νέας οικονομίας είναι η αυξημένη αβεβαιότητα, ιδιαίτερα ως προς την εξέλιξη του δυναμικού παραγωγής και την αξιοπιστία των δεικτών που προκύπτουν από αυτό, όπως π.χ. οι εκτιμήσεις της διαφοράς στην παραγωγή. Από την άποψη αυτή, το πλαίσιο της νομισματικής πολιτικής των συστημάτων του ευρώ είναι καλά εφοδιασμένο ώστε να αντιμετωπίσει τέτοιες αβεβαιότητες. Παρέχει την απαραίτητη ευελιξία για την αντιμετώπιση των αλλαγών στην οικονομική διάρθρωση με σκοπό τη διατήρηση της σταθερότητας των τιμών μεσοπρόθεσμα. Βασιζόμενη σε δύο πυλώνες, η στρατηγική της ΕΚΤ αναγνωρίζει ρητά την αβεβαιότητα που αφορά τη διάρθρωση της οικονομίας και τη μεταφορά της νομισματικής πολιτικής στο πλαίσιο της οικονομίας.
<P>
Στο πλαίσιο της συζήτησης αυτής, ορισμένοι παρατηρητές παροτρύνουν την ΕΚΤ να διατηρήσει χαμηλά τα επιτόκια εν όψει της νέας οικονομίας. Προς απάντηση, επιτρέψτε μου να τονίσω το ακόλουθο σημείο: η νέα οικονομία είναι κυρίως μια ιστορία που αφορά την προσφορά. Μια ακατάλληλα χαλαρή νομισματική πολιτική δεν θα δημιουργήσει καλύτερες συνθήκες για την ανάδυση μιας νέας οικονομίας. Αντιθέτως, διακυβεύοντας τη διατήρηση της σταθερότητας των τιμών, μια τέτοια πολιτική θα μπορούσε να διακινδυνεύσει σοβαρά την τωρινή ικανότητα της ΕΚΤ. Κατ' αυτόν τον τρόπο θα υπονόμευε την εμπιστοσύνη, θα αύξανε τα ασφάλιστρα κινδύνου των επιτοκίων και θα έβλαπτε τις προοπτικές οικονομικής ανάπτυξης και δημιουργίας απασχόλησης. Γι' αυτόν ακριβώς τον λόγο, η ΕΚΤ θα συνεχίσει, σύμφωνα με την εντολή της, να διατηρεί τη σταθερότητα των τιμών στη ζώνη του ευρώ. Αυτό θα διασφαλίσει ότι η νομισματική πολιτική θα συμβάλει πλήρως στη συνολική οικονομική ευημερία, ενώ ταυτόχρονα θα προσφέρει ένα περιβάλλον όπου η νέα οικονομία, εάν εμφανισθεί, θα μπορεί να ευδοκιμήσει.
<P>
Θα ήθελα τώρα να ασχοληθώ με ένα άλλο θέμα, το οποίο υπήρξε συχνά αντικείμενο συζήτησης στο πλαίσιο του τακτικού διαλόγου μας, δηλαδή το θέμα της διαφάνειας. Έχω ήδη αναφερθεί στον τακτικό διάλογο μεταξύ του Ευρωπαϊκού Κοινοβουλίου και της ΕΚΤ, τα πρακτικά του οποίου δημοσιεύονται στις ιστοσελίδες των θεσμικών μας οργάνων. Επιπλέον, στις συνεντεύξεις τύπου που πραγματοποιούνται έπειτα από την πρώτη συνεδρίαση του Διοικητικού Συμβουλίου κάθε μήνα, παρουσιάζω την εκτίμηση της ΕΚΤ για το οικονομικό περιβάλλον, η οποία υποστηρίζει τις αποφάσεις της νομισματικής πολιτικής μας.
<P>
Θα γνωρίζετε επίσης την μεγάλη ποικιλία των δημοσιεύσεων της ΕΚΤ, ιδιαίτερα το μηνιαίο δελτίο μας και τα πολυάριθμα δελτία τύπου και ομιλίες των μελών της Εκτελεστικής Επιτροπής της ΕΚΤ. Κατά κανόνα, αυτά είναι διαθέσιμα στο κοινό μέσω της ιστοσελίδας της ΕΚΤ. Αυτό το ευρύ φάσμα επικοινωνιακών εργαλείων, όπου παρουσιάζονται τα επιχειρήματα και τα αντεπιχειρήματα για τη λήψη μιας απόφασης, είναι στην ουσία παρόμοιο με τη σύνοψη των πρακτικών. Θα πρέπει επίσης να έχουμε υπόψη μας ότι μέσω των τακτικών συνεντεύξεων τύπου και της ταχείας δημοσιοποίησης των γραπτών αντιγράφων των ερωτήσεων και των απαντήσεων στην ιστοσελίδα της ΕΚΤ, πολύ σύντομα μετά τις συνεδριάσεις καθίστανται διαθέσιμες λεπτομερείς πληροφορίες σχετικά με τις αιτιολογικές σκέψεις του Διοικητικού Συμβουλίου. Κατά συνέπεια, αποφεύγουμε τις καθυστερήσεις που συνεπάγεται η δημοσιοποίηση κάθε μορφής επίσημων πρακτικών.
<P>
Οι αποφάσεις μας λαμβάνονται πάντοτε με γνώμονα ολόκληρη τη ζώνη του ευρώ. Αυτό είναι θεμελιώδες για τη διεξαγωγή μιας πραγματικά ενιαίας νομισματικής πολιτικής. Η δημοσίευση των εκθέσεων της ΕΚΤ σχετικά με τις οικονομικές εξελίξεις των μεμονωμένων κρατών μελών της ζώνης του ευρώ, όπως προτείνεται στην πρόταση ψηφίσματός σας, πρέπει να εξετασθεί στο πλαίσιο αυτό. Είναι σίγουρο ότι δεν επιθυμούμε να αμβλύνουμε την εστίαση της ΕΚΤ στη ζώνη του ευρώ ως σύνολο.
<P>
Το ψήφισμα ζητά επίσης τη δημοσιοποίηση μακροοικονομικών προγνώσεων εκ μέρους της ΕΚΤ. Επιτρέψτε μου να σας διαβεβαιώσω ότι οι προετοιμασίες για τη δημοσιοποίηση συνεχίζονται με έντονο ρυθμό. Όπως εξακολουθώ να υπολογίζω, η δημοσιοποίηση των προγνώσεων θα ξεκινήσει προς το τέλος του 2000, σύμφωνα με τη δήλωση που πραγματοποίησα τον περασμένο Σεπτέμβριο στη συνεδρίαση Ολομελείας του Ευρωπαϊκού Κοινοβουλίου κατά τη συζήτηση της προηγούμενης ετήσιας έκθεσης της ΕΚΤ.
<P>
Θα ήθελα εντούτοις να επιστήσω την προσοχή στο εξής: οι προγνώσεις αποτελούν μόνον έναν παράγοντα για τις αποφάσεις του Διοικητικού Συμβουλίου. Η δημοσιοποίηση των προγνώσεων από την ΕΚΤ δεν θα πρέπει να θεωρείται ως πανάκεια, η οποία θα ανταποκριθεί σε όλες τις επικοινωνιακές προκλήσεις που αντιμετωπίζει η ΕΚΤ ως νέο θεσμικό όργανο σε ένα υπό δοκιμή πολυγλωσσικό και πολυεθνικό περιβάλλον. Οι ίδιες οι προγνώσεις έχουν σημαντικά μειονεκτήματα. Επί παραδείγματι, περιβάλλονται από αρκετή αβεβαιότητα και μπορεί να ξεπερασθούν γρήγορα εάν πραγματοποιηθούν μεταβολές στο εξωτερικό περιβάλλον. Έχουμε γνώση αυτών των μειονεκτημάτων. Επομένως, όπως έχει καταστεί σαφές στη στρατηγική της ΕΚΤ για τη νομισματική πολιτική, οι αποφάσεις για τη νομισματική πολιτική δεν είναι δυνατόν να πραγματοποιούνται μόνο βάσει μιας κεντρικής πρόγνωσης του πληθωρισμού. Η ολοκληρωμένη ανάλυση της νομισματικής και μακροοικονομικής κατάστασης και των οικονομικών αναταραχών που επηρεάζουν την οικονομία της ζώνης του ευρώ είναι τα κατάλληλα δεδομένα για τη λήψη αποφάσεων σχετικά με τη μελλοντική πολιτική.
<P>
Η προσέγγιση της ΕΚΤ απέναντι στην επικοινωνία απέδιδε ανέκαθεν μεγάλη σημασία στην ειλικρίνεια. Για να συνεχίσουμε στο ίδιο κλίμα θα πρέπει κατά την άποψή μου να δημοσιοποιούμε τις προγνώσεις κατά τρόπο που να αντικατοπτρίζει με ακρίβεια τον περιορισμένο ρόλο τους στις αποφάσεις πολιτικής και τις εγγενείς αβεβαιότητές τους. Οποιαδήποτε άλλη προσέγγιση δεν θα είναι διαφανής και επομένως θα είναι δυνητικά παραπλανητική.
<P>
Στρέφομαι τώρα σε ένα σχετικό θέμα, δηλαδή τη δημοσιοποίηση των οικονομικών και οικονομετρικών υποδειγμάτων της ΕΚΤ. Θα πρέπει να καταστήσω σαφές ότι η ΕΚΤ δεν στηρίζεται σε ένα μοναδικό οικονομετρικό υπόδειγμα, αλλά χρησιμοποιεί μια εκτεταμένη σειρά υποδειγμάτων. Τα αποτελέσματα που προκύπτουν από τα υποδείγματα αξιολογούνται κριτικά, χρησιμοποιώντας την κρίση εμπειρογνωμόνων. Τα άτομα που είναι επιφορτισμένα με τη διαμόρφωση της πολιτικής χρησιμοποιούν την ανάλυση που επιχειρείται με τη χρήση υποδειγμάτων που αναπτύσσει το προσωπικό της ΕΚΤ, σε ορισμένες περιπτώσεις με τη συμβολή του προσωπικού των εθνικών κεντρικών τραπεζών, ως ένα δεδομένο μεταξύ άλλων κατά τις αξιολογήσεις της πολιτικής τους και τη λήψη αποφάσεων.
<P>
Η ΕΚΤ έχει καθιερώσει μια σειρά εγγράφων εργασίας, όπου η τεχνική οικονομική έρευνα, που παράγεται μεταξύ άλλων με ευθύνη του προσωπικού της ΕΚΤ μπορεί να επιθεωρείται και να αξιολογείται από δημόσιους και εξωτερικούς επαγγελματίες εμπειρογνώμονες. Οι αντίστοιχοι συγγραφείς είναι υπεύθυνοι για το περιεχόμενο αυτών των εγγράφων. Συνεπώς, δεν αντανακλούν απαραιτήτως την άποψη της ΕΚΤ ή του Ευρωσυστήματος. Μέσω αυτού και άλλων διαύλων υπάρχει επαγγελματικός διάλογος και ανταλλαγή απόψεων μεταξύ του προσωπικού της ΕΚΤ και πολλών εξωτερικών εμπειρογνωμόνων, γεγονός που λειτουργεί προς το αμοιβαίο συμφέρον τους. Διάφορα οικονομετρικά υποδείγματα έχουν ήδη δημοσιευθεί στη σειρά των εγγράφων εργασίας της ΕΚΤ. Επί παραδείγματι, μια οικονομετρική μελέτη για τη ζήτηση Μ3 στη ζώνη του ευρώ, την οποία εκπόνησε το προσωπικό της ΕΚΤ δημοσιεύθηκε τον Σεπτέμβριο του 1999. Αλλα υποδείγματα θα δημοσιευθούν στο εγγύς μέλλον. Το προσωπικό της ΕΚΤ θα δημοσιεύσει σε αυτή τη σειρά εγγράφων εργασίας, πιθανώς στο τέλος του τρέχοντος έτους ή στις αρχές του επόμενου, ένα υπόδειγμα ολόκληρης της ζώνης του ευρώ που χρησιμοποιεί η ΕΚΤ, το οποίο σκιαγραφεί τη συνολική συμπεριφορά της οικονομίας στη ζώνη του ευρώ.
<P>
Θα ήθελα τώρα να ασχοληθώ με τη συνεισφορά του ΕΣΚΤ, του Ευρωπαϊκού Συστήματος Κεντρικών Τραπεζών, στη διατήρηση της χρηματοοικονομικής σταθερότητας και στην προληπτική εποπτεία. Στο πλαίσιο αυτό, θα ήθελα να αναφέρω την Επιτροπή για την Εποπτεία των Τραπεζών, η οποία προωθεί τη συνεργασία μεταξύ της ΕΚΤ, των εθνικών κεντρικών τραπεζών και των εποπτικών αρχών των 15 κρατών μελών. Η δραστηριότητα της Επιτροπής για την Εποπτεία των Τραπεζών εστιάζεται κυρίως στην ανάλυση των διαρθρωτικών εξελίξεων και στην παρακολούθηση των πιθανών τρωτών σημείων του τραπεζικού τομέα.
<P>
Η Επιτροπή για την Εποπτεία των Τραπεζών προσφέρει επίσης το βήμα για την ανταλλαγή των σχετικών πληροφοριών μεταξύ του συστήματος του ευρώ και των εποπτικών αρχών.
<P>
Τέλος, η εν λόγω επιτροπή μπορεί επίσης να λειτουργήσει ως βήμα εποπτικής συνεργασίας που δεν σχετίζεται με τα καθήκοντα του Ευρωσυστήματος. Η ανάγκη πολύπλευρης συνεργασίας μεταξύ των εποπτών των τραπεζών έχει αυξηθεί από τη στιγμή που καθιερώθηκε η Οικονομική και Νομισματική Ένωση για δύο λόγους. Πρώτον, η ΟΝΕ εισήγαγε έναν άνευ προηγουμένου γεωγραφικό διαχωρισμό μεταξύ της περιοχής δικαιοδοσίας σε ό,τι αφορά τη νομισματική πολιτική και της περιοχής της προληπτικής εποπτείας. Δεύτερον, η καθιέρωση του ίδιου του ευρώ έχει ενθαρρύνει την περαιτέρω ολοκλήρωση του τραπεζικού και χρηματοοικονομικού τομέα. Στο πλαίσιο αυτό, αντιλαμβάνομαι την Επιτροπή για την Εποπτεία των Τραπεζών ως το κύριο βήμα για την ενίσχυση της πολυμερούς συνεργασίας μεταξύ των εποπτών των τραπεζών.
<P>
Σε ό,τι αφορά το θέμα των διασυνοριακών μικρών πληρωμών, το οποίο έχει θέσει το Ευρωπαϊκό Κοινοβούλιο σε διάφορες περιστάσεις, υπενθυμίζω ότι τον Σεπτέμβριο του 1999 η ΕΚΤ δημοσίευσε μια έκθεση με τίτλο Improving Retail Cross-border Payment Systems - the Eurosystem' s View (Βελτίωση των συστημάτων μικρών διασυνοριακών πληρωμών - η άποψη του Ευρωσυστήματος). Η έκθεση καλούσε τον τραπεζικό τομέα να παρέχει ουσιαστικά βελτιωμένες υπηρεσίες μέχρι το 2002. Από τη στιγμή που δημοσιεύθηκε η εν λόγω έκθεση, ο τραπεζικός τομέας έχει συμφωνήσει καταρχήν με τους στόχους του Ευρωσυστήματος. Έχει ξεκινήσει να συνεργάζεται στενά με το σύστημα του ευρώ, προκειμένου να προσδιορίσει τα πρακτικά εμπόδια που παρακωλύουν την επίτευξη αυτών των στόχων και προκειμένου να ερευνήσει και, όπου είναι δυνατόν, να συμφωνήσει σε αποτελεσματικές λύσεις.
<P>
Συμμερίζομαι πλήρως την ανησυχία του Ευρωπαϊκού Κοινοβουλίου για το γεγονός ότι ελάχιστη πρόοδος είναι ορατή στους καταναλωτές. Ωστόσο, υπάρχουν ισχυρές ενδείξεις ότι οι τράπεζες καταβάλλουν σημαντικές προσπάθειες για να προετοιμάσουν το έδαφος για μια πιο αποτελεσματική διαχείριση των διασυνοριακών μεταφορών πιστώσεων. Ιδιαίτερα, έχουν δρομολογηθεί πρόοδοι στους τομείς της τυποποίησης και απλούστευσης των λογιστικών απαιτήσεων του ισοζυγίου πληρωμών.
<P>
Η ΕΚΤ θα εκπονήσει μια έκθεση περαιτέρω προόδου μέχρι το φθινόπωρο, στην οποία θα εκσυγχρονίζει την αξιολόγησή της. Το Ευρωσύστημα θα προτιμούσε να διατηρήσει τον παρόντα τρόπο συνεργασίας, αλλά εάν καταστεί απαραίτητο θα κλιμακώσει την πίεση προς τον τραπεζικό τομέα. Ωστόσο, θα ήταν ουτοπικό να αναμένουμε ότι το επίπεδο υπηρεσιών για τις διασυνοριακές πληρωμές θα φθάσει από όλες τις απόψεις εκείνο των εσωτερικών πληρωμών μέχρι το 2002.
<P>
Τονίζω και πάλι ότι η καθιέρωση του ευρώ αποτέλεσε όντως ορόσημο στη εν εξελίξει διαδικασία της ευρωπαϊκής ολοκλήρωσης. Η ΕΚΤ, ως φύλακας του ενιαίου νομίσματος, θα συνεχίσει να ακολουθεί την προσανατολισμένη στη σταθερότητα νομισματική πολιτική της προκειμένου να εκπληρώσει την εντολή της και να επιτύχει τα αποτελέσματα της πολιτικής που δικαίως αναμένουν οι ευρωπαίοι πολίτες.
<P>
(Χειροκροτήματα)

<SPEAKER ID=16 LANGUAGE="DE" NAME="Radwan">
 - (DE) Αξιότιμε κύριε Πρόεδρε, αξιότιμε κύριε Πρόεδρε Duisenberg, αγαπητοί συνάδελφοι, η παρούσα έκθεση της ΕΚΤ για το έτος 1999 είναι αφενός η πρώτη ετήσια έκθεση της Κεντρικής Τράπεζας και αφετέρου η πρώτη έκθεση από τότε που καθιερώθηκε το ευρώ. Βρισκόμαστε στη φάση όπου το ευρώ έχει ήδη καθιερωθεί, αλλά ο πολίτης θα έχει στα χέρια του τα αντίστοιχα τραπεζογραμμάτια την 1η Ιανουαρίου 2002. Με το θέμα αυτό θα ασχοληθεί κατόπιν ο συνάδελφος Karas.
<P>
Σημασία έχει ωστόσο να κερδίσουμε μέχρι τότε την εμπιστοσύνη των πολιτών. Η αύξηση των τιμών μόλις λίγο πάνω από το επίπεδο του 1% το προηγούμενο έτος, ένα επίπεδο σαφώς χαμηλότερο από το 2% στο οποίο στόχευε η ΕΚΤ, είναι μια καλή προϋπόθεση. Θέλω στο σημείο αυτό να συγχαρώ θερμά την ΕΚΤ και εσάς, κύριε Duisenberg. Χάρη στην πολιτική σταθερότητας που ασκήσατε, σημειώνονται ιστορικά χαμηλά επίπεδα πληθωρισμού στις χώρες που ανήκουν στη ζώνη του ευρώ.
<P>
Προϋπόθεση για μια επιτυχή πολιτική της ΕΚΤ συνιστά η πολιτική της ανεξαρτησία. Τούτο όμως δεν σημαίνει ότι δεν υπάρχει υποχρέωση λογοδοσίας, αντίθετα μάλιστα απαιτεί μεγάλο βαθμό πληροφόρησης και διαφάνειας. Εν προκειμένω θέλω να χαιρετίσω τις τακτικές εκθέσεις της ΕΚΤ προς την Επιτροπή Οικονομικής και Νομισματικής Πολιτικής του Ευρωπαϊκού Κοινοβουλίου καθώς και τις δημοσιεύσεις στο διαδίκτυο που ήδη αναφέρατε.
<P>
Ωστόσο ένα νεαρό θεσμικό όργανο όπως η ΕΚΤ δεν πρέπει να αγωνίζεται μόνο για την κατάκτηση της εμπιστοσύνης των χρηματαγορών αλλά και για την κατάκτηση της εμπιστοσύνης των πολιτών. Ως εκ τούτου επικρότησα θερμότατα το γεγονός ότι τον Μάιο του τρέχοντος έτους απευθυνθήκατε άμεσα στους πολίτες. Θεωρώ αυτό ότι πρέπει να το κάνετε πιο τακτικά. Οι πολίτες κατακλύζονται με πληροφορίες σχετικά με το ευρώ και θεωρώ ότι οι πληροφορίες δεν είναι πάντα παραστατικές και ενημερωτικές. Θα πρέπει λοιπόν να αντιμετωπιστεί αυτό και η πολιτική θα πρέπει να παρουσιάζεται με εύληπτο τρόπο, πράγμα που θα συμβάλει να κερδίσουμε τους πολίτες υπέρ του ευρώ.
<P>
Η επίτευξη χαμηλών ποσοστών πληθωρισμού είναι ταυτόχρονα και μια πολιτική υπέρ των οικονομικά αδυνάτων στην κοινωνία μας. Ως εκ τούτου είναι σημαντικό η ΕΚΤ να προσανατολίζει τις αποφάσεις της σε πρωταρχικούς στόχους. Δεν θα πρέπει κατά την άποψή μου να ανεχθούμε ένα ποσοστό πληθωρισμού της τάξης του 3,5% προκειμένου να επιτύχουμε ευκολότερα δευτερεύοντες στόχους όπως η οικονομική ανάπτυξη και η πολιτική απασχόλησης. Ειδικά οι αδύναμοι πλήττονται από τον έρποντα πληθωρισμό και τούτο είναι κατά την άποψή μου κάτι το αντικοινωνικό.
<P>
Η οικονομική ανάπτυξη και η απασχόληση είναι κατά κύριο λόγο υπόθεση των κρατών μελών. Ειδικά στο σημείο αυτό οφείλεται εν μέρει και η εξωτερική αδυναμία του ευρώ. Θα πρέπει να ενισχυθούν οι μεταρρυθμίσεις και συγκεκριμένα να προσδοθεί μεγαλύτερη ευελιξία στην αγορά εργασίας, να αναδομηθούν τα συστήματα κοινωνικής ασφάλισης και να ελευθερωθούν οι χρηματαγορές, ώστε να γίνει η ζώνη του ευρώ περισσότερο ελκυστική ως χώρος ευνοϊκός για χρηματοοικονομικές συναλλαγές και επενδύσεις. Δεν αρκούν ανακοινώσεις όπως εκείνες της Συνόδου Κορυφής της Λισαβώνας ότι στόχος μας είναι να κατακτήσουμε την πρώτη θέση στην παγκόσμια οικονομία. Θα πρέπει και τα ίδια τα κράτη μέλη να προβούν σε ενέργειες. Πρέπει λοιπόν να επιτευχθεί το ταχύτερο δυνατόν ο στόχος του χαμηλού δημοσίου χρέους και των εξισορροπημένων προϋπολογισμών.
<P>
Είναι ωστόσο επίσης σημαντικό η ΕΚΤ να μην παραμελήσει πλήρως την εξωτερική αξία του ευρώ. Από την μια πλευρά ελλοχεύει ο κίνδυνος της αύξησης των τιμών δηλαδή ενός εισαγόμενου πληθωρισμού, που επί του παρόντος ενισχύεται βέβαια και από τις αυξημένες τιμές του πετρελαίου. Από την άλλη - και εδώ επιστρέφω και πάλι στο ζήτημα "πληροφόρηση και πολίτες" - η εξωτερική αξία αποτελεί για πολλούς ανθρώπους κριτήριο για τη σταθερότητα του ευρώ. Θα πρέπει λοιπόν να προσέξουμε ώστε η εξωτερική του αξία να μην αποτελέσει τη μοναδική αιτία για τη μείωση της εμπιστοσύνης των πολιτών στο ευρώ.
<P>
Ως εκ τούτου χαιρετίζω την τελευταία διόρθωση στα επιτόκια, δηλαδή την αύξηση κατά 50 μονάδες, ως ένα βήμα προς την μεσοπρόθεσμα προσανατολιζόμενη νομισματική πολιτική, προκειμένου να δημιουργηθεί κλίμα εμπιστοσύνης και ηρεμίας στις χρηματαγορές και στους πολίτες.
<P>
Μια δεύτερη ένδειξη που θα έπειθε του πολίτες ότι το ευρώ είναι κάτι το θετικό, θα ήταν μια σημαντική μείωση των τραπεζικών τελών στις διαμεθοριακές πληρωμές όπως αναφέρατε και εσείς. Θεωρώ πολύ σημαντικό να προχωρήσουν οι τράπεζες με μεγαλύτερες φιλοδοξίες και με μεγαλύτερη ταχύτητα. Το ότι οι τράπεζες παραπέμπουν σε μελλοντική τυποποίηση των συστημάτων πληρωμών δεν επαρκεί. Η καθιέρωση του ευρώ δεν έγινε μέσα σε μια νύχτα ούτε ήταν κάτι το απροσδόκητο. Εγώ ο ίδιος προέρχομαι από τον τομέα της επεξεργασίας στοιχείων και των τηλεπικοινωνιών και ξέρω πολύ καλά πώς όταν δίνει κανείς προτεραιότητα σε ένα ζήτημα και όταν εργάζεται με την ανάλογη πίεση, τότε η υλοποίησή του μπορεί να γίνει γρηγορότερα. Σαν παρακαλώ λοιπόν να συμβάλει η ΕΚΤ σε αυτήν την άσκηση πίεσης ώστε οι τράπεζές μας να κάνουν μεγαλύτερες προσπάθειες στον τομέα αυτό.
<P>
Τέλος θα αναφερθώ στην επικείμενη διεύρυνση της Ένωσης προς ανατολάς. Θέλω να διασαφηνίσω εξ αρχής ότι δεν αναφέρομαι στην τροποποίηση της Συνθήκης, πράγμα που θίχθηκε μερικές φορές κατά τη διάρκεια της συζήτησης, αλλά στην επικείμενη διαδικασία διεύρυνσης. Είναι αδιαμφισβήτητο ότι θα υπάρξει μια διαδικασία με τρία στάδια, η οποία συμπεριλαμβάνει, κατά σειρά, τη συμμετοχή στην ΕΕ, τη συμμετοχή στο μηχανισμό συναλλαγματικών ισοτιμιών και την πλήρη συμμετοχή στη Νομισματική Ένωση. Για να επιτευχθεί αυτό απαιτείται ωστόσο ένα ελάχιστο όριο οικονομικής σύγκλισης για να εξισορροπηθεί ο ανταγωνισμός μεταξύ των υποψηφίων χωρών και των σημερινών χωρών της ζώνης του ευρώ.
<P>
Σημαντικό είναι να τηρηθούν τα κριτήρια, αλλά και να δοθεί προσοχή στα περιθώρια που υπάρχουν κατά την τήρηση των κριτηρίων. Δεν είναι δυνατόν να μας δεσμεύουν στις σημερινές αλλά και στις μελλοντικές διαδικασίες για πέντε και δέκα χρόνια οι αποφάσεις που είχαν ληφθεί κάποτε. Θα πρέπει να διατηρηθούν οι δυνατότητες ερμηνείας κατά την αξιολόγηση των κριτηρίων.
<P>
Τέλος θέλω να ευχαριστήσω θερμά όλους τους συναδέλφους και την γραμματεία της επιτροπής για τη βοήθεια που μου παρείχαν κατά την εκπόνηση της παρούσας έκθεσης.

<SPEAKER ID=17 LANGUAGE="DE" NAME="von Wogau">
Κύριε Πρόεδρε, κύριε Πρόεδρε της Κεντρικής Τράπεζας, αξιότιμοι κυρίες και κύριοι, αγαπητοί συνάδελφοι, αρχικά θέλω να συγχαρώ τον εισηγητή κ. Radwan, για την εξαιρετική έκθεση που μας υπέβαλε. Κύριε Πρόεδρε της Κεντρικής Τράπεζας θέλω να ευχαριστήσω θερμά και σας για την δική σας έκθεση.
<P>
Αυτό που στους 18 πρώτους μήνες της καθιέρωσης του ευρώ θορύβησε ιδιαίτερα τους πολίτες ήταν η ισοτιμία απέναντι στο δολάριο. Αλλά και η Κεντρική Τράπεζα αναγκάστηκε να ασχοληθεί με το ζήτημα αυτό μετά από λίγο καιρό, καθότι αρχίσαμε να κινδυνεύουμε από έναν εισαγόμενο πληθωρισμό. Γιατί άραγε αυτή η αρχική πτώση της ισοτιμίας του ευρώ; Οφείλουμε να δεχθούμε πως οι διεθνείς χρηματαγορές παρατήρησαν πως μερικές από τις απαραίτητες διαρθρωτικές μεταρρυθμίσεις άργησαν να ξεκινήσουν εδώ στην Ευρώπη.
<P>
Κατά δεύτερο, το ευρώ είναι ένα νέο νόμισμα και ένα νέο νόμισμα πρέπει να διανύσει μια πορεία μέχρις ότου κερδίσει την εμπιστοσύνη που απολαμβάνουν τα παλαιότερα νομίσματα. Και τρίτον η διαφορά ύψους των επιτοκίων που έχουμε με τις ΗΠΑ έχει οδηγήσει τους επενδυτές να επενδύουν τα κεφάλαιά τους περισσότερο στις ΗΠΑ παρά στην Ευρώπη.
<P>
Θα πρέπει επίσης να δει κανείς ότι η πολιτική της Ευρωπαϊκής Κεντρικής Τράπεζας διέφερε ουσιαστικά και με μεγάλη συνέπεια από εκείνη της Κεντρικής Τράπεζας των ΗΠΑ. Εδώ ο κ. Duisenberg ακολουθεί διαφορικές προδιαγραφές απ' ό,τι ο κ. Greenspan. Στις ΗΠΑ το ποσοστό πληθωρισμού λ.χ. είχε φθάσει τους περασμένους μήνες σε επίπεδα υψηλότερα του 3%, και η Κεντρική Τράπεζα δεν έλαβε ειδικά μέτρα για τη μείωσή του. Σε μας, το ανώτατο όριο είναι, δικαιολογημένα, το 2%. Κύριε Πρόεδρε Duisenberg, θέλω να σας συγχαρώ που ασκήσατε με συνέπεια την πολιτική σας ιδίως όσον αφορά την πολιτική σταθερότητας και που τώρα, με τις τελευταίες αποφάσεις της Ευρωπαϊκής Κεντρικής Τράπεζας, δώσατε ένα σαφές μήνυμα σχετικά με τα επιτόκια. Αναφερθήκατε στη νέα τεχνολογία, στη νέα οικονομία. Ακόμα και υπό τις συνθήκες της νέας οικονομίας, ο στόχος της Ευρωπαϊκής Κεντρικής Τράπεζας θα παραμείνει ο ίδιος, δηλαδή η διατήρηση της σταθερότητας των τιμών.
<P>
(Χειροκροτήματα)

<SPEAKER ID=18 LANGUAGE="FR" NAME="Goebbels">
Κύριε Πρόεδρε, κύριε Επίτροπε Solbes, κύριε Πρόεδρε Duisenberg, αγαπητοί συνάδελφοι, επιτρέψτε μου να αναφερθώ επιγραμματικά σε διάφορα ζητήματα που αφορούν τη δραστηριότητα της Ευρωπαϊκής Κεντρικής Τράπεζας.
<P>
Καταρχάς, η έκθεση σχετικά με τη δραστηριότητα του έτους 1999. Πιστεύω ότι οφείλουμε να επισημάνουμε πως η Κεντρική Τράπεζα έκανε καλή δουλειά αυτή τη χρονιά εφόσον ο πληθωρισμός έμεινε σε πολύ χαμηλά επίπεδα, πράγμα που έχει ως αποτέλεσμα μεγάλη σταθερότητα για το ευρώ και αμετάβλητη αγοραστική δύναμη για τους συμπολίτες μας.
<P>
Οφείλουμε επίσης, πιστεύω, να συγχαρούμε τον Πρόεδρο Duisenberg και ολόκληρο το επιτελείο του για την απρόσκοπτη εισαγωγή του ευρώ ως λογιστικό νόμισμα. Νομίζω ότι αυτό ήταν ένα κατόρθωμα που οφείλουμε να υπογραμμίσουμε.
<P>
Όσον αφορά το τρέχον έτος, ο μέχρι τώρα απολογισμός είναι περισσότερο ελαστικός. Ο πληθωρισμός σημείωσε έξαρση και γνωρίζουμε ότι αυτή οφείλεται, κατά κύριο λόγο, στην πορεία των τιμών του πετρελαίου. Η Κεντρική Τράπεζα στην πραγματικότητα επέβαλλε πιο αυστηρό πλαίσιο στις πιστώσεις. Δεν μπορούμε να πούμε ότι αυτή τη στιγμή τα επιτόκια είναι πολύ υψηλά στην Ευρώπη. Ωστόσο, η στρατηγική της Κεντρικής Τράπεζας δεν ήταν πάντα ούτε πολύ σαφής ούτε πολύ κατανοητή.
<P>
Πράγματι, παρατηρεί κανείς έναν κάποιο μιμητισμό ανάμεσα στις δράσεις της Ευρωπαϊκής Κεντρικής Τράπεζας και τις αντίστοιχες της μεγάλης αδελφής, της Federal Reserve των Ηνωμένων Πολιτειών. Όταν η Federal Reserve αυξάνει τα βασικά επιτόκια κατά 25 μονάδες, η Ευρωπαϊκή Κεντρική Τράπεζα ακολουθεί· όταν η Federal Reserve αυξάνει τα επιτόκια κατά 50 μονάδες, η Κεντρική Τράπεζα ακολουθεί μετά από λίγες εβδομάδες. Ωστόσο, η κατάσταση στις Ηνωμένες Πολιτείες είναι εντελώς διαφορετική από την κατάσταση στην Ευρώπη και ενίοτε έχω την εντύπωση ότι η Ευρωπαϊκή Κεντρική Τράπεζα υποχωρεί σε υπερβολικά μεγάλο βαθμό στις προσδοκίες των αγορών και ότι τις ενισχύει με τις αυξήσεις 25 ή 50 μονάδων στις οποίες προβαίνει, και φοβάμαι λίγο όταν διαβάζω κάποιους οικονομικούς αναλυτές που μας λένε ότι πριν από το τέλος του έτους τα επιτόκια θα έπρεπε να αυξηθούν κατά περισσότερο από 100 μονάδες.
<P>
Ναι, κύριε Duisenberg, και όμως ο πληθωρισμός είναι εδώ! Παρατηρώ ωστόσο ότι αυτή τη στιγμή ο πληθωρισμός παρουσιάζει τάση υποχώρησης και επομένως δεν πιστεύω ότι θα πρέπει να ακολουθήσουμε αυτήν την κατεύθυνση, τις προσδοκίες των αγορών. Είστε εδώ, κύριε Duisenberg, για να υπηρετείτε το σύνολο της ευρωπαϊκής οικονομίας, όχι για να υπηρετείτε τις χρηματιστηριακές αγορές και εξάλλου νομίζω ότι μέχρι τώρα η Ευρωπαϊκή Κεντρική Τράπεζα ήταν υπερβολικά διακριτική σχετικά με τον προφανέστατα παράλογο χαρακτήρα των χρηματιστηριακών αγορών, σχετικά με αυτή τη μόνιμη ατμόσφαιρα καζίνο που επικρατεί σε αυτές. Το μόνο που άκουσα σχετικά ήταν μια δήλωση του κ. Issing, ο οποίος επέκρινε τη μιμητική συμπεριφορά των χρηματιστηριακών αγορών, κυρίως όσον αφορά τη σχετικότατη αδυναμία του ευρώ. Νομίζω ότι αυτή η αδυναμία είναι πράγματι σχετικότατη και ότι δεν πρέπει να δίνουμε πάρα πολλή προσοχή σε αυτές τις κινήσεις, έστω και αν αφορά, βεβαίως, την οικονομία μας.
<P>
Θα επιθυμούσα έναν καλύτερο συντονισμό των ευρωπαϊκών πολιτικών. Θα ήθελα την ενίσχυση του ευρωπαϊκού οικονομικού πόλου, όχι ενάντια στο Νομισματικό Ταμείο, αλλά σε συνεργασία με το Νομισματικό Ταμείο, δεδομένου ότι έκαστος οφείλει να διατηρήσει την ελευθερία λήψεως αποφάσεων και δράσης.
<P>
Κύριε Πρόεδρε, δυστυχώς ο χρόνος μου εξαντλείται και θα είχα ακόμα πολλά να πω, κυρίως σχετικά με τη διεύρυνση. Επιτρέψτε μου να πω λίγα λόγια ακόμα σχετικά με τις παρατηρήσεις του κ. Radwan. Όλες οι χώρες που θα προσχωρήσουν στην Ευρωπαϊκή Ένωση θα πρέπει να είναι μέλη της Οικονομικής και Νομισματικής Ένωσης. Θέλουμε να εφαρμοστεί ολόκληρη η Συνθήκη, όμως μόνο η Συνθήκη και τίποτα παραπάνω.
<P>
Η τελευταία μου λέξη, κύριε Πρόεδρε, θα είναι η εξής: αν ήμουν δάσκαλος και έπρεπε να βαθμολογήσω τον κ. Duisenberg, θα έλεγα: "καλά, αλλά μπορείς και καλύτερα" .

<SPEAKER ID=19 NAME="Huhne">
Κύριε Πρόεδρε, θα ήθελα να συγχαρώ τον κ. Duisenberg για την επιτυχή χρονιά που είχε στη διαχείριση της νομισματικής πολιτικής του ευρώ. Ασφαλώς, αυτό που έχει σημασία είναι η εσωτερική σταθερότητα των τιμών, και η εξωτερική αξία του ευρώ είναι πολύ μικρότερης σημασίας. Πράγματι, αυτός ήταν ένας από τους λόγους για την καταρχήν δημιουργία του ευρώ: ο λόγος ήταν ακριβώς να προστατεύσει την ευρωπαϊκή οικονομία από την αστάθεια των ξένων συναλλαγμάτων στην οποία μόλις αναφέρθηκε ο κ. Goebbels.
<P>
Είμαι ιδιαίτερα ευχαριστημένος επίσης που ο κ. Duisenberg επανέλαβε την υπόσχεσή του για τη δημοσίευση προγνώσεων και οικονομετρικών υποδειγμάτων και αντιλαμβάνομαι απολύτως τις προειδοποιήσεις του. Ελπίζω, όταν δημοσιεύσει το μακροοικονομικό υπόδειγμα, να το δημοσιεύσει σε μορφή εύκολα διαθέσιμη και προσιτή στη χρήση από τους εξωτερικούς ερευνητές, πιθανώς σε μορφή CD-ROM.
<P>
Ωστόσο, σε σχέση με την άποψη του Κοινοβουλίου το περασμένο έτος, θα παρότρυνα τον κ. Duisenberg να επανεξετάσει τη δημιουργία ενός τυπικού πλαισίου για τη δημοσίευση συνοπτικών πρακτικών. Όπως δήλωσε ο ίδιος, μεγάλο τμήμα της συζήτησης που διεξάγεται εντός του Διοικητικού Συμβουλίου καταλήγει με τη μορφή αιτιολογικής έκθεσης στο μηνιαίο δελτίο, αλλά αυτό δεν είναι το ίδιο με μια τακτική έκθεση που να εντάσσεται σε ένα τυπικό πλαίσιο και να πραγματεύεται τα παραπάνω. Κάτι τέτοιο θα συνέβαλε στη στήριξη των προσδοκιών της αγοράς, καθώς και στην εκπλήρωση της σημαντικής εντολής της ΕΚΤ για λογοδοσία.
<P>
Επίσης, είναι ασφαλώς αποφασιστικής σημασίας η ΕΚΤ να αντιμετωπίζει τη ζώνη του ευρώ μόνο ως σύνολο σε ό,τι αφορά τον πληθωρισμό της και τον στόχο της σταθερότητας των τιμών. Είναι ουσιαστικό να τονίσουμε ότι οι διάφορες εθνικές συνιστώσες της οικονομίας της ζώνης του ευρώ παρουσιάζουν διαφορετικές τάσεις ανάπτυξης, και αυτό συνεπάγεται συν τω χρόνω διαφορετικούς διαρκείς ρυθμούς αύξησης των αμοιβών. Για τον λόγο αυτό είναι σημαντικό να υπάρξει μια συνολική συζήτηση για το δυναμικό των διαρκών ρυθμών αύξησης των αμοιβών κάθε συστατικού στοιχείου της οικονομίας της ζώνης του ευρώ, καθώς και για ποιο λόγο αυτό θα βοηθήσει στην πραγματικότητα στην επίτευξη χαμηλού πληθωρισμού σε συνδυασμό με χαμηλή ανεργία.
<P>
Αυτές είναι οι βασικές παρατηρήσεις που ήθελα να κάνω. Θα ήθελα επίσης πολύ να υποστηρίξω τις παρατηρήσεις του κ. Goebbels σχετικά με τη σημασία της διεύρυνσης, ότι δηλαδή δεν θα πρέπει να έχουμε δύο πρότυπα - ένα για μας και ένα για τους άλλους. Ελπίζω θερμά να συνεχίσουμε να εφαρμόζουμε τα κριτήρια της Συνθήκης, τίποτα λιγότερο και τίποτα περισσότερο.

<SPEAKER ID=20 LANGUAGE="FR" NAME="Lipietz">
Κύριε Πρόεδρε, αγαπητοί συνάδελφοι, δεν θα ήθελα να ξαναρχίσω με τον κ. Duisenberg τη συζήτηση που έχουμε κάνει ήδη στην επιτροπή εδώ και αρκετό καιρό.
<P>
Η Ομάδα των Πρασίνων αποδοκιμάζει πλήρως την πολιτική της αύξησης των επιτοκίων που ακολουθείται από τα τέλη του 1999. Όσο ευχαριστημένοι ήμασταν από την πρώτη περίοδο διαχείρισης της Τράπεζας, τόσο η δεύτερη περίοδος, εκείνη που ξεκινά από το δεύτερο εξάμηνο του 1999, δεν μας ικανοποιεί, όχι γιατί η Τράπεζα υπερεκτιμά τη σημασία των διακυμάνσεων της συναλλαγματικής ισοτιμίας ως προς το δολάριο - πιστεύουμε ότι όντως υπερεκτιμά τη σημασία τους, αλλά δεν είναι αυτό το πιο σπουδαίο - αλλά γιατί πίσω από τη συζήτηση για τη συναλλαγματική ισοτιμία είναι προφανές ότι κρύβεται μια αποστροφή της Κεντρικής Τράπεζας ως προς την ανάπτυξη, μια σημαντικότατη υποτίμηση του δυνητικού ρυθμού ανάπτυξης της Ευρωπαϊκής Ένωσης. Ναι, υπάρχουν δυσκολίες για ένα ποσοστό ανάπτυξης της τάξης του 3%, όμως αυτές οι δυσκολίες συνεπάγονται περισσότερες επενδύσεις και όχι λιγότερες επενδύσεις και, επομένως, χαμηλότερα επιτόκια.
<P>
Αυτό πάνω στο οποίο θα ήθελα να επιμείνω ιδιαίτερα σήμερα είναι το σκάνδαλο που συνιστά, κατά τη γνώμη μας, το δεύτερο τμήμα της παραγράφου 11 της έκθεσης Radwan. Το να τολμά κανείς να πει ότι ο γαλλικός νόμος για το 35ωρο ευθύνεται για τη πτώση του ευρώ, επειδή εξασθενεί συνολικά την ανταγωνιστικότητα της Ευρώπης, είναι απλούστατα ένα διανοουμενίστικο ψέμα.
<P>
Η απόφαση να εγκατασταθεί το εργοστάσιο της Toyota - και πολλών άλλων εταιρειών - στη Γαλλία ελήφθη μετά την ανακοίνωση αυτού του νόμου. Το να πιστεύουν κάποιοι βουλευτές του Ευρωπαϊκού Κοινοβουλίου ότι το εργοστάσιο Toyota δεν ξέρει τι κάνει είναι δικαίωμά τους, το να έχουν όμως την αξίωση αυτοί οι βουλευτές του Ευρωπαϊκού Κοινοβουλίου να υποδεικνύουν στις εθνικές κυβερνήσεις και στην ευρωπαϊκή κοινωνική πολιτική τόσο παράλογους κανόνες, αυτό, ειλικρινά, κατά τη γνώμη μας είναι ·
<P>
(Ο Πρόεδρος αφαιρεί τον λόγο από τον ομιλητή)

<SPEAKER ID=21 NAME="Θεωνάς">
Κύριε Πρόεδρε, η συζητούμενη έκθεση της Ευρωπαϊκής Κεντρικής Τράπεζας αφορά στο έτος 1999, το πρώτο έτος λειτουργίας της μετά την έναρξη της τρίτης φάσης της ΟΝΕ. Ακριβώς γι' αυτόν το λόγο, η κριτική προσέγγιση του Ευρωπαϊκού Κοινοβουλίου στα πεπραγμένα της Ευρωπαϊκής Κεντρικής Τράπεζας θα έπρεπε να είναι πιο αυστηρή και πιο απαιτητική. Το Ευρωπαϊκό Κοινοβούλιο είναι το μόνο θεσμικό όργανο της Κοινότητας που έχει την αρμοδιότητα κάποιου, έστω εκ των υστέρων, ελέγχου της Ευρωπαϊκής Κεντρικής Τράπεζας και της πολιτικής της. Απ' αυτή την άποψη, η έκθεση της Επιτροπής Οικονομικής και Νομισματικής Πολιτικής είναι κατώτερη των προσδοκιών των ευρωπαίων πολιτών, διότι υποστηρίζει πλήρως την πολιτική του Ευρωπαϊκού Συστήματος Κεντρικών Τραπεζών και, σε πολλές περιπτώσεις, γίνεται βασιλικότερη του βασιλέως, απαιτώντας μια ακόμα πιο φιλελεύθερη πολιτική. Προκαλεί, μάλιστα, το δημόσιο αίσθημα ο ισχυρισμός ότι η διεθνής θέση του ευρώ και η αδυναμία του έναντι του δολλαρίου οφείλονται στην καθυστέρηση εφαρμογής των απαιτούμενων διαρθρωτικών αλλαγών σε βάρος της αγοράς εργασίας, προϊόντων και υπηρεσιών, στην καθυστέρηση προώθησης της άλωσης του δημόσιου τομέα της οικονομίας, την αποδιάρθρωση των εργασιακών σχέσεων και την ανατροπή των εργασιακών, κοινωνικών και ασφαλιστικών δικαιωμάτων των εργαζομένων.
<P>
Στο κυνήγι της περιβόητης νομισματικής σταθερότητας, την οποία θεωρεί μοναδικό καθήκον της, η πολιτική της Ευρωπαϊκής Κεντρικής Τράπεζας είχε έντονα αντιφατικά χαρακτηριστικά, αφού πάντα για τον ίδιο στόχο, τον έλεγχο των πληθωριστικών πιέσεων, κινούνταν σαν εκκρεμές από τη μια άκρη στην άλλη, με αλλεπάληλες μειώσεις και αυξήσεις των επιτοκίων, που στην ουσία είχαν έντονα αρνητικές συνέπειες στην ανάπτυξη της παραγωγικότητας και την απασχόληση.
<P>
Οι εργαζόμενοι που πληρώνουν τις συνέπειες μιας έντονα αρνητικής νεοφιλελεύθερης πολιτικής δεν έχουν καμιά εμπιστοσύνη σ' αυτή την πολιτική, δεν συμμερίζονται ούτε την αισιοδοξία της Ευρωπαϊκής Κεντρικής Τράπεζας, ούτε τη στήριξη της πολιτικής της από το Ευρωπαϊκό Κοινοβούλιο, τα άλλα όργανα της Ευρωπαϊκής Ένωσης και τις κυβερνήσεις των κρατών μελών. Η περιβόητη νέα οικονομία δεν πρόκειται να εξυπηρετήσει τα συμφέροντα των εργαζομένων. Απ' αυτή την άποψη, είμαστε αντίθετοι και στην πολιτική της Τράπεζας, αλλά και στη στήριξή της από το Ευρωπαϊκό Κοινοβούλιο.

<SPEAKER ID=22 LANGUAGE="FR" NAME="Abitbol">
Κύριε Πρόεδρε, θα ήθελα να ευχαριστήσω τον κ. Radwan για την ποιότητα της έκθεσής του σχετικά με την πρώτη άσκηση της Κεντρικής Τράπεζας μετά την κυκλοφορία του ευρώ. Η προσπάθεια του εισηγητή μας είναι αξιόλογη. Πράγματι, γίνεται αισθητή στην έκθεσή του μια διάχυτη ανησυχία που έρχεται σε ευχάριστη αντίθεση με την αμετάβλητη αισιοδοξία των πολυάριθμων αναδόχων του ευρώ· επίσης, στην έκθεσή του επανεπιβεβαιώνονται, κάπως μετριοπαθώς βέβαια, αλλά επανεπιβεβαιώνονται, κάποιες βασικές αξίες που είναι όλες περιττές. Κυρίως, θα χαρακτηρίζαμε θετικό το γεγονός ότι ο κ. Radwan υπενθύμισε ότι η ανεξαρτησία της Κεντρικής Τράπεζας δεν μπορεί να εξισωθεί με την ελλείπουσα υποχρέωση λογοδοσίας, αλλά ότι, αντίθετα, προϋποθέτει έναν υψηλό βαθμό διαφάνειας για να καλύψει κυρίως, θα έπρεπε να είχε προσθέσει ο εισηγητής, την απουσία νομιμοποίησης που την διακρίνει.
<P>
Δυστυχώς, κύριε εισηγητά, βλέπετε πολύ καλά τα συμπτώματα αλλά δεν είσαστε σε θέση να παραδεχθείτε την έμφυτη ασθένεια από την οποία πάσχει το ευρώ και η οποία προκαλεί στην πραγματικότητα τη δυσπιστία των αγορών, οι οποίες το υποτίμησαν κατά 20%, την αδιαφορία των παραγόντων της οικονομικής ζωής, οι οποίοι εξακολουθούν να μην το έχουν αποδεχτεί, την έλλειψη εμπιστοσύνης των πολιτών - 41% των Ευρωπαίων στο τελευταίο ευρωβαρόμετρο θεωρούν ήδη ότι το ευρώ είναι μάλλον κάτι το αρνητικό για εκείνους - και, ομολογήστε το, τα πρώτα συμπτώματα πανικού των αρχών ελέγχου του ευρώ τη στιγμή που απέχουμε 18 μήνες από την προγραμματισμένη ημερομηνία απόσυρσης των εθνικών νομισμάτων. Ας προσθέσουμε σε αυτή τη διαπίστωση την ολοένα και περισσότερο εχθρική αντιμετώπιση εκ μέρους των Βρετανών και την επίμονη δυσπιστία εκ μέρους των Δανών που ελπίζω ότι θα επιβεβαιωθεί στις 28 Σεπτεμβρίου.
<P>
Η πρωταρχική ευθύνη για τις κυρώσεις που υφίσταται το ευρωπαϊκό νόμισμα έχει να κάνει βεβαίως με τις συνθήκες κάτω από τις οποίες δημιουργήθηκε. Επινοήθηκε βιαστικά από τη Γαλλία και τη Γερμανία μετά την επανένωση της τελευταίας· τις χώρες αυτές ακολούθησαν άλλες εννιά και πολύ σύντομα το λεγόμενο κοινό νόμισμα εγκαταλείφθηκε από τις πολιτικές αρχές στα χέρια μιας ανεξάρτητης τράπεζας, σαν τη φτωχή Τιτίκα που εγκαταλείφθηκε στους Τεναρντιέ της Φραγκφούρτης! Κάτω από αυτές τις συνθήκες καταλαβαίνει κανείς πολύ καλά γιατί το παιδάκι είναι καχεκτικό.
<P>
Στην πολιτική πολλές φορές επιτυγχάνει κανείς, όπως έλεγε ο καρδινάλιος της Retz, αποτελέσματα αντίθετα από αυτά που επιδιώκει. Θελήσαμε να υπάρχει ανεξαρτησία της ΕΚΤ για να καθησυχάζει τις αγορές και όμως αυτή είναι που τις ανησυχεί. Η Αμερικανική Κεντρική Τράπεζα δημιουργήθηκε περισσότερο από έναν αιώνα μετά τις Ηνωμένες Πολιτείες και μετά από έναν αποσχιστικό πόλεμο και ενεργεί, όχι με πλήρη ανεξαρτησία, αλλά με σχετική ανεξαρτησία στο πλαίσιο αυτού που θα ονόμαζα ίδια δεξαμενή συναισθημάτων, δηλαδή εντός της ίδιας χώρας. Χωρίς παρόμοια θεμέλια, η Κεντρική Τράπεζα δεν είναι ανεξάρτητη, είναι απομονωμένη. Οι προσπάθειές της να επικοινωνήσει είναι καταδικασμένες στην αποτυχία. Μπορεί να μιλήσει μόνο τη γλώσσα των αγορών, αυτή που ένας Γάλλος δημοσιογράφος αποκαλούσε εσπεράντο του χρήματος, και όχι τη γλώσσα των λαών, πράγμα που έχει ως αποτέλεσμα το ευρώ, που δεν είναι παρά ένα νόμισμα δανεισμού, να έχει γίνει το παιχνιδάκι των αγορών αντί να είναι η υπόθεση των Ευρωπαίων.
<P>
Ίσως να ανέβει η τιμή του ευρώ σας, κύριε Duisenberg, εσείς όμως δεν θα έχετε συμβάλει καθόλου σε αυτό. Θα οφείλεται στην πτώση του δολαρίου. Επομένως, για όνομα του Θεού, μην πνίγετε μέχρι τότε, από πληγωμένο εγωισμό, μια ευρωπαϊκή οικονομία που έχει ήδη πληρώσει πολύ ακριβά, σε ανάπτυξη και σε θέσεις εργασίας, κατά τη διάρκεια ολόκληρης της δεκαετίας του 1990, τον αγώνα δρόμου προς το ευρώ και που δεν θέλει να πληρώσει για δεύτερη φορά, πάλι το ίδιο ακριβά, τον αγώνα δρόμου προς το δυνατό ευρώ. Ή, σε αυτή την περίπτωση, δεν θα μπορείτε να διαμαρτυρηθείτε αν οι κυβερνήσεις σε λίγο καιρό γυρίσουν πίσω και αμφισβητήσουν μια πρόωρη ανεξαρτησία και μια απατηλή κυριαρχία, δηλαδή αν έρθει τελικά ο Γιάννης Αγιάννης να ξαναπάρει από εσάς την Τιτίκα.

<SPEAKER ID=23 LANGUAGE="IT" NAME="Della Vedova">
Κύριε Πρόεδρε, κύριε Πρόεδρε της Ευρωπαϊκής Κεντρικής Τράπεζας, Επίτροπε Solbes, εξ ονόματος των ιταλών ριζοσπαστών της ομάδας τεχνικού συντονισμού των ανεξάρτητων βουλευτών, πιστεύω ότι ο στόχος που έχει θέσει η Ευρωπαϊκή Κεντρική Τράπεζα - που αποτελεί αναπόσπαστο στόχο της Συνθήκης και της καλύτερης οικονομικής θεωρίας, η συγκράτηση δηλαδή του πληθωρισμού - αντικειμενικά έχει επιτευχθεί. Αυτό δεν μπορεί παρά να αποτελεί λόγο επιδοκιμασίας και για τη δραστηριότητα της ίδιας της Κεντρικής Τράπεζας. Ωστόσο αυτό το αποτέλεσμα δεν μπορεί κατά κανένα τρόπο να μας κάνει να ξεχνάμε τις τόσες πολλές βαριές σκιές που το βαραίνουν.
<P>
Το πρώτο πρόβλημα που πρέπει να τεθεί είναι αυτό των δημόσιων οικονομικών: η θετική πορεία των σχέσεων μεταξύ ελλείμματος και ΑΕΠ, το οποίο μέσα σε λίγα χρόνια κατέβηκε κάτω από το 2 τοις εκατό στη ζώνη ευρώ, συγκαλύπτει το γεγονός ότι σε πολλές χώρες, αυτό το αποτέλεσμα οφείλεται σε πολλές περιπτώσεις αποκλειστικά και μόνο στην ευνοϊκή συγκυρία των επιτοκίων και σε ένα επίπεδο φορολογικής επιβάρυνσης που αυξήθηκε αντί να μειωθεί.
<P>
Οι διαρθρωτικές και σταθερές μειώσεις των δημοσίων δαπανών εξακολουθούν να έχουν ένα δευτερεύοντα ρόλο και επιπλέον, σε πολλές χώρες, ο κρατικός προϋπολογισμός εξακολουθεί να παραμένει γύρω στο 50 τοις εκατό, ένα επίπεδο πάρα πολύ υψηλό ώστε να είναι εύκολη η διαχείρισή του χωρίς να υπάρχουν κίνδυνοι να δημιουργηθούν νέες τρύπες στα ελλείμματα στην περίπτωση που υπάρξει κάποια κρίση ή σοκ.
<P>
Πιστεύω, συγκεκριμένα, ότι χρειάζεται να θέσουμε επειγόντως - και σε αυτό οι επικεφαλής της Κεντρικής Τράπεζας θα μπορούσαν και θα όφειλαν να συμβάλλουν με μεγαλύτερη προσπάθεια από αυτήν που καταβάλλουν σήμερα - το πρόβλημα του ανεπίσημου χρέους, που σε πολλές χώρες, και ιδιαίτερα στην Ιταλία οφείλεται στα κρατικά συνταξιοδοτικά συστήματα αλλά όχι μόνο. Η δημαγωγική γενναιοδωρία αυτών των συστημάτων έχει ένα υψηλό κόστος το οποίο πολύ σύντομα κάποιος θα κληθεί να πληρώσει και πολύ σύντομα θα κάνει αισθητές τις συνέπειές του στη σταθερότητα των ευρώ.
<P>
Υπάρχει το πρόβλημα της διαφάνειας στις αποφάσεις της Ευρωπαϊκής Κεντρικής Τράπεζας: έχουν γίνει κάποια βήματα, αλλά κατά τη γνώμη μου δεν είναι ακόμα αρκετά. Ως προς αυτό, επανέρχομαι στα λόγια του κυρίου Huhne, τα οποία συμμερίζομαι in toto.
<P>
Ο Πρόεδρος Duisenberg δήλωσε - και συμμερίζομαι τις δηλώσεις του - ότι το πρόβλημα της νέας οικονομίας, της καθυστέρησης της νέας οικονομίας στην Ευρώπη και της παραγωγικότητας της εργασίας στη Ευρώπη δεν είναι, δεν μπορεί να είναι και δεν πρέπει να γίνει ένα πρόβλημα επιτοκίων. Είναι ένα πρόβλημα διαρθρωτικών μεταρρυθμίσεων και ως τέτοιο πρέπει να αντιμετωπιστεί.
<P>
Σε πολλούς τομείς τίθεται το πρόβλημα της ιδιωτικοποίησης και της απελευθέρωσης. Υπάρχουν σημαντικές χώρες όπως η Γαλλία -- που έθεσαν περιορισμούς στην πορεία αυτών των θεμάτων: απελευθερώσεις και ιδιωτικοποιήσεις του τομέα των τηλεπικοινωνιών, αλλά όχι μόνο.
<P>
Υπάρχει επίσης το πρόβλημα της ελαστικότητας της αγοράς εργασίας. Ο Mandel, ένας από τους πατέρες του ευρώ, είχε την ευκαιρία να πει πριν λίγους μήνες, αναφορικά με την Ευρώπη, ότι οι κυβερνήσεις επιβάλλουν στην αγορά υπερβολική ακαμψία. Προσλήψεις και απολύσεις πρέπει να απελευθερωθούν, για τον απλούστατο λόγο ότι ο έλεγχος των απολύσεων δεν κάνει τίποτε άλλο από το να απαγορεύει τη δυνατότητα νέων απασχολήσεων.
<P>
Αντί να ζητάμε από την πολιτική της Κεντρικής Τράπεζας, από την πολιτική των επιτοκίων, να λύσουν μερικά προβλήματα της ευρωπαϊκής οικονομίας, θα ήταν καλό η ευρωπαϊκή πολιτική να επέλυνε τα προβλήματα που μπορεί να επιλύσει αμέσως, όπως αυτά της αναδιάρθρωσης και της ελαστικότητας στην οικονομία και στην αγορά εργασίας.
<P>
Κλείνοντας ευχαριστώ τον κύριο Radwan για την εξαιρετική εργασία που επιτέλεσε σε αυτήν την έκθεση, η οποία σε μεγάλο μέρος της είναι αποδεκτή.

<SPEAKER ID=24 LANGUAGE="IT" NAME="Brunetta">
Κύριε Πρόεδρε, κύριε Duisenberg, κύριε Solbes, συμμερίζομαι την ικανοποίηση του συναδέλφου Radwan, ο οποίος στην έκθεσή του εξέφρασε πόσο σημαντικός είναι ο στόχος της διατήρησης της σταθερότητας των τιμών που η Ευρωπαϊκή Κεντρική Τράπεζα επέτυχε οδηγώντας σε ελάχιστα επίπεδα το ποσοστό πληθωρισμού στη ζώνη ευρώ.
<P>
Συμμερίζομαι επίσης την ικανοποίηση του εισηγητή κατά τη διαπίστωσή του ότι η ΕΚΤ σεβάστηκε τη δέσμευση να δημοσιεύει τακτικά τα στοιχεία σχετικά με τις χρηματοοικονομικές μεταβλητές που έχει στη διάθεσή της, τις οικονομικές προβλέψεις, καθώς και τα οικονομετρικά υποδείγματα που χρησιμοποιεί για να δώσει θεωρητική βάση στην νομισματική πολιτική που έχει καθοριστεί. Είναι σημαντικό να παγιωθεί η αρχή της διαφάνειας και είναι καλό να καθορίσει η ΕΚΤ πρότυπα σε θέματα επικοινωνίας που μπορούν να αποτελέσουν ένα εξαίρετο σημείο αναφοράς για τη δραστηριότητα των κεντρικών τραπεζών καθεμιάς χώρας.
<P>
Πρέπει να προσέξουμε όμως να μην δώσουμε μια υπερβολικά ευρεία ερμηνεία στην αρχή που εκφράστηκε στο άρθρο 105 της Συνθήκης, γιατί το άρθρο 108 ορίζει: "Κατά την άσκηση των εξουσιών και κατά την επιτέλεση των καθηκόντων και των υποχρεώσεων που τους έχουν παραχωρηθεί από την παρούσα συνθήκη και από το Καταστατικό του ΕΣΚΤ, ούτε η ΕΚΤ ούτε μια εθνική κεντρική τράπεζα, ούτε και ένα μέλος των αντίστοιχων οργάνων λήψης αποφάσεων μπορούν να ζητήσουν ή να δεχτούν οδηγίες από τα θεσμικά όργανα ή από τα κοινοτικά όργανα, · ούτε και από οποιοδήποτε άλλο οργανισμό."
<P>
Η νομισματική πολιτική είναι σίγουρα ένα κίνητρο ικανό να καθορίσει, για το καλό ή για το κακό, τις οικονομικές επιδόσεις μιας χώρας, αλλά ακριβώς για το λόγο αυτό δεν πρέπει να αποδίδουμε στην ΕΚΤ ευθύνες που δεν μπορεί να έχει, ούτε υπό το φως των όσων ορίζει η Συνθήκη ούτε υπό το φως των θεμελιωδών αρχών της πολιτικής οικονομίας.
<P>
Η όχι και τόσο λαμπρή εξέλιξη των μακροοικονομικών μεταβλητών σε ορισμένες χώρες της ζώνης ευρώ συνδέθηκε με υπερβολικά εύκολο, αλλά εσφαλμένο τρόπο, με τη γέννηση του ενιαίου νομίσματος: οι ανισορροπίες και η κακή συγκυρία σε ορισμένες χώρες δεν πρέπει να καταλογισθούν στο ευρώ ή πολύ περισσότερο στη νομισματική πολιτική της Κεντρικής Τράπεζας, αλλά μάλλον στην έλλειψη τόσο μιας ενιαίας οικονομικής πολιτικής στην Ευρωχώρα όσο και διαρθρωτικών μεταρρυθμίσεων στο επίπεδο των επιμέρους εθνικών συστημάτων.
<P>
(Χειροκροτήματα)

<SPEAKER ID=25 NAME="Randzio-Plath">
Κύριε Πρόεδρε, κύριε Πρόεδρε Duisenberg, κύριε Επίτροπε, αγαπητοί συνάδελφοι, έχουν ήδη περάσει δέκα χρόνια από τη γένεση της νομισματικής ένωσης, όταν δηλαδή κάναμε το πρώτο βήμα. Σήμερα αξιολογούμε μιαν ετήσια έκθεση που οπωσδήποτε μπορεί να στηριχθεί σε μια επιτυχή νομισματική πολιτική. Οι ενέργειες της Ευρωπαϊκής Κεντρικής Τράπεζας στον θεσμικό, τον οργανωτικό και τον νομισματικό τομέα ήταν πολύ προσεκτικές και πρωτοπόρες, ακόμα και αν δεν συμφωνεί κανείς με όλες της τις αποφάσεις.
<P>
Μπορούν ωστόσο να γίνουν ακόμα περισσότερα πράγματα για την ενίσχυση της διαφάνειας της νομισματικής πολιτικής. Εδώ το ζητούμενο δεν είναι μόνο η βελτιωμένη επικοινωνία, αλλά οι βελτιωμένες εξηγήσεις. Κύριε Πρόεδρε Duisenberg, χάρηκα ιδιαιτέρως που σήμερα μας διαβεβαιώσατε για άλλη μια φορά πως θα μας κοινοποιείτε τις προγνώσεις για τον πληθωρισμό και ότι θα σημειωθεί πρόοδος στη δημοσιοποίηση των οικονομομετρικών υποδειγμάτων. Φυσικά εξακολουθώ να εύχομαι να είχαμε στη διάθεσή μας τα συνοπτικά πρακτικά των συνεδριάσεων, ώστε να μπορούμε να παρακολουθούμε όλα τα επιχειρήματα.
<P>
Η ετήσια έκθεση επισημαίνει με απόλυτη σαφήνεια ότι το ευρώ έχει επιβληθεί διεθνώς, καθώς και ότι σήμερα αποτελεί ήδη το δεύτερο σε σημασία νόμισμα στον κόσμο. Τονίζει επίσης σαφέστατα ότι η Κεντρική Τράπεζα ανταποκρίθηκε στον πρωταρχικό της στόχο, δηλαδή στη διασφάλιση της σταθερότητας των τιμών.
<P>
Κατά την άποψή μου όμως, ο δευτερεύων στόχος της ΕΚΤ δεν έχει ακόμα καταστεί σε όλους μας απόλυτα σαφής. Σε τελική ανάλυση το ποσοστό του πληθωρισμού έχει παραμένει χαμηλό και βρίσκεται υπό έλεγχο παρά την αύξηση των τιμών πετρελαίου. Τα πράγματα είναι εντελώς διαφορετικά από την πετρελαϊκή κρίση της δεκαετίας του '70. Επομένως η ΕΚΤ πρέπει επιτέλους να καταστήσει σαφές πώς και υπό ποίους όρους θα υποστηρίξει αφενός την οικονομική πολιτική της Ευρωπαϊκής Ένωσης και αφετέρου την οικονομική ανάπτυξη και την απασχόληση. Σε τελική ανάλυση τα χρήματα υπάρχουν για να χρησιμεύουν στους ανθρώπους και όχι αντίστροφα. Κατά συνέπεια θα πρέπει να υποστηριχθούν και στην πραγματικότητα οι μακροοικονομικοί όροι πλαίσιο και με τη συμβολή της ΕΚΤ.
<P>
Ακόμα μέχρι σήμερα η ΕΚΤ μας οφείλει μιαν εξήγηση στο ερώτημα γιατί ο ορισμός της σταθερότητας των τιμών είναι αυστηρότερος στη ζώνη του ευρώ παρά στις ΗΠΑ και γιατί η ίδια δεν προστατεύει περισσότερο τη νεαρή ευρωπαϊκή οικονομική ανάπτυξη. Η Ευρώπη χρειάζεται υψηλή και αειφόρο ανάπτυξη για να καταπολεμηθεί επιτυχώς η ανεργία. Έχει επιτέλους καταστεί και πάλι δυνατή η πλήρης απασχόληση. Η άσκηση νομισματικής πολιτικής της ΕΚΤ που να προσανατολίζεται προς τη σταθερότητα μπορεί ασφαλώς να δώσει ωθήσεις για επενδύσεις και οικονομική ανάπτυξη και κατά συνέπεια να συμβάλει συγκεκριμένα σε έναν πραγματικό, αρμόζοντα και εξισορροπημένο εκ των προτέρων συντονισμό των πολιτικών.
<P>
Ποια είναι λοιπόν η συμβολή που μπορεί και θέλει να προσφέρει η ΕΚΤ; Γιατί δεν ακολουθεί το παράδειγμα της αμερικανικής Κεντρικής Τράπεζας στην υποστήριξη της οικονομικής ανάκαμψης; Είναι άραγε δυνατόν η ΕΚΤ να απορρίπτει ρυθμούς ανάπτυξης μεγαλύτερους του 3%, επειδή διακρίνει σε αυτούς κάποιους κινδύνους για την πολιτική σταθερότητας; Σε αυτό θα ήθελα μιαν απάντηση.

<SPEAKER ID=26 NAME="Riis-Jψrgensen">
Αγαπητέ Πρόεδρε, αγαπητέ Πρόεδρε της ΕΚΤ, αγαπητέ Επίτροπε, αγαπητοί συνάδερφοι, κατ' αρχάς θέλω να ευχαριστήσω τον κύριο Radwan για την εξαιρετική έκθεση. Η ετήσια έκθεση της Ευρωπαϊκής Κεντρικής Τράπεζας στη σελίδα 60-61 αναφέρεται στην κατάσταση στη Δανία κατά το 1999. Επισημαίνεται ότι η δανική κορώνα το 1999 ήταν σταθερή και οριακά ισχυρότερη από την κεντρική ισοτιμία του ΜΣΙ 2. Δυστυχώς αυτή η κατάσταση άλλαξε, διότι τους τελευταίους μήνες η δανική κορώνα υπέστη πιέσεις. Η καιροσκοπία κατά της δανικής κορώνας συμβαίνει, κυρίως, επειδή βάσει των μετρήσεων της δανικής κοινής γνώμης προβλέπεται μια αρνητική απάντηση κατά το σχεδιαζόμενο δημοψήφισμα στις 28 Σεπτεμβρίου. Εάν όντως είναι αρνητική η απάντηση του δημοψηφίσματος - και διαφωνώ εντελώς με τον Γάλλο συνάδερφό μου που μόλις μίλησε και που ελπίζει να είναι αρνητική, απ' ό,τι κατάλαβα - τότε αναμένεται η καιροσκοπία εναντίον της κορώνας να αυξηθεί, οπότε η Δανία θα έχει ανάγκη για τη βοήθεια για υπεράσπιση της κορώνας από την ΕΚΤ, όπως προβλέπεται από τη συμφωνία του ΜΣΙ 2. Γι' αυτό, κύριε Duisenberg, θα ήθελα να σας παρακαλέσω να διασαφηνίσετε ποια όρια θα υπάρχουν για τη δανική συμφωνία ΜΣΙ 2, όπως επίσης να απαντήσετε στις ακόλουθες ερωτήσεις. Κατ' αρχάς, ποιους όρους πρέπει να πληροί η Δανία για να προβεί σε αγορά στήριξης η ΕΚΤ; Δεύτερον, πόσα εξωτερικά αποθέματα θα χρησιμοποιήσει η ΕΚΤ σε μια συγκεκριμένη κατάσταση για αγορά στήριξης κορωνών προκειμένου να στηριχθεί η δανική κορώνα; Τρίτον, σε πόσο καιρό θα είναι έτοιμη η ΕΚΤ για να στηρίξει την κορώνα; Και τέλος, τέταρτον, μπορείτε να μας πείτε εάν η συμφωνία ΜΣΙ 2 ισχύει για απεριόριστο χρόνο;

<SPEAKER ID=27 LANGUAGE="DE" NAME="Brie">
Κύριε Πρόεδρε, κύριε Duisenberg, αναμφισβήτητα εσείς και η ΕΚΤ ασκείτε μια πολύ υπεύθυνη και επιτυχή νομισματική πολιτική. Ωστόσο θα πρέπει να ληφθούν πολύ σοβαρότερα υπόψη οι ανησυχίες των πολιτών για τη χαμηλή συναλλαγματική ισοτιμία του ευρώ καθώς τούτο αποτελεί μία από τις αφετηρίες για πληθωριστικές τάσεις και υψηλότερα επιτόκια. Τα ουσιαστικά και πολύ βασικά σημεία της κριτικής μου αφορούν άλλους τομείς. Στην έκθεση επικροτείται η βελτίωση της πολιτικής της ΕΚΤ για την ενημέρωση. Η παροχή των πραγματικά αναγκαίων πληροφοριών, δηλαδή η δημοσιοποίηση των συνοπτικών πρακτικών των συνεδριάσεων απορρίπτεται, με παραπομπή στην ανεξαρτησία της ΕΚΤ. Η ΕΚΤ δεν είναι ωστόσο ιδιωτική ιδιοκτησία. Θα έπρεπε να απαντά στις ερωτήσεις των ιδιοκτητών της που σε τελική ανάλυση είναι οι πολίτες της ΕΕ. Η ΕΚΤ είναι ένα από τα πλέον ισχυρά θεσμικά όργανα της Ευρωπαϊκής Ένωσης και δεν είναι δυνατόν να συνθηκολογούν απέναντι στην ΕΚΤ άνευ όρων η πολιτική και η δημοκρατία
<P>
Με ανησυχεί επίσης ένα δεύτερο πρόβλημα.
<P>
(Παρεμβάσεις) Ναι, γιατί όχι; Ένα δεύτερο πρόβλημα με ανησυχεί. Ο περιορισμός της νομισματικής και δημοσιονομικής πολιτικής, που επικεντρώνονται σε μεγάλο βαθμό στη σταθερότητα των τιμών, εμφανίζεται με μιαν αποκαλυπτική διατύπωση στο σημείο 9 της έκθεσης, κύριε Radwan, όπου διαβάζουμε ότι η ανάπτυξη συστημάτων στην αγορά εργασίας και στην κοινωνική ασφάλιση πρέπει να υποστηρίξει την πολιτική σταθερότητας της ΕΚΤ, αντί να αντιστραφεί αυτή η στοχοθεσία ενόψει των δραματικών καταστάσεων που επικρατούν στους εν λόγω τομείς.
<P>
Τέλος θα θίξω τουλάχιστον ένα τρίτο ερώτημα. Δεν αναφέρεται καθόλου η πρωτοφανής στα ιστορικά χρονικά διόγκωση των διεθνών κερδοσκοπικών χρηματαγορών. Η διόγκωση αυτή αποτελεί κατά τη δική μου άποψη μεσοπρόθεσμα την αφετηρία πληθωριστικών τάσεων και σήμερα είναι η αιτία για μια εντελώς απαράδεκτη ανακατανομή των κερδών των επιχειρήσεων με μισθωτούς και των επιχειρήσεων με πραγματικά οικονομικά μεγέθη προς την κατεύθυνση κερδοσκοπικών εισοδημάτων. Ελπίζω ότι θα μπορέσουμε να διεξαγάγουμε επιτέλους και με σας σοβαρά την απαραίτητη συζήτηση σχετικά με αυτήν την εξέλιξη και σχετικά με τα απαιτούμενα μέσα για να επιφέρουμε αλλαγές όπως για παράδειγμα την καθιέρωση του φόρου Τόμπιν.
<P>
(Χειροκροτήματα)

<SPEAKER ID=28 LANGUAGE="DE" NAME="Karas">
Κύριε Πρόεδρε, κύριε Duisenberg, κυρίες και κύριοι, η έκθεση Radwan μου είναι πολύ σημαντική καθώς δεν είναι δυνατόν να την εξετάσουμε ξεχωριστά από το επόμενο σημείο της ημερήσιας διάταξης που αφορά την εκστρατεία ενημέρωσης για το ευρώ. Χαίρομαι που υιοθετήθηκαν στην επιτροπή οι 11 από τις δώδεκα τροπολογίες που υπέβαλα, με τις οποίες στόχευα κυρίως σε τρία πράγματα:
<P>
Πρώτον στην ενίσχυση και την υπογράμμιση της ανεξαρτησίας της Ευρωπαϊκής Κεντρικής Τράπεζας. Η ανεξαρτησία αυτή σημαίνει για μένα και ελευθερία από εντολές, μια ελευθερία που θεμελιώνεται από το γεγονός ότι η ΕΚΤ έχει δεσμευθεί σαφώς ως προς το καθήκον της να διατηρεί τη σταθερότητα των τιμών. Δεύτερον στην έκκληση προς την ΕΚΤ μέσω του Κοινοβουλίου να συνεχίσει την ίδια πολιτική σταθερότητας, προλαμβάνοντας με τον τρόπο αυτό τους αυξανόμενους κινδύνους πληθωριστικών τάσεων. Τρίτον να δοθεί σε όλες τις υποψήφιες για ένταξη χώρες το μήνυμα ότι η προσχώρηση στην οικονομική και νομισματική ένωση δεν θα εξαρτηθεί από πολιτικές παραχωρήσεις αλλά από την εκπλήρωση των κριτηρίων σύγκλισης.
<P>
Η έκθεση είναι επίσης σημαντική και για την εκστρατεία ενημέρωσης - πράγμα που ήδη ανέφερα - επειδή η υπέρμετρη έμφαση που δίνουν τα μέσα ενημέρωσης στην εξωτερική αξία του ευρώ επηρεάζει ψυχολογικά τους πολίτες της Ένωσης όσον αφορά την εμπιστοσύνη τους στο κοινό νόμισμα. Εν προκειμένω θα πρέπει λοιπόν να αντιπαρατεθούν δυναμικά σε αυτό οι αποδεδειγμένες επιτυχίες της οικονομικής και νομισματικής ένωσης και να παρουσιαστούν από όλους με μεγαλύτερη σαφήνεια.
<P>
Η ενημέρωση σχετικά με την τεχνική διαδικασία της μετάβασης στο ευρώ δεν θα πρέπει να παίξει δευτερεύοντα ρόλο σε σύγκριση με την ενημέρωση για τους πολιτικούς στόχους και τις επιτυχίες που έχουν ήδη σημειωθεί.
<P>
Ως εκ τούτου, τελειώνοντας θέλω να επισημάνω ότι το ευρώ - και η έκθεση το καταδεικνύει αυτό - είναι ένα πρόγραμμα για την ανάπτυξη και την απασχόληση, για μια επιτυχή εσωτερική αγορά, για την ενίσχυση της ευρωπαϊκής ταυτότητας. Το ευρώ είναι ένα πρόγραμμα για τη σταθερότητα των τιμών, τη μείωση του ποσοστού πληθωρισμού, την αύξηση της ανταγωνιστικότητας και την εξυγίανση των δημόσιων οικονομικών, ώστε να σταματήσει παντού το ξεπούλημα του μέλλοντός μας μέσω της πολιτικής προϋπολογισμού.

<SPEAKER ID=29 NAME="Κατηφόρης">
Κύριε Πρόεδρε, η πρώτη ετήσια έκθεση της Ευρωπαϊκής Τράπεζας πρέπει να μας δώσει την ευκαιρία να ευχαριστήσουμε την Διοίκηση της Ευρωπαϊκής Κεντρικής Τράπεζας για τις προσπάθειές της και να την συγχαρούμε για την επιτυχή σε ό,τι αφορά την εισαγωγή του ευρώ διαχείρισή της. Δεν ήταν εύκολο το έργο τους. Αυτοί οι άνθρωποι εργάσθηκαν πολύ σκληρά για τους κοινούς μας σκοπούς και αυτό πρέπει να τους το αναγνωρίσουμε, ανεξάρτητα από το εάν διαφωνούμε μαζί τους σε καίρια σημεία της νομισματικής πολιτικής που εφήρμοσαν επί ένα χρόνο.
<P>
Στα σημεία διαφωνίας, στα οποία η έκθεση του εισηγητή δεν στέκεται και δεν τα εκφράζει, δεν περιλαμβάνεται, όσον αφορά εμένα, η επίκριση που ακούστηκε εξαιτίας της πτώσης της συναλλαγματικής ισοτιμίας του ευρώ. Ο εισηγητής, πολύ σωστά, υπενθυμίζει στο σημείο αυτό ότι η διακύμανση των προκατόχων του ευρώ νομισμάτων υπήρξε σημαντικά μεγαλύτερη από όση έχει σημειώσει μέχρι σήμερα το ευρώ, οπότε στο σημείο αυτό δεν έχουμε καμία χειροτέρευση. Ο εισηγητής αποδίδει την πτώση της συναλλαγματικής ισοτιμίας στην έλλειψη δυναμισμού της ευρωπαϊκής οικονομίας. Σε αυτό έχει πιθανότατα δίκιο. Η παρατήρησή του όμως εγείρει το ζήτημα κατά πόσον η νομισματική πολιτική που εφαρμόζεται τώρα επί ένα χρόνο και περισσότερο είναι η πιο κατάλληλη για να αποκαταστήσει τον δυναμισμό που όλοι συμφωνούμε ότι πρέπει να αποκτήσει η οικονομίας μας.
<P>
Αντίθετα με τον εισηγητή, που προσυπογράφει πλήρως την επιχειρηματολογία της Κεντρικής Τράπεζας, πολλοί από εμάς πιστεύουμε ότι η νομισματική πολιτική υπήρξε δογματική, υπερβολικά συντηρητική και επιρρεπής στην κινδυνολογία του πληθωρισμού. Όλα αυτά θα μπορούσαν να συγχωρηθούν, γιατί ο συντηρητισμός, ίσως και κάποιος δογματισμός, είναι σύμφυτοι με την ιδιότητα του κεντρικού τραπεζίτη. Αλλά η Κεντρική Τράπεζα δεν έχει δικαίωμα να εμφανίζει προς το κοινό την καταπολέμηση του πληθωρισμού, που είναι υποχρέωσή της ασφαλώς από τη Συνθήκη, όταν τον ορισμό του πληθωρισμού τον δίνει αυτή η ίδια κατά το δοκούν. Δεν μπορεί η Τράπεζα να μας λέει: "Εγώ είμαι εκείνος που σταματάω τον πληθωρισμό και πληθωρισμός είναι αυτό που εγώ λέω, όπως εγώ κρίνω ότι είναι, και μάλιστα το κρίνω κατά τρόπο υποκειμενικό και αυθαίρετο, ασύνδετο με τις υπόλοιπες εξελίξεις της οικονομικής συγκυρίας και, ιδιαίτερα, ασύνδετο με την υποστήριξη της απασχόλησης που επίσης αποτελεί υποχρέωση της Ευρωπαϊκής Κεντρικής Τράπεζας".
<P>
Η στάση αυτή απέναντι στην οικονομική πολιτική αγγίζει τα όρια του επικινδύνου, ιδιαίτερα σήμερα. Η οικονομική ανάκαμψη στην Ευρώπη έχει απορροφήσει όλο το αχρησιμοποίητο παραγωγικό δυναμικό και για να διατηρήσει τον ρυθμό της χρειάζονται νέες επενδύσεις. Η πρόσφατη αύξηση των επιτοκίων με πρόσχημα την κινδυνολογία του πληθωρισμού είναι, άραγε, η πιο κατάλληλη πολιτική για να ενθαρρύνει επενδύσεις; Ο στόχος του πληθωρισμού 0% έως 2% συμβιβάζεται με την αναγκαία επέκταση της οικονομίας των επενδύσεων ή μήπως θα πρέπει να σκεφθούμε στα πλαίσια των ευρωδώδεκα την πολιτική αναθεώρηση του στόχου του πληθωρισμού, οπότε η Τράπεζα να έχει μεν την ανεξαρτησία της να επιδιώκει έναν στόχο, ο οποίος όμως να της καθορίζεται με πολιτική υπευθυνότητα των ευρωπαϊκών κυβερνήσεων;

<SPEAKER ID=30 LANGUAGE="FR" NAME="Boudjenah">
Κύριε Πρόεδρε, όποια και αν είναι η αξία του ευρώ, ο αποκλειστικός ρόλος της Ευρωπαϊκής Κεντρικής Τράπεζας - το υπενθυμίσατε, κύριε Duisenberg - είναι να διασφαλίζει τη σταθερότητα των τιμών χωρίς να προβληματίζεται για τις οικονομικές και κοινωνικές συνέπειες που προκαλούν οι αποφάσεις της.
<P>
Έτσι, η Ευρωπαϊκή Κεντρική Τράπεζα αυξάνει τα επιτόκιά της, με κίνδυνο να επιβραδύνει τις επενδύσεις και να μπλοκάρει την ανάπτυξη. Αυτή η αύξηση ακολουθεί την αύξηση των αμερικανικών επιτοκίων. Η διαρκής αδυναμία του ευρώ έναντι του δολαρίου είναι εξάλλου συνέπεια μιας τρομακτικής αιμορραγίας κεφαλαίων εκτός Ευρωπαϊκής Ένωσης. Σύμφωνα με τους ειδικούς, περίπου 950 δισεκατομμύρια φράγκα καθαρά έχουν βγει κατ' αυτόν τον τρόπο από τη ζώνη ευρώ το 1999, με τη μορφή άμεσων επενδύσεων στο εξωτερικό, ή 43% περισσότερα απ' ό,τι το 1998.
<P>
Με λίγα λόγια, το ευρώ χρησιμεύει πολύ για τον δανεισμό με στόχο τη χρηματοδότηση κερδοσκοπικών σχεδίων, μέχρι και στις Ηνωμένες Πολιτείες. Η επιλογή να ανταγωνιστούμε τις Ηνωμένες Πολιτείες με την προώθηση των χρηματιστηριακών αγορών οδηγεί σε αδιέξοδο, τη στιγμή που η επέκταση της απασχόλησης, της κατάρτισης, της έρευνας, των μισθών είναι εκείνη που θα επέτρεπε να αναπτύξουμε ένα ευρωπαϊκό κοινωνικό πρότυπο που θα είναι σίγουρα σύγχρονο.
<P>
Για τον λόγο αυτό, ο κοινωνικός τομέας και το νόμισμα πρέπει να συμμαχήσουν. Όμως, η ΕΚΤ είναι ο μόνος κυβερνήτης στον νομισματικό τομέα. Στο όνομα της καταπολέμησης του πληθωρισμού και της αυστηρής τήρησης του Συμφώνου Σταθερότητας, η ΕΚΤ θεωρεί ότι έχει το δικαίωμα ακόμα και να ανακαλεί στην τάξη τις κυβερνήσεις των κρατών μελών, αλλά δεν λέει ποτέ τίποτα για να επικρίνει την κερδοσκοπία που πλήττει τις χρηματιστηριακές αγορές. Διακηρύσσει τον εκσυγχρονισμό της πολιτικής μισθών, την ευελιξία, την αβεβαιότητα της εργασίας. Πατάει τη σκανδάλη των ιδιωτικοποιήσεων προκειμένου να προωθήσει την ανταγωνιστικότητα και την ανταμοιβή του κεφαλαίου. Πουλάει επίσης τον "εκσυγχρονισμό" της κοινωνικής προστασίας και τη μείωση των δαπανών για την ανεργία, ασπαζόμενη κατ' αυτόν τον τρόπο τη λογική της συμφωνίας που συνήψαν, στη Γαλλία, η εργοδοσία και δύο συνδικάτα, μια συμφωνία η οποία ενοχοποιεί και τιμωρεί τους ανέργους.
<P>
Πρέπει οπωσδήποτε να ξεκινήσει ξανά η συζήτηση σχετικά με τα καθήκοντα της Κεντρικής Τράπεζας για μια νέα πιστωτική πολιτική, η οποία θα λαμβάνει υπόψη κριτήρια απασχόλησης. Δεν μπορούμε να αρκεστούμε στο να κολλάμε μια κοινωνική πτυχή στη νεοφιλελεύθερη οικονομική πολιτική. Η εναλλακτική λύση μιας πραγματικής κοινωνικής Ευρώπης θα ήταν να αντικαταστήσουμε το Σύμφωνο Σταθερότητας με ένα Σύμφωνο για την ανάπτυξη, την απασχόληση και την κατάρτιση. Και για να εφαρμόσουμε αυτούς τους προσανατολισμούς έχει ζωτική σημασία να ενισχύσουμε τον έλεγχο της ΕΚΤ από το Ευρωπαϊκό Κοινοβούλιο και τα εθνικά κοινοβούλια.

<SPEAKER ID=31 LANGUAGE="DE" NAME="Lulling">
 (PPE-DE). (DE) Κύριε Πρόεδρε, η πλειοψηφία της Επιτροπής Οικονομικής και Νομισματικής Πολιτικής, εγκρίνοντας την έκθεση Radwan, ουσιαστικά έχασε μια σπάνια ευκαιρία να παραπέμψει στις αιτίες που οφείλεται η αδυναμία του ευρώ και για τις οποίες δεν μπορούν να αποδοθούν ευθύνες στην Ευρωπαϊκή Κεντρική Τράπεζα. Οι ανοησίες που ελέχθησαν εδώ αποδεικνύουν πόσο σημαντική είναι η ανεξαρτησία της ΕΚΤ. Η διαπίστωση ότι η αδυναμία του ευρώ οφείλεται επίσης στον γιγαντιαίο γραφειοκρατικό μηχανισμό της ζώνης του ευρώ, ένα μηχανισμό που - όπως λένε αναγνωρισμένοι εμπειρογνώμονες - έχει σοσιαλιστικούς προσανατολισμούς και περιορίζει την ελευθερία των ανθρώπων δεν έγινε αποδεκτή από την πλειοψηφία της Επιτροπής Οικονομικής και Νομισματικής Πολιτικής, προφανώς για ιδεολογικούς λόγους. Την ίδια τύχη είχαν και τροπολογίες που επεσήμαναν ότι η ζώνη του ευρώ έχει επιβαρυνθεί υπερβολικά από την πίεση των φόρων, με τους οποίους τιμωρούνται οι επιχειρηματίες.
<P>
Οι άκαμπτες δομές, η αργοπορία της ελευθέρωσης σε σημαντικούς οικονομικούς τομείς, οι ήδη ανησυχητικές διαφορές στα ποσοστά πληθωρισμού στα επιμέρους κράτη μέλη είναι και η αιτία που σε πολλά κράτη μέλη η βελτίωση της δημόσιας οικονομίας δεν ανάγεται σε μια μακρόπνοη περικοπή των δημοσίων δαπανών και στις διαρθρωτικές μεταρρυθμίσεις αλλά στο χαμηλό επίπεδο των επιτοκίων και στην αύξηση των φόρων, γεγονός που απειλεί το σύμφωνο σταθερότητας. Όλα αυτά είναι διαπιστώσεις που θα ήθελα να συμπεριλαμβάνονται στην έκθεση. Θα ήταν και προς όφελος του Κοινοβουλίου να επιδείξει θάρρος και να αναγνωρίσει ειδικά στο πλαίσιο της συγκεκριμένης έκθεσης ότι η παρούσα αδυναμία του ευρωπαϊκού νομίσματος ανάγεται προπάντων στο ότι η οικονομία δεν είναι επαρκώς ευέλικτη. Είμαι ωστόσο ευτυχής που διατυπώθηκαν τουλάχιστον ενδοιασμοί σε σχέση με ορισμένες από τις αποφάσεις που έλαβαν αυτήν την περίοδο μερικά κράτη της ζώνης του ευρώ για παράδειγμα σε σχέση με τον χρόνο εργασίας, δηλαδή αποφάσεις που αντί να καθιστούν ευέλικτη την αγορά εργασίας της προσδίδουν ακόμα μεγαλύτερη ακαμψία και συμβάλλουν επίσης στην αποδυνάμωση του ευρώ. Το λέω αυτό ακόμα και αν δεν αρέσει στον συνάδελφο Brie, τον κύριο υπεύθυνο επι ιδεολογικών ζητημάτων των γερμανών παλαιοκομμουνιστών, το κόμμα του οποίου κατέστρεψε ένα ολόκληρο κράτος και ο οποίος καλά θα έκανε να σιωπά εδώ.
<P>
Πρόκειται για μια σαφέστατη έκκληση στους πολίτες που ψηφίζουν στα κράτη της ζώνης του ευρώ να στείλουν τις πολυάριθμες κοκκινοπράσινες κυβερνήσεις από εκεί που ήρθαν, όταν αυτοί ...
<P>
(Ο Πρόεδρος αφαιρεί το λόγο από την ομιλήτρια)

<SPEAKER ID=32 LANGUAGE="FR" NAME="Berθs">
Κύριε Πρόεδρε, κύριε Πρόεδρε της Κεντρικής Τράπεζας, κύριε Επίτροπε, αγαπητοί συνάδελφοι, δεν μπορώ να αντισταθώ στην απόλαυση να απαντήσω στην Astrid Lulling. Ανεξαρτησία ναι, αλλά ανεξαρτησία ως προς τι; Και όσον αφορά την ιδέα ότι η μείωση του χρόνου εργασίας θα μπορούσε να ερμηνεύσει την πτώση του ευρώ, σας αφήνω την ευθύνη των λόγων σας, αλλά κατά τη γνώμη μου οφείλονται περισσότερο στην ιδεολογική σας τοποθέτηση παρά στην αντικειμενική παρατήρηση της κατάστασης της γαλλικής οικονομίας.
<P>
(Χειροκροτήματα)
<P>
Κύριε Πρόεδρε της Κεντρικής Τράπεζας, το γνωρίζετε, η πρόσφατη αύξηση κατά 50 μονάδες βάσης στην οποία προχωρήσατε και η οποία έρχεται να προστεθεί στην αύξηση που έγινε στα τέλη Απριλίου προκάλεσε μια μεγάλη συζήτηση σε πολλά από τα κράτη μέλη μας, όπου παρατηρούμε μια ανάκαμψη της ανάπτυξης και όπου φοβόμαστε ότι αυτή η αύξηση του βασικού επιτοκίου έρχεται σε αντίθεση με αυτήν την τάση, η οποία είναι πάρα πολύ σημαντική, αν θέλουμε να επιλύσουμε τα προβλήματα τα οποία αντιμετωπίζουν οι συμπολίτες μας.
<P>
Μας ευχαριστεί, παρ' όλα αυτά, η προοπτική να αναθεωρηθεί η τιμή αναφοράς, πράγμα που θα καταστήσει δυνατή την εκτίμηση της αύξησης του όγκου του χρήματος. Αυτή η αναθεώρηση είναι κατά τη γνώμη μας απαραίτητη. Όσον αφορά τη διολίσθηση της συναλλαγματικής ισοτιμίας μεταξύ ευρώ και δολαρίου, δεν την θεωρούν όλοι μειονέκτημα, ωστόσο όλοι αναρωτιούνται για τις αιτίες που την προκάλεσαν. Και επιτρέψτε μου να σας πω την πεποίθησή μου. Η απουσία πραγματικού συντονισμού ανάμεσα στις οικονομικές μας πολιτικές είναι ο κυριότερος λόγος. Αν θέλουμε να διορθώσουμε αυτήν την κατάσταση, χρειαζόμαστε περισσότερο συντονισμό των οικονομικών πολιτικών. Αυτό δεν θα το επιτύχετε χωρίς μια ενίσχυση του ευρώ 11, του ευρώ 12. Στο πλαίσιο αυτό θα καταφέρετε να ενισχύσετε την αμοιβαία εμπιστοσύνη μεταξύ των κυβερνήσεων που είναι απαραίτητη προκειμένου να σημειωθεί πρόοδος προς αυτήν την κατεύθυνση. Ελπίζω ότι η γαλλική Προεδρία θα καταφέρει να προωθήσει αυτήν την υπόθεση. Ελπίζω επίσης ότι η Κεντρική Τράπεζα θα συμβάλλει σε αυτό με θετικό πνεύμα.
<P>
Έχει σημειωθεί πρόοδος σε θέματα διαφάνειας, και χαιρόμαστε γι' αυτό. Γνωρίζετε ότι το Κοινοβούλιο πιστεύει ότι μπορούμε να προχωρήσουμε λίγο ακόμα. Και έπειτα, κύριε Πρόεδρε, επιτρέψτε μου να σας υποβάλω ένα ερώτημα σχετικά με ένα τελευταίο θέμα. Καλέσατε τα συνδικάτα να προχωρήσουν στον μισθολογικό εκσυγχρονισμό. Είναι δικαίωμά σας. Αλλά δεν πρέπει να αναρωτηθείτε και για τις πληθωριστικές τάσεις που απορρέουν από τα ασυνήθιστα κέρδη που πραγματοποιούνται στην αγορά των μετοχών; Κατά τη γνώμη μας υπάρχει και μια συνολική θεώρηση της οικονομίας που οφείλετε να λάβετε υπόψη σας.
<P>
Τέλος, όσον αφορά την έκθεση του κ. Radwan, δεν μπορώ να δεχτώ την ιδέα ότι η επιτάχυνση των διαρθρωτικών μεταρρυθμίσεων θα οδηγούσε σε πτώση του ευρώ όταν μιλάμε για τη μείωση του χρόνου εργασίας. Για μια ακόμα φορά, οι αριθμοί της γαλλικής οικονομίας είναι εδώ για να σας αποδείξουν ότι η χώρα αυτή, με τη μείωση του χρόνου εργασίας, γνώρισε περισσότερη ανάπτυξη και περισσότερες θέσεις εργασίας.
<P>
(Χειροκροτήματα)

<SPEAKER ID=33 LANGUAGE="FR" NAME="Bordes">
Κύριε Πρόεδρε, η Κεντρική Τράπεζα δεν είναι παρά ένα γρανάζι, αλλά ένα γρανάζι συμβολικό, της πολιτικής όλων των κρατών μελών της Ένωσης, πολιτική η οποία ευνοεί το κέρδος των μεγάλων επιχειρήσεων, επιβάλλοντας παράλληλα αυτό που η έκθεση αποκαλεί, κατ' ευφημισμόν, μια μετριοπαθή πολιτική μισθών.
<P>
Η Κεντρική Τράπεζα, η οποία παίζει τον ρόλο του ανώτατου θεματοφύλακα αυτής της πολιτικής, διατείνεται ότι ενεργεί για την καταπολέμηση του δημοσιονομικού ελλείμματος και του χρέους των κρατών. Δεν αναφέρει όμως, όπως δεν αναφέρουν και τα ίδια τα κράτη, το γεγονός ότι εκείνοι οι οποίοι είναι υπεύθυνοι για το έλλειμμα αυτό και εκείνοι οι οποίοι επωφελούνται από αυτό δεν είναι οι ίδιοι άνθρωποι, στους οποίους επιβάλλουμε θυσίες για να μειωθεί το έλλειμμα αυτό. Οι επιχορηγήσεις, οι φορολογικές ελαφρύνσεις και οι κάθε είδους ενισχύσεις που παραχωρούνται στους μεγάλους εργοδότες είναι εκείνες αδειάζουν παντού τα ταμεία των κρατών. Όμως όλες οι κυβερνήσεις επιτίθενται στην απασχόληση και στους μισθούς του δημόσιου τομέα για να μειώσουν τα ελλείμματα.
<P>
Οι βουλευτές του κόμματος της Lutte Ouvriθre θα καταψηφίσουν αυτήν την έκθεση. Διακηρύσσουμε την αναγκαιότητα μιας πολιτικής παύσης οποιασδήποτε επιχορήγησης, άμεσης ή έμμεσης, στην εργοδοσία, μιας σημαντικής αύξησης των φόρων επί των κερδών, καθώς και επί της περιουσίας ιδιωτών και επί των μεγάλων εισοδημάτων.
<P>
Διακηρύσσουμε ότι είναι αναγκαίο να επιβληθεί στα κράτη να αφιερώσουν τους πόρους που θα αποδεσμευτούν με αυτόν τον τρόπο για τη δημιουργία θέσεων απασχόλησης, η έλλειψη των οποίων είναι τρομακτική σήμερα στον τομέα της υγείας, της εκπαίδευσης, των δημοσίων μεταφορών, καθώς και για την ανάπτυξη των δημοσίων υπηρεσιών που σήμερα είναι παραμελημένες.

<SPEAKER ID=34 NAME="Kauppi">
Αξιότιμε κύριε Πρόεδρε, αφού άκουσα τις κυρίες Berθs και Bordes, με ανησυχεί πλέον περισσότερο πως τα ωραία λόγια της Λισαβόνας θα γίνουν πραγματικότητα. Από την πλευρά των κομμουνιστών και των σοσιαλιστών δεν φαίνεται να υπάρχει κανενός είδους κατανόηση για την ανησυχία της κυρίας Lulling και της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, σε ό,τι αφορά τον τρόπο με τον οποίο θα υλοποιήσουμε την ευρωπαϊκή ανταγωνιστικότητα και δυναμικότητα. Θα ευχόμουν η Γαλλία και οι γάλλοι βουλευτές να επιδείξουν την ίδια δραστηριότητα κατά την υλοποίηση, για παράδειγμα, του προγράμματος δράσης για τις χρηματοπιστωτικές υπηρεσίες με εκείνη που επέδειξαν κατά την προώθηση της κοινωνικής ατζέντας. Ο Πρόεδρος κ. Chirac τόνισε χθες κατά εξαίρετο τρόπο ότι πρέπει να βρεθεί η σωστή ισορροπία ανάμεσα στους δύο αυτούς στόχους, και εύχομαι να ακούσετε τον Πρόεδρό σας.
<P>
Αξιότιμε κύριε Πρόεδρε της Κεντρικής Τράπεζας, θυμούμαι πάρα πολύ καλά την περυσινή συζήτηση επί της ετήσιας έκθεσης του οικονομικού έτους 1998. Τότε είχα τονίσει τη βούληση του Κοινοβουλίου να δει στο μέλλον μια ισχυρή και ανεξάρτητη Ευρωπαϊκή Κεντρική Τράπεζα, η οποία θα έχει παγιώσει τη θέση της και θα έχει αποκτήσει την εμπιστοσύνη της αγοράς. Σήμερα, η ανά χείρας ετήσια έκθεση αποδεικνύει μάλιστα πως έχουμε επίσης προχωρήσει σαφώς προς την κατεύθυνση αυτή τον περασμένο χρόνο. Είναι ευπρόσδεκτο το γεγονός ότι η ΕΚΤ έχει δεσμευθεί να δημοσιεύει τακτικά οικονομικές προγνώσεις και λεπτομέρειες των οικονομετρικών υποδειγμάτων της που αφορούν την οικονομία της ζώνης του ευρώ. Πρέπει ωστόσο να αυξηθεί η διαφάνεια. Κύριε Duisenberg, το γεγονός ότι τα οικονομετρικά υποδείγματα είναι πολλά δεν εμποδίζει το να μπορούν όλα αυτά να δημοσιεύονται και να καθίστανται γνωστά και στο Κοινοβούλιο. Είναι σημαντικό, τα υποδείγματα αυτά, με τα οποία προσπαθούμε να προσδιορίσουμε επίσης τη νομισματική πολιτική της νέας οικονομίας υπό τις συνθήκες της νέας οικονομίας, να δημοσιεύονται διαφανώς, ώστε να καθίσταται δυνατή η συζήτηση μεταξύ οικονομολόγων και πολιτικών.
<P>
Συμφωνώ επίσης με την κυρία Riis-Jψrgensen ότι η ΕΚΤ θα πρέπει να επεξηγήσει την παρεμβατική της πολιτική. Σήμερα το πρωί, το κανάλι ειδήσεων CNN παρουσίασε τα πορίσματα έρευνας για την παρεμβατική πολιτική διαφόρων κεντρικών τραπεζών, και σε αυτήν η ΕΚΤ στιγματίσθηκε ως κατ' εξοχήν παρεμβατική τράπεζα. Μήπως θα μπορούσατε να το σχολιάσετε αυτό στη δική σας απαντητική παρέμβαση;

<SPEAKER ID=35 NAME="Tannock">
Κύριε Πρόεδρε, η έκθεση Radwan πραγματεύεται με ειλικρίνεια πολλά από τα ζητήματα που συνδέονται με τη λειτουργία της Κεντρικής Τράπεζας, τα οποία κυμαίνονται από την προληπτική εποπτεία των τραπεζών και το κόστος της διεθνούς μεταφοράς χρημάτων αφενός, ως τις απαιτήσεις σύγκλισης για τις υποψήφιες χώρες και τον ρόλο αυτού του Κοινοβουλίου στην παροχή του πλαισίου για τη λογοδοσία της ΕΚΤ αφετέρου.
<P>
Επιδοκιμάζω τις φωνές για μεγαλύτερη διαφάνεια, η οποία θεωρώ ότι είναι η καλύτερη άμυνα της τράπεζας ενάντια στις φωνές που ζητούν την τροποποίηση της Συνθήκης για να μειωθεί η λειτουργική ανεξαρτησία της, και ο κ. Duisenberg έχει υποσχεθεί να δημοσιεύει τα οικονομετρικά υποδείγματα, γεγονός για το οποίο οφείλουμε να τον συγχαρούμε. Τον παροτρύνω επίσης να δημοσιοποιεί τα πρακτικά και το μοντέλο των ψηφοφοριών του Διοικητικού Συμβουλίου, καθώς είναι ζωτικής σημασίας, ιδιαίτερα για ένα τέτοιο νέο θεσμικό όργανο, να κερδίσει την εμπιστοσύνη και την πίστη των αγορών.
<P>
Η έκθεση χαιρετίζει το γεγονός ότι η ΕΚΤ δεν ερμηνεύει μονόπλευρα την ευθύνη της για την πολιτική σταθερότητας, αλλά ότι εκτός από τον πληθωρισμό παρακολουθεί επίσης τις αποπληθωριστικές τάσεις. Αυτό είναι επίσης σημαντικό. Όλοι εκτιμούμε την οικονομική σταθερότητα και τη σταθερότητα των τιμών, και το νέο πρότυπο στις Ηνωμένες Πολιτείες μας δίνει ελπίδα ότι μια τέτοια σταθερότητα, που συμπεριλαμβάνει έναν εξισορροπημένο προϋπολογισμό κατά τη διάρκεια του οικονομικού κύκλου, είναι συνεπής με την ανάπτυξη και τη σταθερή μείωση της ανεργίας.
<P>
Η έκθεση ωστόσο δεν εξετάζει την έλλειψη εμπιστοσύνης των αγορών στο ευρώ και τις τεράστιες εκροές κεφαλαίων από την Ευρώπη το περασμένο έτος. Θεωρώ ότι αυτό οφείλεται στην έλλειψη πίστης στην ικανότητα του πυρήνα των χωρών της ζώνης του ευρώ να διαχειρισθούν και να επιτύχουν θεμελιώδεις διαρθρωτικές μεταρρυθμίσεις υπό τις παρούσες κυβερνήσεις τους. Ο Otmar Issing, επικεφαλής οικονομολόγος της τράπεζας, αναφέρθηκε στο ζήτημα χαρακτηρίζοντάς το ως σοβαρή διαρθρωτική ανελαστικότητα στις αγορές εργασίας και στα συνταξιοδοτικά συστήματα της Ευρώπης.
<P>
Τέλος, ως βρετανός βουλευτής, δεν θεωρώ ότι είναι δίκαιο οι υποψήφιες χώρες να υποβληθούν σε οποιαδήποτε αυστηρότερη εφαρμογή των κριτηρίων σύγκλισης του Μάαστριχτ για την προσχώρησή τους στην ΟΝΕ από εκείνη των υπαρχόντων μελών, και ως βουλευτής μιας χώρας εκτός της ζώνης ευρώ παροτρύνω την Επιτροπή να εξετάσει το ευέλικτο ευρωπαϊκό πρότυπο που έχουμε υιοθετήσει εμείς οι βρετανοί Συντηρητικοί, το οποίο επιτρέπει σε αυτές τις χώρες να επιλέξουν να μη συμμετάσχουν στην ΟΝΕ στο μέλλον, εάν επιθυμούν κάτι τέτοιο μετά την προσχώρησή τους.

<SPEAKER ID=36 LANGUAGE="ES" NAME="Agag Longo">
Κύριε Πρόεδρε, κύριε Πρόεδρε της Ευρωπαϊκής Κεντρικής Τράπεζας, έγινε καλή δουλειά! Νομίζω ότι πετύχατε τον βασικό στόχο της Ευρωπαϊκής Κεντρικής Τράπεζας: τη διατήρηση της σταθερότητας των τιμών. Και θα πω και κάτι παραπάνω, εάν είναι αναγκαίο, εάν θεωρείτε ενδεδειγμένο να ξανανεβάσουμε τα επιτόκια, εάν ο στόχος της σταθερότητας τιμών, ο στόχος του πληθωρισμού διακυβεύεται, μην σας πιάνουν οι δισταγμοί, ξανανεβάστε τα επιτόκια.
<P>
Θέλω όμως να προσθέσω κάτι, δεν είναι σε αυτό το θέμα που η Ευρωπαϊκή Κεντρική Τράπεζα επέδειξε και πέτυχε τη μεγαλύτερη αξιοπιστία, αλλά είναι στη συζήτηση για την εξωτερική αξία του ευρώ, εκεί όπου η Ευρωπαϊκή Κεντρική Τράπεζα επέδειξε σταθερή στάση, υπέμεινε και αντιστάθηκε σε επιθέσεις και πιέσεις προερχόμενες από πολλά μέτωπα. Ο πραγματικός λόγος της εξωτερικής αξίας του νομίσματός μας δεν είναι, από όποια πλευρά και αν το εξετάσει κανείς, η πολιτική της Ευρωπαϊκής Κεντρικής Τράπεζας, είναι η συμπεριφορά και η αντίσταση συγκεκριμένων κυβερνήσεων - όπως επί παραδείγματι αυτή, στην οποία έγινε πολλές φορές αναφορά εδώ για το 35άωρο - που ιδεολογικώς είναι αλλεργικές στις οικονομικές μεταρρυθμίσεις που χρειάζεται η Ευρωπαϊκή Ένωση, προκειμένου να ακολουθήσει το δρόμο που χαράχτηκε στη Σύνοδο Κορυφής της Λισσαβόνας.
<P>
Θέλω να σας συγχαρώ επίσης για την αλλαγή της μεθόδου δημοπρασίας, δεδομένου ότι το νέο σύστημα κυμαινόμενης μορφής επιτρέπει αμεσότερο έλεγχο της συνολικής ποσότητας του νομίσματος μέσω της καλύτερης γνώσης της καμπύλης της ζήτησης της αγοράς, επιπροσθέτως δε, επιτρέπει να στέλνουμε συγκεκριμένα μηνύματα στην αγορά σε σχέση με τη νομισματική πολιτική. Για όλους αυτούς τους λόγους, κύριε Πρόεδρε της Κεντρικής Ευρωπαϊκής Τράπεζας, θέλω να σας συγχαρώ και να σας εκφράσω την υποστήριξή μου.

<SPEAKER ID=37 NAME="Villiers">
Κύριε Πρόεδρε, από πολλές πλευρές ήταν μια μάλλον σκληρή χρονιά για το ευρώ. Η άποψή μου είναι αρκετά πιο απαισιόδοξη από εκείνη του προηγούμενου ομιλητή. Είδαμε τη βουτιά της εξωτερικής αξίας του ευρώ.
<P>
Το ζήτημα που παρουσιάζει ενδιαφέρον είναι να δούμε για ποιον λόγο συνέβη αυτή η πτώση. Υπάρχουν πολλοί λόγοι που έχουν εξετασθεί προσεκτικά μέχρι σήμερα, αλλά ένας μείζων λόγος είναι ότι οι αγορές δεν έχουν πίστη σε ένα νόμισμα χωρίς χώρα. Δεν έχουν πίστη σε ένα νόμισμα που δεν υποστηρίζεται από έναν πολιτικό θεσμό ή μια κυβέρνηση. Αυτό είναι ένα πολύ καλό παράδειγμα του εγγενούς συνδέσμου μεταξύ της οικονομικής και νομισματικής ένωσης και της πολιτικής ένωσης. Το ένα ακολουθεί σχεδόν αναπόφευκτα το άλλο. Αυτός είναι ένας από τους πολλούς λόγους που το Ηνωμένο Βασίλειο πρέπει να παραμείνει εκτός της ζώνης ευρώ.
<P>
Ωστόσο, αυτό που είναι ζωτικής σημασίας είναι ότι οι άνθρωποι σε όλη την Ευρώπη συζητούν σχετικά με το μέλλον, συζητούν για την πολιτική ένωση. Πάρα πολύ συχνά στο παρελθόν τους έχουν πει ότι οι αλλαγές στην Ευρώπη είναι τεχνικής φύσεως. Ιδιαίτερα η άποψη ότι η μετάβαση στο ευρώ ήταν απλώς μια οικονομική επιλογή είναι στην πραγματικότητα ψέμα. Κάθε φορά που ο κ. Blair και ο κ. Brown δηλώνουν ότι είναι οικονομικό ζήτημα εάν το Ηνωμένο Βασίλειο θα προσχωρήσει στο ευρώ ή όχι, εξαπατούν το βρετανικό κοινό ή τρέφουν μεγάλες αυταπάτες σχετικά με το μέλλον της Ευρώπης.
<P>
Είναι απολύτως σωστό που στη Δανία βλέπουμε αυτή τη στιγμή τη διεξαγωγή συζητήσεων σχετικά με την πολιτική ένωση, καθώς οι Δανοί αποφασίζουν εάν θα προσχωρήσουν στο ευρώ ή όχι. Αυτή είναι η απόφαση που λαμβάνουν και αυτή είναι η απόφαση με την οποία έρχεται αντιμέτωπο το Ηνωμένο Βασίλειο. Έχω εμπιστοσύνη ότι και οι δύο αυτές χώρες θα πουν όχι στην πολιτική ένωση και κατά συνέπεια όχι και στην οικονομική ένωση. Είναι καιρός η Ευρωπαϊκή Ένωση να σταματήσει να παρεμβαίνει και να δαπανά χρήματα των φορολογουμένων για να προωθήσει τη μία πλευρά τέτοιου είδους πολιτικής συζήτησης. Είναι απαράδεκτο, κατά την άποψή μου, τα χρήματα των φορολογουμένων - τα δημόσια κονδύλια - να δαπανώνται για τη διαφήμιση του ευρώ στις χώρες εκτός της ζώνης ευρώ, διότι εμπλέκονται σε μια πολύ σημαντική πολιτική διαδικασία. Η χρήση δημοσίων κονδυλίων υπέρ της μίας πλευράς της συζήτησης θα συνιστούσε παρεμβολή σε αυτή τη δημοκρατική διαδικασία. Έχω εμπιστοσύνη ότι θα ψηφίσουμε σύμφωνα με την άποψη αυτή επί της έκθεσης Karas σήμερα το μεσημέρι.

<SPEAKER ID=38 NAME="Gallagher">
Κύριε Πρόεδρε, η καθιέρωση ενός ενιαίου νομίσματος στην Ευρώπη σε καμία περίπτωση δεν θα ήταν εύκολο καθήκον, αλλά με 11 χώρες εντός της Ένωσης που καλύπτουν έναν πληθυσμό 300 εκατομμυρίων ανθρώπων, υποστηρίζω πλήρως το ενιαίο νόμισμα.
<P>
Υπήρξαν πολλές συζητήσεις τους τελευταίους μήνες σχετικά με την ισχύ ή όχι του νομίσματος και θα ήθελα να θέσω μια πολύ απλή ερώτηση στους δυσφημιστές της ΟΝΕ. Εάν το ενιαίο νόμισμα δεν πηγαίνει καλά, τότε γιατί τόσες πολλές χώρες επιζητούν να προσχωρήσουν στη νέα δομή; Χαιρετίζω την απόφαση να επιτραπεί η πλήρης συμμετοχή της Ελλάδας στο ενιαίο νόμισμα. Στις σκανδιναβικές χώρες η υποστήριξη προς το ενιαίο νόμισμα αυξάνεται. Βεβαίως, αναμένουμε ανυπόμονα την απόφαση του δανικού λαού. Μακροπρόθεσμα, οι χώρες της Ανατολικής και Κεντρικής Ευρώπης που επιδιώκουν να ενταχθούν στην Ευρωπαϊκή Ένωση θα θελήσουν να συμμετάσχουν στο σύστημα του ενιαίου ευρωπαϊκού νομίσματος. Η 1η Ιανουαρίου 2002, η οποία δεν απέχει πολύ, είναι η ημερομηνία κλειδί για την κυκλοφορία των χαρτονομισμάτων και των νομισμάτων του ευρώ στα εδάφη όλων των χωρών που συμμετέχουν στην ΟΝΕ. Οι επιχειρήσεις και οι έμποροι λιανικής πρέπει να επιταχύνουν τις προετοιμασίες τους γι' αυτή την ημερομηνία, ώστε να διασφαλίσουν ότι η μεταβολή θα επιτευχθεί ομαλά.
<P>
Από την άποψη της Ιρλανδίας, θεωρώ ότι το σχέδιο μεταβολής του συστήματος των συναλλαγών μας σε μετρητά προχωρά πολύ καλά. Ευτυχώς, μπορούμε να χρησιμοποιήσουμε την εμπειρία μας από την αλλαγή του νομίσματος το 1972, όταν παύσαμε την κυκλοφορία της στερλίνας. Επιθυμούμε να διασφαλίσουμε ότι τα λάθη που έγιναν τότε δεν θα επαναληφθούν.

<SPEAKER ID=39 NAME="Duisenberg">
Κύριε Πρόεδρε, έλαβα τόσα πολλά συγχαρητήρια και επαίνους, ώστε θα πω απλώς ότι ευχαριστώ το Ευρωπαϊκό Κοινοβούλιο για τον τρόπο με τον οποίο δέχθηκε την ετήσια έκθεσή μας, και μπορώ να διαπιστώσω ότι στη συζήτηση εδώ εκφράζεται μεγάλη υποστήριξη για τη συνέχιση των πολιτικών που έχουμε ακολουθήσει μέχρι τώρα.
<P>
Υπάρχουν ορισμένα σημεία που θα ήθελα να σχολιάσω. Τα ζητήματα που έθεσαν η κ. Randzio-Plath, o κ. Κατηφόρης και ο κ. Goebbels συμπυκνώνονται όλα στο αν η ΕΚΤ έχει υπερβολικά υψηλό ρυθμό ανάπτυξης που έχει ως αποτέλεσμα την αύξηση των επιτοκίων. Η κ. Berθs έθεσε μια πολύ συγκεκριμένη ερώτηση, σχετικά με την οποία θα ήθελα να δηλώσω τα ακόλουθα. Δεν αντιλαμβάνομαι την απαισιοδοξία που χαρακτηρίζει αυτή την πτυχή της συζήτησης. Τα τελευταία 25 χρόνια ο μέσος ρυθμός ανάπτυξης του πραγματικού ΑεγχΠ στη ζώνη ευρώ κυμαινόταν μεταξύ 2 και 2,5% ετησίως. Φέτος και τον επόμενο χρόνο, η ανάπτυξη στη ζώνη ευρώ θα είναι μεγαλύτερη, και μάλιστα σημαντικά μεγαλύτερη, 3% ετησίως, ενώ αναμένουμε ο πληθωρισμός να κλείσει στο 2%. Εξαιτίας της αστάθειας των τιμών του πετρελαίου, μπορεί να είναι μεγαλύτερος από 2% ορισμένους μήνες, αλλά ο μέσος όρος πληθωρισμού θα είναι 2%. Θα υπάρχουν κίνδυνοι αύξησής του, αλλά το τι θα κάνουμε γι' αυτό εξαρτάται από τον τρόπο που θα εξελιχθεί η κατάσταση.
<P>
Απαντώντας στην ερώτηση της κ. Randzio-Plath σχετικά με το αν η ΕΚΤ αντιτίθεται σε ρυθμούς ανάπτυξης μεγαλύτερους από 3%, η ξεκάθαρη απάντησή μου είναι ότι σίγουρα δεν αντιτιθέμεθα σε ρυθμούς ανάπτυξης της τάξεως του 3%, τους οποίους αναμένουμε τώρα. Θα ήμασταν αντίθετοι στην αύξηση του πληθωρισμού, αλλά κάτι τέτοιο δεν διαφαίνεται μέχρι τώρα, μολονότι, όπως δηλώνω θα υπάρχουν κίνδυνοι αύξησής του. Εισερχόμαστε τώρα στην καλύτερη περίοδο που έχει γνωρίσει η Ευρώπη εδώ και πολύ καιρό, εδώ και δεκαετίες θα μπορούσα να πω. Η ανεργία θα σημειώσει πτώση τα επόμενα δύο χρόνια. Ομολογουμένως, όχι μεγάλη - δεν υπάρχει τίποτα που να μπορεί να κάνει η νομισματική πολιτική για να επιταχύνει τη διαδικασία - αλλά η ανεργία μειώνεται πολύ σταδιακά και θα συνεχίσει αυτή την πορεία.
<P>
Εάν, όπως όλοι αναμένουν και ελπίζουν, η Ελλάδα προσχωρήσει στην ΟΝΕ τον Ιανουάριο του επόμενου έτους, μόνο η Δανία θα είναι μέλος του ΜΣΙ.
<P>
Τέθηκε το ερώτημα τι θα πράξει η ΕΚΤ εάν αυτό δημιουργήσει προβλήματα στη Δανία; Η ΕΚΤ θα πράξει οτιδήποτε περνά από το χέρι της για να διατηρήσει τη Δανία στο ΜΣΙ και δεν έχει προγραμματισθεί μια ημερομηνία παύσης του μηχανισμού συναλλαγματικών ισοτιμιών, έτσι πρόκειται για μια απεριόριστη χρονική περίοδο. Μέχρι στιγμής, η Δανία έχει σημαντική επιτυχία ως μέλος του ΜΣΙ, με μικρότερα περιθώρια διακύμανσης των συναλλαγματικών ισοτιμιών από τα επιτρεπτά εντός του ΜΣΙ, και αναμένω ότι θα παραμείνει έτσι, μολονότι ελπίζω η Δανία να αποφασίσει να προσχωρήσει στην ΟΝΕ. Εντούτοις, μπορώ να διαβεβαιώσω την κ. Riis-Jψrgensen ότι η συνεργασία μεταξύ της Ευρωπαϊκής Κεντρικής Τράπεζας και της Εθνικής Τράπεζας της Δανίας είναι υποδειγματική.
<P>
Αναφέρθηκα ήδη εμμέσως στην εισαγωγική ομιλία μου στο ζήτημα της διαφάνειας και της δημοσίευσης της σύνοψης των πρακτικών που ζητά η πρόταση ψηφίσματος. Η εισαγωγή της μηνιαίας συνέντευξης τύπου αναφέρεται στη συζήτηση του Διοικητικού Συμβουλίου που μόλις έχει πραγματοποιηθεί. Η δήλωση προετοιμάζεται προσεκτικά από το σύνολο του Διοικητικού Συμβουλίου· δεν είναι μια δήλωση της στιγμής. Μια εβδομάδα αργότερα ολόκληρη η δήλωση αναπαράγεται σε μια πιο οριστική μορφή. Το κύριο άρθρο του μηνιαίου δελτίου δίνει όλες τις πληροφορίες που θα μπορούσαν να βρεθούν στη σύνοψη των πρακτικών της συνεδρίασης.

<SPEAKER ID=40 NAME="Πρόεδρος">
Σας ευχαριστώ πολύ, κύριε Duisenberg.
<P>
Η συζήτηση έληξε.
<P>
Η ψηφοφορία θα διεξαχθεί από τις 11.30 και μετά.

<CHAPTER ID=3>
ΟΝΕ
<SPEAKER ID=41 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κυρίου Karas (Α5-0170/2000), εξ ονόματος της Επιτροπής Οικονομικής και Νομισματικής Πολιτικής, σχετικά με την ανακοίνωση της Επιτροπής για την επικοινωνιακή στρατηγική κατά τα τελικά στάδια της υλοποίησης της ΟΝΕ.

<SPEAKER ID=42 LANGUAGE="DE" NAME="Karas">
Κύριε Πρόεδρε, κύριε Επίτροπε, αγαπητοί συνάδελφοι και αξιότιμοι συνεργάτες, σε 500 ημέρες από σήμερα θα κυκλοφορήσει το ευρώ σε τραπεζογραμμάτια και σε κέρματα. Αυτή είναι και η τελική φάση της πρώτης, τέτοιων τεραστίων διαστάσεων, νομισματικής μετατροπής στην ήπειρό μας. Το γεγονός αυτό αγγίζει άμεσα ή έμμεσα όλους τους πολίτες της οικονομικής και νομισματικής ένωσης, όλους τους πολίτες των κρατών μελών της ΕΕ, των υποψήφιων προς ένταξη χωρών αλλά και άλλων, τρίτων χωρών. Ο κάθε καταναλωτής, πολίτης ή τουρίστας στην ήπειρό μας καθώς και η παγκόσμια οικονομία στο σύνολό της θα πρέπει να μάθουν να αναγνωρίζουν το νέο νόμισμα, να χρησιμοποιούν τις νέες τιμές και να το εντάξουν στην καθημερινότητά τους. Οι μεγάλες και οι μικρές επιχειρήσεις θα πρέπει να προσαρμόσουν τις λογιστικές τους εργασίες και τη μηχανογράφησή τους και να προβούν σε ευρύτατες προεργασίες.
<P>
Έχουμε ήδη μιλήσει πολύ για τα πλεονεκτήματα του ευρώ και της οικονομικής και νομισματικής ένωσης. Ανεξάρτητα από αυτό έχουμε βέβαια να κάνουμε πάρα πολλά πράγματα ακόμα. Διάφορες δημοσκοπήσεις μας δείχνουν ότι γίνεται υπερβολικά περιορισμένη χρήση του ευρώ τόσο από την πλευρά των επιχειρήσεων όσο και από την πλευρά των ιδιωτών, περιορισμένη είναι επίσης και η "ευρώ-συνείδηση". Ένα 30% των επιχειρήσεων δεν έχει ακόμα πεισθεί για την αναγκαιότητα έγκαιρης προετοιμασίας. Πιστεύουν μάλιστα εν μέρει ότι θα μπορέσουν να τελειώσουν τη διαδικασία προσαρμογής στο ευρώ στα τέλη του έτους 2002. Οι πολίτες σπάνια διαθέτουν τραπεζικό λογαριασμό σε ευρώ και ακόμα πιο σπάνια το χρησιμοποιούν στις οικονομικές τους συναλλαγές.
<P>
Είναι τεράστια η ανάγκη για πληροφόρηση καθώς και για τη λήψη μέτρων προκειμένου να διαμορφωθεί η αντίστοιχη συνείδηση, δηλαδή μέτρων που ξεπερνούν τις τεχνικής υφής πληροφορίες για τη μετάβαση στο ευρώ. Η Επιτροπή Οικονομικής και Νομισματικής Πολιτικής δεν περιορίστηκε στον σχολιασμό της έκθεσης της Ευρωπαϊκής Επιτροπής. Επικροτούμε τις προτεραιότητες και τα μέτρα που προτάθηκαν. Προσπαθήσαμε να συγκεκριμενοποιήσουμε, να εμβαθύνουμε και, όπου το θεωρήσαμε αναγκαίο, να συμπληρώσουμε την εν λόγω έκθεση. Λαμβάνοντας υπόψη ότι θα δαπανηθούν για την ενημερωτική εκστρατεία περίπου 80 εκατ. ευρώ κατά τη διάρκεια της τριετίας 1999 - 2002, στα οποία θα προστεθούν άλλα 80 εκατ. ευρώ από την ΕΚΤ, οφείλουμε να αναγνωρίσουμε ότι έχει αποφασιστική σημασία ο αυστηρότατος συντονισμός όλων των ενεχομένων θεσμικών οργάνων, ενώσεων και κρατών, ώστε να τεθούν σαφείς προτεραιότητες, να προωθηθεί η συμφωνία ως προς μηνύματα κλειδί, να διενεργηθούν συνοδευτικοί έλεγχοι - εν προκειμένω προτείνω τη σύσταση ομάδας εργασίας που θα αποτελείται από μέλη της Επιτροπής και του Κοινοβουλίου - να μεταφερθούν οι πολιτικοί όροι και στις συνθήκες με τα κράτη μέλη και να επιδείξουμε σε μεγάλο βαθμό επαγγελματικότητα κατά την εκτέλεση του εγχειρήματος αυτού.
<P>
Επιτρέψτε μου στο ενάμισι λεπτό που μου απομένει να πω κάτι για τις προτεραιότητες. Περισσότερες από τις μισές ΜΜΕ δεν έχουν ακόμα εκπονήσει κάποιο πρόγραμμα δράσης για τη μετάβαση. Οι ΜΜΕ θα πρέπει να ξεκινήσουν το ταχύτερο δυνατόν τις αντίστοιχες τεχνικές διαδικασίες και να προβούν σε νέες σκέψεις σχετικά με τις στρατηγικής σημασίας συνέπειες μιας αγοράς που θα χαρακτηρίζεται από διαφάνεια ως προς τις τιμές και από αυξημένο ανταγωνισμό. Ως εκ τούτου οι ΜΜΕ αποτελούν προτεραιότητα για το φθινόπωρο του 2000.
<P>
Δεύτερο, το ευρύ κοινό που περιλαμβάνει όλες τις ομάδες στόχους και εκτείνεται και πέρα από αυτές. Στο σημείο αυτό θα πρέπει να μεταδοθεί στους πολίτες το αίσθημα της ασφάλειας. Η δημόσια διοίκηση θα πρέπει να διαδραματίσει ρόλο προτύπου όσον αφορά την ενημέρωση και τη διαμεσολάβηση όπως και οι ΜΚΟ και τα πολιτικά ιδρύματα.
<P>
Τρίτο, τα σχολεία οι μαθητές και οι νέοι. Προτείνουμε συγκεκριμένα όχι μόνο να γίνουν το ταχύτερο δυνατόν αλλαγές στα σχολικά βιβλία με μονάδα μέτρησης το ευρώ, αλλά να χρησιμοποιηθούν διαγωνισμοί ζωγραφικής, σχεδίου, έκθεσης και ρητορικής, θέτοντας το συναισθηματικό θέμα, που είναι θέμα ταυτότητας για την Ευρώπη: "Εγώ και το ευρώ". Ένας άλλος τομέας είναι η Παγκόσμια Ημέρα Αποταμίευσης που διοργανώνουν οι τράπεζες σε όλη την Ευρώπη. Θα πρέπει να καθιερώσουμε την Ημέρα Αποταμίευσης του Ευρώ, ώστε να υπάρξουν περισσότερα βιβλιάρια ταμιευτηρίου σε ευρώ ήδη πριν από τη φάση της τελικής μετάβασης. Πρέπει επίσης να δεσμεύσουμε περισσότερο όλους τους δημόσιους εκπροσώπους, όχι μόνο τους βουλευτές του Ευρωπαϊκού Κοινοβουλίου, αλλά όλους όσους έχουν λάβει μέσω εκλογών εντολή από τους πολίτες, αρχίζοντας από την τοπική αυτοδιοίκηση και φτάνοντας στο επίπεδο της ΕΕ.
<P>
Παράλληλα με την επάνδρωση των τμημάτων των Γενικών Διευθύνσεων, ο συντονισμός παραμένει ο σημαντικότερος τομέας προκειμένου να καταστεί σαφές το μήνυμα που θέλουμε να εκπέμψουμε στο πλαίσιο μιας ευρείας επικοινωνιακής διαδικασίας με τον πολίτη, μιας διαδικασίας που θα διαθέτει επαρκή χρηματοδότηση και αντίστοιχα χρονικά περιθώρια. Προτείνουμε συνεπώς να παραταθεί η ενημερωτική εκστρατεία μέχρι το 2002. Με αυτό δεν θα λήξει ωστόσο η επιτυχημένη ιστορία του ευρώ αλλά θα συνεχιστεί, ενδυναμωμένη από την υποστήριξη των πολιτών.

<SPEAKER ID=43 LANGUAGE="DE" NAME="Haug">
Κύριε Πρόεδρε, αγαπητοί συνάδελφοι όλοι γνωρίζουμε ότι οι Ευρωπαίοι πολίτες εξακολουθούν να έχουν μεγάλη ανάγκη για ενημέρωση μολονότι η νομισματική ένωση υφίσταται ήδη και η εισαγωγή του ευρώ σε τραπεζογραμμάτια και νομίσματα δεν πια πολύ μακριά. Έχουμε μπροστά μας σχεδόν 75 εβδομάδες. Η Επιτροπή Προϋπολογισμών, όπως και όλοι οι συνάδελφοι είναι απόλυτα σύμφωνοι με τους στόχους που αναφέρονται στην ανακοίνωση της Επιτροπής για την επικοινωνιακή στρατηγική που θα πρέπει να υιοθετηθεί στα τελικά στάδια της ολοκλήρωσης της ΟΝΕ. Είμαστε επίσης της άποψης ότι θα πρέπει να υπάρξουν κίνητρα και να βοηθηθούν οι επιχειρήσεις, και ιδιαίτερα οι μικρομεσαίες, ώστε να μπορέσουν να λάβουν τα απαιτούμενα μέτρα για τη μετάβαση στο ευρώ.
<P>
Εξίσου σωστό και σημαντικό είναι να ενισχυθεί η προετοιμασία όλων των πολιτών, όλων των καταναλωτών. Θα πρέπει όλοι μας να προσαρμοστούμε στο ευρώ στην καθημερινή μας ζωή. Δεν αποτελεί όμως καθήκον της Επιτροπής Προϋπολογισμών να αξιολογήσει λεπτομερώς την ανακοίνωση της Επιτροπής. Περιοριστήκαμε στις πτυχές που αφορούν τον προϋπολογισμό. Επισημαίνουμε για άλλη μια φορά ότι στη Διοργανική Συμφωνία είχαμε ορίσει πως η πολιτική πληροφόρησης είναι μια αυτόνομη δράση που δεν χρειάζεται ειδική νομική βάση. Αυτό πρέπει για συγκεκριμένους λόγους να το επαναλάβουμε ειδικά στο Συμβούλιο.
<P>
Θέλω ωστόσο να υπενθυμίσω ρητά ότι το πρόγραμμα ΡRΙΝCΕ ξεκίνησε από το Κοινοβούλιο στο πλαίσιο της διαδικασίας εκτέλεσης του προϋπολογισμού του 1996 με σαφή στόχο να χρηματοδοτήσει τις εκστρατείες πληροφόρησης σχετικά με τις προτεραιότητες της ΕΕ και αυτό σε διοργανική βάση, επειδή τότε όπως και τώρα ήμασταν πεπεισμένοι πως έτσι θα δαπανηθούν με τη μεγαλύτερη δυνατή αποδοτικότητα οι διατιθέμενες πιστώσεις. Για τον λόγο αυτό τονίζουμε και πάλι ότι η απόφαση για την κατανομή των πιστώσεων και για τις κατευθυντήριες γραμμές εκτέλεσης, συμπεριλαμβανομένων των κοινών δράσεων, λαμβάνονται με βάση τη γνωμοδότηση που εκδίδει η διοργανική ομάδα εργασίας. Η εν λόγω ομάδα εργασίας ορίζεται ρητά στις παρατηρήσεις του προϋπολογισμού, και, απευθυνόμενη στη Επιτροπή, τονίζω σαφέστατα πως εκεί θα πρέπει να παραμείνει. Για τον λόγο αυτό θα προσθέσουμε και πάλι την αντίστοιχη παρατήρηση στα κεφάλαια Β3-300 και Β3-306 του προϋπολογισμού, την οποία η Επιτροπή προφανώς "ξέχασε" - και βάζω ξέχασε σε εισαγωγικά - να συμπεριλάβει στο προσχέδιο για τον προϋπολογισμό του 2001.
<P>
Ευχαριστώ τον εισηγητή και την αρμόδια επί της ουσίας επιτροπή που συμπεριέλαβαν τις παρατηρήσεις μας στα τελικά συμπεράσματα.
<P>
(Χειροκροτήματα)

<SPEAKER ID=44 NAME="Myller">
Αξιότιμε κύριε Πρόεδρε, η ενημέρωση για το ευρώ είναι προς όφελος των πολιτών και προορίζεται να ικανοποιήσει ιδιαιτέρως τις ανάγκες των πολιτών για πληροφόρηση. Η ενημέρωση πρέπει να πραγματοποιηθεί σε συνεργασία με τα κράτη μέλη, όμως το πλέον σημαντικό κατά τη γνώμη μου είναι ότι οι μη κυβερνητικές οργανώσεις έχουν τον κύριο λόγο στην ενημέρωση. Πρέπει όσο το δυνατόν πιο γρήγορα να περάσουμε στο επίπεδο της σκέψης του λαού, στην ενημέρωση σε απλουστευμένη γλώσσα. Η αποκαλούμενη στρατηγική ενημέρωσης σε δύο φάσεις, όπου ισότιμες ομάδες ενημερώνουν τα δικά τους μέλη, έχει αποδειχθεί η καλύτερη, και αυτήν πρέπει να αξιοποιήσουμε επίσης σε τούτη την ενημερωτική δράση. Προσωπικά φοβάμαι εκείνες τις ενημερωτικές εκστρατείες οι οποίες διευθύνονται από την Επιτροπή. Αυτές είναι συνήθως πολυτελείς και υλοποιούνται με πολύ μεγάλο κόστος. Το γεγονός ότι αυτή η ενημερωτική εκστρατεία πραγματοποιείται με την υποστήριξη των μη κυβερνητικών οργανώσεων και μέσω αυτών, ας ελπίσουμε ότι θα εμποδίσει την επανάληψη τέτοιων φαινομένων.
<P>
Η έλευση του ευρώ περιλαμβάνει επίσης πολλά πρακτικά ζητήματα για τους καταναλωτές. Πάνω απ' όλα πρέπει να φροντίσουμε ώστε να μην ανέβουν τεχνητά οι τιμές όταν θα αλλάζουν τα νομίσματα. Επί του προκειμένου, οι ενώσεις καταναλωτών έχουν πάρα πολύ μεγάλο και σημαντικό έργο να προσφέρουν, και θα πρέπει να ληφθούν επίσης υπόψη οι γυναικείες οργανώσεις, διότι οι γυναίκες χρειάζονται γνώσεις στον τομέα αυτό. Είναι πάρα πολύ βασικό οι διασυνοριακές μεταβιβάσεις και πληρωμές να τηρούν τις αρχές της εσωτερικής αγοράς. Χαίρομαι που ο πρόεδρος της Ευρωπαϊκής Κεντρικής Τράπεζας κ. Duisenberg έδωσε επίσης προσοχή στο σημείο αυτό και υποσχέθηκε ότι η ΕΚΤ θα υποβάλει έκθεση επί του θέματος αυτού. Αληθινά ευελπιστώ ότι αυτά τα πρακτικά ζητήματα, τα οποία ενοχλούν τους καταναλωτές, θα τα φροντίσουμε πριν από την καθαυτή καθιέρωση του ευρώ.

<SPEAKER ID=45 LANGUAGE="DE" NAME="von Wogau">
Κύριε Πρόεδρε, αξιότιμοι συνάδελφοι, αρχικά θέλω να συγχαρώ τον συνάδελφο Karas για την εξαίρετη έκθεσή του. Ταυτόχρονα όμως θέλω να επισημάνω ότι αυτή την εποχή δεν μπορούμε να είμαστε ευχαριστημένοι με την πολιτική πληροφόρησης της Επιτροπής. Οφείλουμε να υπενθυμίσουμε ότι το πρόγραμμα για την ενημέρωση σχετικά με το ευρώ αποτελεί και σύμφωνα με τον προϋπολογισμό κοινό πρόγραμμα της Ευρωπαϊκής Επιτροπής και του Ευρωπαϊκού Κοινοβουλίου. Την τελευταία κοινοβουλευτική περίοδο υπήρχε όργανο διεύθυνσης υπό τον συνάδελφο Αναστασόπουλο το οποίο είχε ορίσει τις γενικές γραμμές της πολιτικής πληροφόρησης στον συγκεκριμένο τομέα και είχε τότε μεγάλη επιτυχία. Είχαμε κατορθώσει τότε να εξασφαλίσουμε πρωταρχικά την πλήρη συμμετοχή των κοινοβουλευτικών εκπροσώπων στην ενημερωτική εκστρατεία και μέσω των πολιτικών ιδρυμάτων. Αυτό λείπει στην παρούσα κοινοβουλευτική περίοδο. Δεν έχει συγκληθεί ακόμα το εν λόγω όργανο που αποτελείτο από την αρμόδια Επίτροπο και τον Πρόεδρο της αρμόδιας επιτροπής του Κοινοβουλίου. Δεν έχει γίνει ακόμα εκκαθάριση για μερικές από τις διαδικασίες της προηγούμενης περιόδου. Εν προκειμένω πρέπει να τεθεί σαφώς το ερώτημα αν πρόκειται να προχωρήσει το ζήτημα αυτό. Ως εκ τούτου ζητώ αρχικά την ταχύτερη δυνατή σύγκληση του οργάνου. Αυτό ήταν το πρώτο σημείο που ήθελα να αναφερθώ.
<P>
Το δεύτερο σημείο που θα θίξω εν συντομία αφορά την παρατήρηση που σχετίζεται με το περιεχόμενο της εκστρατείας ενημέρωσης. Αν συγκρίνει κανείς τις τιμές από την μία πλευρά στην Ευρώπη των ένδεκα, δηλαδή στη ζώνη του ευρώ, και από την άλλη στις χώρες εκτός ζώνης ευρώ, και στη Μεγάλη Βρετανία, αλλά ιδιαίτερα στην Ελβετία και στη Νορβηγία, θα διαπιστώσει ότι στη ζώνη του ευρώ γενικά, ακόμα και στα αποκαλούμενα πλούσια κράτη, το επίπεδο των τιμών είναι χαμηλότερο από εκείνο των άλλων χωρών. Τούτο έχει ως αποτέλεσμα το ευρωπαϊκό νόμισμα να οδηγεί ήδη σήμερα σε μεγαλύτερο ανταγωνισμό στον τομέα αυτό ο οποίος από την πλευρά του οδηγεί στην προσφορά αγαθών και υπηρεσιών με ευνοϊκότερους όρους για τους πολίτες. Θα πρέπει να εκπονηθεί μια μελέτη σχετικά, όπως εξάλλου ζητά στην έκθεσή του και ο συνάδελφος Karas.

<SPEAKER ID=46 LANGUAGE="DE" NAME="Randzio-Plath">
Κύριε Πρόεδρε, εξ ονόματος της Ομάδας μου θέλω να συγχαρώ τον εισηγητή και να δηλώσω ότι θα υποστηρίξουμε την έκθεσή του καθώς και ότι χαιρετίζουμε το θετικό πνεύμα της ανακοίνωσης της Επιτροπής. Είναι πλέον από καιρό αναγκαίο να γίνει αποδοτικότερη η επικοινωνιακή στρατηγική και να βελτιωθεί πραγματικά η συνεργασία ανάμεσα στην Επιτροπή, το Ευρωπαϊκό Κοινοβούλιο και τα κράτη μέλη. Οι Ευρωπαίοι πολίτες όχι μόνο αισθάνονται, αλλά και πραγματικά δεν είναι κατάλληλα προετοιμασμένοι για το ευρώ, τόσο από υποκειμενική όσο από αντικειμενική άποψη. Η μακρά μεταβατική περίοδος δεν οδήγησε τους πολίτες σε εντατικότερες και προσεκτικότερες προετοιμασίες για την εισαγωγή του ευρώ, αντίθετα μάλιστα οδηγεί σε αποπληροφόρηση και σε αναβολές των προετοιμασιών, μερικοί μάλιστα σκέπτονται μέχρι τον Ιούνιο του 2002.
<P>
Δυστυχώς αυτό δεν φαίνεται να αφορά μόνο τους απλούς πολίτες αλλά και τις επιχειρήσεις. Ισχυρίζεται μεν το 80% των επιχειρήσεων ότι προετοιμάζεται για το ευρώ και την εισαγωγή του αλλά αντικειμενικά, το πολύ το 25% των επιχειρήσεων προετοιμάζεται συγκεκριμένα. Υπέρ της καθυστέρησης αυτής συνηγορεί βέβαια και το γεγονός ότι μόνο το 1% των τραπεζογραμματίων έχει αντικατασταθεί εντός της ΕΕ. Πρέπει λοιπόν πραγματικά να φοβόμαστε πως αν δεν επιδείξουμε τώρα τον απαραίτητο ζήλο ενδέχεται να συμβεί το big bang που καμία κυβέρνηση δεν θα ήθελε.
<P>
Ωστόσο, θα πρέπει εν προκειμένω να καταβάλουν και οι ίδιες οι κυβερνήσεις προκαταβολικά προσπάθειες και να επιδείξουν μεγαλύτερο ζήλο. Θεωρώ ότι δεν πρέπει κανείς να μεταφέρει όλες τις ευθύνες στο ευρωπαϊκό επίπεδο. Σε τελική ανάλυση αποτελεί και με το πνεύμα της επικουρικότητας υποχρέωση των κρατών μελών να μεριμνήσουν για την πολιτική πληροφόρηση και επιμόρφωση. Πρέπει πραγματικά να απευθύνουμε έκκληση στα κράτη μέλη της ΕΕ να επενδύσουν χρήματα, χρόνο και προσωπικό ώστε το ευρώ να στεφθεί με επιτυχία. Δυστυχώς οι υπηρεσίες της δημόσιας διοίκησης δεν έχουν αναλάβει μέχρι σήμερα την πρωτοπορία, όπως βασικά θα άρμοζε.
<P>
Θεωρώ σημαντικό να κινητοποιηθούν τα σχολεία, οι δάσκαλοι και τα εκπαιδευτικά ιδρύματα για την προετοιμασία της εισαγωγής του ευρώ, πράγμα που δικαιολογημένα επεσήμανε ο εισηγητής. Το ευρώ πρέπει να αποτελέσει αντικείμενο διδασκαλίας σε όλη την επικράτεια. Δεν αρκούν μερικές πολύ επιτυχημένες μεν, αλλά πολύ περιορισμένες δραστηριότητες σχετικά με το ευρώ στα σχολεία της Ευρώπης, στο πλαίσιο του προγράμματος Σωκράτης. Όχι, είναι πράγματι ένα καθήκον που πρέπει να εκτελεστεί επί τόπου. Θα ήταν θαυμάσιο αν τα σχολεία και η νεολαία της Ευρώπης χαιρέτιζε το ευρώ σαν μια απτή Ευρώπη και αν στο πλαίσιο αυτό εκμεταλλευόταν κανείς τις δικές του προετοιμασίες για να επικοινωνήσει και με άλλους. Αυτό θα μπορούσε να το κάνει και η παλαιότερη γενιά που εν μέρει αντιμετωπίζει το ευρώ με αρκετό σκεπτικισμό. Γιατί να μην χρησιμοποιήσουν οι γηραιότεροι Ευρωπαίοι την πείρα τους, τις γνώσεις τους και τον χρόνο που έχουν στη διάθεσή τους για να συμβάλουν στην επιτυχία του ευρώ; Εδώ θα μπορούσε ενδεχομένως να υπάρξει μια νέα συμφωνία γενεών που θα συνέβαλε στην επιτυχία του ευρώ.
<P>
Φυσικά, η Επιτροπή καλείται να συνεργαστεί στενότερα μαζί μας και να επιταχύνει τις δεσμεύσεις. Ας μην ξεχάσουμε λοιπόν ότι είναι άκρως περιορισμένες οι πιστώσεις για την εκστρατεία πληροφόρησης και ότι θα πρέπει να κατανεμηθούν μεταξύ των κρατών μελών. Καμιά επιχείρηση που θέλει να εισαγάγει στην αγορά ένα σημαντικό προϊόν της δεν θα στηριζόταν σε τόσο λίγα χρήματα, εάν ήθελε να έχει επιτυχία με το συγκεκριμένο προϊόν. Ένα επιχείρημα που συνηγορεί υπέρ του ευρώ είναι η σφραγίδα ποιότητας που φέρει, δηλαδή οι πρώτες καλές εμπειρίες με την νομισματική ένωση και συγκεκριμένα το γεγονός ότι η Ευρώπη μπόρεσε τον τελευταίο καιρό να μείνει πράγματι ανεπηρέαστη από τις νομισματικές καταιγίδες. Ωστόσο η επιτυχία του εξαρτάται και από το να γίνει η πληροφόρηση διαπαιδαγώγηση, καθότι τελικά χρειάζεται η εκμάθηση μιας εντελώς νέας αίσθησης όσον αφορά τις τιμές, τους υπολογισμούς και τις αξιολογήσεις. Δεν θα πρέπει να παρασυρθούμε από την ευκολία της μετάβασης στο ευρώ την 1η Ιανουαρίου 1999, και από το γεγονός ότι περάσαμε χωρίς κανένα εμπόδιο στη νέα χιλιετία. Θα πρέπει να γίνει και ψυχολογική προετοιμασία του πληθυσμού για το ευρώ και αυτό θα πρέπει να το κάνουμε όλοι μαζί από κοινού σε όλα τα επίπεδα της ΕΕ.

<SPEAKER ID=47 NAME="Gasςliba i Bφhm">
Θα ήθελα καταρχάς να δηλώσω ότι η Ομάδα μας, όπως το έπραξε και σε επίπεδο επιτροπής, υποστηρίζει την έκθεση Karas. Πιστεύουμε ότι πρόκειται για μια πολύ καλή έκθεση που συμβάλλει πολύ θετικά σε ένα θέμα μείζονος σημασίας στη διαδικασία ενσωμάτωσης του ευρώ στην υπόθεση της ιθαγένειας.
<P>
Είναι προφανές ότι το ευρώ δεν είναι πλέον αποκλειστικά μακροοικονομικό και χρηματοοικονομικό θέμα, πρόκειται για ένα θέμα που θα φθάσει σε κάθε ευρωπαίο πολίτη, είναι ένα ενδεικτικό στοιχείο ευρωπαϊκής ταυτότητας και συνεπώς διαλαμβάνει τη μέγιστη σημασία στη διαδικασία ευρωπαϊκής οικοδόμησης. Υπ' αυτή την έννοια, είναι εξαιρετικά σημαντικό να γίνει μια ενημερωτική εκστρατεία - καλά οργανωμένη - ώστε το 2002 το ευρώ να χαίρει του μέγιστου βαθμού αξιοπιστίας και αποδοχής που όλοι επιθυμούμε. Πέραν αυτού, όπως προαναφέρθηκε, υπάρχει μεγάλη καθυστέρηση σε ό,τι αφορά τον αριθμό των χωρών και επιχειρήσεων που είναι έτοιμες να το χρησιμοποιήσουν και σε ό,τι αφορά το επίπεδο ενημέρωσης των πολιτών.
<P>
Υπό αυτή την έννοια, θα ήθελα εν συντομία να επισημάνω τρία ζητήματα. Το πρώτο αφορά την αποκέντρωση: είναι πολύ σημαντική η συμμετοχή των περιφερειακών και τοπικών αρχών, πολλές εκ των οποίων έχουν σημαντικότατες αρμοδιότητες και είναι καλύτερα προετοιμασμένες από ότι τα ίδια τα κράτη μέλη προκειμένου να προσεγγίσουν τον πολίτη. Πρόκειται για μια πτυχή που καλό θα ήταν να λάβουν υπόψη η Ευρωπαϊκή Κεντρική Τράπεζα και η Επιτροπή. Θα ήθελα να μάθω την άποψη του Επιτρόπου Solbes αναφορικά με τη συμμετοχή σε αυτό το επίπεδο, όπως άλλωστε ζήτησε και ο κ. von Wogau. Πρέπει να μεριμνήσουμε προκειμένου αυτές οι αρχές να παίξουν σημαίνοντα ρόλο, όπως τους αναλογεί, διότι είναι οι καλύτερα προετοιμασμένες να προσεγγίσουν τους πολίτες.
<P>
Δεύτερον, αυτή η αποκέντρωση πρέπει επίσης να γίνει σε επίπεδο επιχειρήσεων και τομέων και να μην περιοριστεί στις κεντρικές ενώσεις των συνδέσμων επιχειρήσεων ή των συνδικαλιστικών φορέων.
<P>
Τρίτον, σας συστήνω να διαβάσετε τα συμπεράσματα της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, που εισάγουν την πολιτιστική διάσταση, στοιχείο εξαιρετικά σημαντικό για την επιτυχία της εν λόγω ενημερωτικής εκστρατείας.

<SPEAKER ID=48 NAME="Hudghton">
Κύριε Πρόεδρε, χαιρετίζω αυτή την ευκαιρία για να δώσω μια έξωθεν άποψη, από τη Σκωτία, η οποία για την ώρα αποτελεί τμήμα του Ηνωμένου Βασιλείου. Εκεί η τροφοδότησή μας με πληροφορίες για το ευρώ κυριαρχείται από τη μάλλον χλιαρή και μη πειστική προσέγγιση της κυβέρνησης των Εργατικών και από τη σχεδόν υστερική ρητορική ενάντια στο ευρώ του Κόμματος των Συντηρητικών.
<P>
Αντίθετα, το κόμμα μου - το Σκωτικό Εθνικό Κόμμα - επαναβεβαίωσε πρόσφατα τη θέση μας, η οποία υποστηρίζει την καταρχήν ένταξη στο νόμισμα του ευρώ, και δεν φοβόμαστε να προωθήσουμε αυτή την άποψη. Οι έμποροι της Σκωτίας, από τους μεταποιητές του αλιευτικού κλάδου μέχρι τους γεωργούς, και από τους κατασκευαστές μέχρι τον τουριστικό τομέα, αναγκάζονται να ανταγωνίζονται με το ένα χέρι δεμένο πίσω από την πλάτη τους.
<P>
Ο κ. Karas αναγνωρίζει ότι υπάρχει υψηλό επίπεδο υποστήριξης για το ευρώ, αλλά και ορισμένα μειονεκτήματα στην παροχή πληροφόρησης εντός της ζώνης ευρώ, και υποστηρίζω τις ιδέες του για την αντιμετώπιση αυτού του προβλήματος. Ωστόσο, χαιρετίζω ιδιαιτέρως το γεγονός ότι αυτή η στρατηγική αφορά και εκείνα τα κράτη μέλη που δεν λαμβάνουν ακόμη μέρος στη νομισματική ένωση, εφόσον θα υπάρξουν ασφαλώς συνέπειες είτε προσχωρήσουμε στη νομισματική ένωση είτε παραμείνουμε εκτός. Καλώ τις κυβερνήσεις του Ηνωμένου Βασιλείου και της Σκωτίας να συμμετάσχουν πλήρως σε αυτή την εκστρατεία.

<SPEAKER ID=49 NAME="Schmid, Herman">
Κύριε Πρόεδρε, τρεις είναι οι χώρες που δεν συμμετέχουν στην ΟΝΕ. Στις χώρες αυτές θα διεξαχθούν δημοψηφίσματα πριν οι κυβερνήσεις αποφασίσουν σχετικά με την εισαγωγή του ευρώ. Δύο από αυτές τις χώρες, η Αγγλία και η Δανία, έχουν ορθώς κρίνει να μην συμμετάσχουν στην ενημερωτική εκστρατεία για το ευρώ, λαμβάνοντας υπόψη ότι η συζήτηση δεν έχει ακόμη περατωθεί και εν αναμονή του επικείμενου δημοψηφίσματος.
<P>
Η τρίτη χώρα που είναι εκτός της ζώνης ευρώ, η Σουηδία, έχει ωστόσο αποφασίσει να συμμετάσχει στην εκστρατεία παρόλο που θα διεξαχθεί πριν από το δημοψήφισμα και πριν αποφασιστεί αν θα εισαχθεί το ευρώ στη Σουηδία. Αυτό σημαίνει ότι η εκστρατεία για το ευρώ δεν θα είναι μια συνηθισμένη ενημερωτική εκστρατεία όπως στις άλλες χώρες, αλλά ένα είδος εκστρατείας πειθούς και η αρχή της μάχης μεταξύ αυτών που θα ψηφίσουν υπέρ και αυτών που θα ψηφίσουν κατά στο δημοψήφισμα. Είναι δύσκολο να φανταστούμε ότι η εκστρατεία για το ευρώ θα δίνει οποιαδήποτε ιδιαίτερα καθοριστική πληροφορία για το ευρώ, αφού στόχος της είναι να ενισχύσει την εμπιστοσύνη στο ευρώ και τη μεταρρύθμιση του ευρώ. Αυτό σημαίνει στην πραγματικότητα ότι η εκστρατεία για το ευρώ θα εξυπηρετήσει τον πολιτικό στόχο της σουηδικής κυβέρνησης, που είναι να πείσει το σουηδικό λαό να ψηφίσει "ναι" στο δημοψήφισμα.
<P>
Η εκστρατεία για το ευρώ χρηματοδοτείται κατά 50% με πόρους της ΕΕ και θα διεξαχθεί σε ολόκληρη την κοινωνία, ακόμη και στα σχολεία, τα οποία δεν είναι συνηθισμένα σε μεροληπτικές πολιτικές εκστρατείες, όπως συμβαίνει στην προκειμένη περίπτωση. Πιστεύω ότι θα είναι σκανδαλώδες αν η σουηδική κυβέρνηση μπορέσει να χρησιμοποιήσει με αυτόν τον τρόπο την εκστρατεία για το ευρώ. Θα εκθέσει και θα φέρει την ΕΕ σε δύσκολη θέση αν η εκστρατεία πραγματοποιηθεί στη χώρα όπως σχεδιάζεται. Για το λόγο αυτόν, θα ήθελα να κάνω έκκληση στην Επιτροπή να διασφαλίσει ότι θα αναβληθεί η συμφωνία σχετικά με τη σουηδική εκστρατεία για το ευρώ, ή ότι θα τροποποιηθεί, ούτως ώστε να διεξαχθεί αφού ο σουηδικός λαός θα έχει εκφράσει τη γνώμη του σε δημοψήφισμα.
<P>
Θα ήθελα επίσης να απευθύνω έκκληση στους συναδέλφους μου να υποστηρίξουν τις τροπολογίες 7 και 12 όταν θα ψηφίσουν αύριο, αφού το κείμενο αυτών των τροπολογιών συνιστά να μην διεξαχθεί η εκστρατεία στις χώρες που δεν έχουν αποφασίσει αν θα συμμετάσχουν στην ΟΝΕ.

<SPEAKER ID=50 NAME="Krarup">
Κύριε Πρόεδρε, θα ήθελα να συνεχίσω εκεί που σταμάτησε ο προηγούμενος ομιλητής. Χαίρομαι που δεν χρησιμοποιήθηκαν επίσημα χρήματα στην προπαγάνδα κατά τη συζήτηση για το ευρώ στη Δανία. Η έκθεση αυτή είναι από τα πιο ενδιαφέροντα κείμενα που έχω διαβάσει εδώ και καιρό. Πρέπει να συμπεριληφθεί σε ένα εγχειρίδιο για δημοκράτες, ή ίσως μάλλον να χρησιμοποιηθεί σαν μέσο παιδείας για αντιδημοκρατική χειραγώγηση. Διαβάζω εδώ ότι το ευρώ "αποτελεί ουσιώδη και καθοριστικό προσδιοριστικό παράγοντα της ευρωπαϊκής ενοποιητικής διαδικασίας" . Διαπιστώνεται επίσης ότι δεν υπάρχει σημαντική υποστήριξη στην ευρωζώνη και καθόλου υποστήριξη στις χώρες εκτός της ζώνης, οπότε καλείται η Επιτροπή, όπως με μεγάλη σαφήνεια εκφράζεται στη γνωμοδότηση της Επιτροπής Πολιτισμού, "να λάβει υπόψη κατά τη διεξαγωγή της διαφημιστικής και ενημερωτικής εκστρατείας ότι μεγάλο μέρος του πληθυσμού εξακολουθεί να αντιμετωπίζει με επιφυλακτικότητα το κοινό νόμισμα" . Ή για να το πούμε με άλλα λόγια, στόχος είναι όπως γράφεται στην ίδια την έκθεση "με τη χρησιμοποίηση κατάλληλων μέσων επικοινωνίας να υπάρξει ανταπόκριση στις εθνικές και πολιτιστικές απαιτήσεις της ευρωπαϊκής κοινής γνώμης" . Με λίγα λόγια χειραγώγηση. Η κατάσταση έχει ως εξής: στο εν λόγω πρόγραμμα χρησιμοποιήθηκαν πάνω από 100 εκατομμύρια ευρώ για να επηρεαστούν οι λαοί της Ευρώπης. Πάει να πει ότι η Επιτροπή χρησιμοποιεί τα χρήματα του λαού της Ευρώπης για να χειραγωγήσει τον ίδιο τον λαό. Αυτό προσωπικά για μένα είναι ακριβώς το αντίθετο από αυτό που φανταζόμασταν με αυτό το πρόγραμμα. Η δημοκρατία προϋποθέτει λαϊκές αποφάσεις, όχι χειραγώγηση από την πλευρά του μηχανισμού. Τα λέω δε αυτά επειδή όπως είναι γνωστό στη Δανία θα διεξαγάγουμε δημοψήφισμα στις 28 Σεπτεμβρίου για τη συμμετοχή στο ευρώ, και είναι αυτονόητο ότι βάση όλων αποτελεί ο λαϊκός διάλογος. Δεν θέλουμε να υποστούμε χειραγώγηση. Μια τόσο καταφανή χειραγώγηση έχουμε να δούμε από τότε που τα ολοκληρωτικά καθεστώτα κατέρρευσαν πριν από χρόνια. Είναι μια άκρως αξιοθρήνητη έκθεση.

<SPEAKER ID=51 LANGUAGE="DE" NAME="Ilgenfritz">
Κύριε Πρόεδρε, συγχαίρω τον εισηγητή για την πολύ ενημερωτική του έκθεση. Ένα από τα θετικά της σημεία ήταν ότι επέλεξε τις ΜΜΕ ως μια πολύ σημαντική ομάδα στόχο, καθότι ειδικά στην εν λόγω ομάδα θα μπορούσαν να δημιουργηθούν ενδεχομένως σημαντικά προβλήματα στην περίοδο μετάβασης στο ευρώ. Επιπλέον οφείλουμε να υποστηρίξουμε κάθε πρωτοβουλία και να απευθύνουμε ρητή έκκληση στην Επιτροπή να λάβει δίχως καμία καθυστέρηση μέτρα ενάντια στα υπερτιμημένα τέλη των τραπεζών για τις χρηματικές συναλλαγές εντός της ευρωπαϊκής επικράτειας.
<P>
Πρέπει να αποδείξουμε στους Ευρωπαίους πολίτες ότι με το ευρώ μειώνονται τα έξοδα διοίκησης προς το δικό τους όφελος. Δεν πρέπει μόνο να μιλάμε και να ενημερώνουμε για το ευρώ, αλλά αυτά που λέμε θα πρέπει να πείθουν τον πολίτη ότι έχει ο ίδιος αισθητά οφέλη μέσω του ευρώ. Τα επί του παρόντος υπερτιμημένα τέλη των τραπεζών εκπέμπουν ακριβώς το αντίθετο μήνυμα.

<SPEAKER ID=52 LANGUAGE="NL" NAME="Thyssen">
Κύριε Πρόεδρε, οι περισσότεροι Ευρωπαίοι θα θεωρήσουν ότι επήλθε πραγματικά η εποχή του ευρώ όταν μπορούν να πληρώνουν οι ίδιοι με νομίσματα και χαρτονομίσματα του ευρώ. Από σεβασμό προς τους Ευρωπαίους συμπολίτες μας θεωρώ σημαντικό να μην υποτιμήσουμε την πολιτική σημασία της μετάβασης στη νέα αυτή φάση και να καταβάλουμε κάθε δυνατή προσπάθεια, ούτως ώστε η μετάβαση αυτή να πραγματοποιηθεί απολύτως ομαλά. Για να γίνει κάτι τέτοιο θα πρέπει πρώτα απ' όλα να υπάρξει μια καλή οργάνωση των πρακτικών ζητημάτων της μετάβασης. Στα πλαίσια αυτά χαίρομαι ιδιαίτερα για το γεγονός ότι, μετά από πολλές πιέσεις που άσκησε και το Κοινοβούλιο, σημειώθηκε τελικά πρόοδος. Επιπλέον, οι πολίτες θα πρέπει να εμπιστεύονται την όλη διαδικασία. Απαραίτητη προϋπόθεση γι' αυτό είναι πρώτα απ' όλα η ενημέρωση. Τα σχέδια της Επιτροπής, με στόχο να γίνει αυτή η ενημέρωση με τρόπο διαφορετικό ανά ομάδα-στόχο και με ενεργό συμμετοχή των οργανωμένων επαγγελματικών ομάδων, μας βρίσκουν σύμφωνους. Η καλή πληροφόρηση προϋποθέτει, ως γνωστό, να λαμβάνεται υπόψη η συγκεκριμένη κατάσταση των ενδιαφερομένων. Οι πολίτες και οι επιχειρήσεις εμπιστεύονται φυσικά πολύ περισσότερο τις δικές τους οργανώσεις και ενώσεις από τους δημόσιους οργανισμούς. Αλλά μόνον εφόσον κατορθώσουμε να μειώσουμε το κόστος των διασυνοριακών πληρωμών και της αγοράς συναλλάγματος εντός της ευρωζώνης, θα υπάρξει η απαιτούμενη εμπιστοσύνη των πολιτών και των επιχειρήσεων προς το ευρώ. Το ζήτημα αυτό είναι αποφασιστικής σημασίας. Αποτελεί απαραίτητη προϋπόθεση προκειμένου να ωθήσουμε τους πολίτες να καταβάλουν τις αναγκαίες προσπάθειες, προσπάθειες οι οποίες απαιτούνται προκειμένου να προσαρμοσθούν στη νέα κατάσταση. Ας μην προσπαθούμε να κοροϊδέψουμε τους πολίτες λέγοντάς τους ότι η μετάβαση δεν θα απαιτήσει σημαντικές προσπάθειες. Θα είναι επίπονη διαδικασία. Θα πρέπει να προσαρμοσθούν όλοι και όλοι θα πρέπει να κινητοποιηθούν. Εάν μπορέσουμε να βοηθήσουμε τους πολίτες και να τους οδηγήσουμε στο σωστό δρόμο κατά τη μεταβατική περίοδο θα έχουμε επιτελέσει το καθήκον μας όσον αφορά την ενημέρωση του κοινού.
<P>
Κύριε Πρόεδρε, η έκθεση του συναδέλφου Καρά έγινε δεκτή με μεγάλη επιτυχία στην Επιτροπή Οικονομικής και Νομισματικής Πολιτικής. Και πολύ σωστά, διότι είναι μία καλή έκθεση. Θα ήθελα να συγχαρώ το συνάδελφο για την έκθεση που εκπόνησε.

<SPEAKER ID=53 LANGUAGE="PT" NAME="Torres Marques">
Κύριε Πρόεδρε, μετά από την καθιέρωση του ευρώ, τον Ιανουάριο του 1999, το ενδιαφέρον των Ευρωπαίων πολιτών για το νέο ευρωπαϊκό νόμισμα όχι μόνο δεν εντάθηκε αλλά, αντιθέτως, φαίνεται σαν να έχει μειωθεί, λες και η ιδαίτερα παρατεταμένη τριετής περίοδος κατά την οποία δεν κυκλοφορούν τραπεζογραμμάτια και κέρματα κάνει σαν να μην είναι το νέο νόμισμα κάτι το υπαρκτό.
<P>
Παρ' όλο που, από τον Ιανουάριο του 1999, υπογραμμίζουμε συνεχώς ότι το ευρώ αποτελεί το επίσημο νόμισμα των έντεκα χωρών της Ευρωπαϊκής Ένωσης - και από τις αρχές του επόμενου έτους θα είναι επίσης το νόμισμα της Ελλάδας και, ενδεχομένως, της Δανίας - και ότι τα εθνικά νομίσματα δεν είναι παρά πολλαπλάσια ή υποδιαιρέσεις του ευρώ, το γεγονός είναι πως η πλειοψηφία των Ευρωπαίων δεν πιστεύει ότι τα εσκούδος, οι πεσέτες, τα φράγκα ή τα μάρκα έπαυσαν να αποτελούν επίσημα νομίσματα, μιας και αυτά είναι που έχουν στα χέρια τους.
<P>
Το ότι στους λογαριασμούς του νερού, του ρεύματος ή του τηλεφώνου ή στις αποδείξεις του σουπερμάρκετ αναγράφεται επίσης το ποσό σε ευρώ δεν συνιστά, κατά τη γνώμη μου, παρά μια ελάσσονος σημασίας μαθηματική άσκηση. Παρά ταύτα, μένει μόνον ενάμισυ χρόνος μέχρι την απόσυρση των εθνικών τραπεζογραμματίων και κερμάτων μας, και είναι πλέον ώριμη η στιγμή ώστε να γνωρίσουμε κάθε όψη του νέου μας νομίσματος, να συνειδητοποιήσουμε την αξία του, να μάθουμε ποιες θα είναι οι επιπτώσεις του στη ζωή μας και στην εξέλιξη των οικονομιών και των κοινωνιών των χωρών μας.
<P>
Κατά τη δική μου άποψη, οι εκστρατείες ενημέρωσης για το ευρώ θα πρέπει να επικεντρωθούν ακριβώς στους δύο άξονες που προανέφερα: πρώτον, στη διάδοση πληροφοριών σχετικά με την αξία, τη μορφή και τον τρόπο χρησιμοποίησης του ευρώ σαν νόμισμα και, δεύτερον, στο θέμα των περαιτέρω ικανοτήτων και αποδοτικότητας που προσέφερε η καθιέρωσή του για την επίτευξη της νομισματικής σταθερότητας της Ευρωπαϊκής Ένωσης, για τους αυξημένους ρυθμούς ανάπτυξης που επιτεύχθηκαν - οι μεγαλύτεροι των τελευταίων δεκαετιών -, για την περιστολή του πληθωρισμού και για τη δημιουργία θέσεων απασχόλησης.
<P>
Αλλά για να μπορέσουν οι ενημερωτικές αυτές εκστρατείες να πετύχουν τα προσδοκώμενα αποτελέσματα, έχει ουσιαστική σημασία να υπάρξει συντονισμός των δράσεων. Δεν μπορούν να γίνονται ξεχωριστές εκστρατείες από την Ευρωπαϊκή Κεντρική Τράπεζα, από την Επιτροπή και το Κοινοβούλιο, ή ακόμη από όλα τα εμπλεκόμενα κράτη μέλη. Είναι βασικό να επιτευχθεί ο αποτελεσματικός συντονισμός όλων των διαθέσιμων μέσων, κατά τρόπο ώστε να εντοπιστούν οι ομάδες στόχοι και να είμαστε σίγουροι ότι δεν διαπράττουμε σφάλματα, όπως αυτά, λόγου χάρη, που σημειώθηκαν σε κάποια έγγραφα που έχουν διαδοθεί ευρέως από την Επιτροπή στα πορτογαλικά σχολεία.
<P>
Τα σχολεία αποτελούν νευραλγικής σημασίας κέντρα διάδοσης των πληροφοριών και ευρέος πολλαπλασιαστικού αποτελέσματος αυτών των πληροφοριών, οπότε θα πρέπει να αξιοποιηθούν με τον ορθότερο, απλούστερο και αποδοτικότερο τρόπο. Οι λέξεις κλειδί των συγκεκριμένων εκστρατειών θα πρέπει, επομένως, να είναι συντονισμός των προσπαθειών, συμμετοχή, διάθεση ανθρώπινου δυναμικού, τεχνικών μέσων και χρηματοδοτικών πόρων. Όμως εκείνο που μέχρι τώρα φαίνεται να υπάρχει είναι μια αμοιβαία άγνοια σχετικά με το ποιος κάνει τι, και επείγει να τελειώνουμε όσο το δυνατόν συντομότερα με αυτή την κατάσταση.
<P>
Το έτος 2001 θα πρέπει να σηματοδοτήσει τη στιγμή όπου ο ρόλος του ευρώ θα εμφανίζεται να υπερισχύσει σε σχέση με αυτόν των εθνικών νομισμάτων στο θέμα του καθορισμού των τιμών, της λογιστικής των επιχειρήσεων και της χρήσης του στις διασυνοριακές συναλλαγές. Είναι αναγκαίο να τελειώνουμε με τη σκανδαλώδη κατάσταση που συνίσταται στην επιβολή επιβαρύνσεων για τις διασυνοριακές συναλλαγές, εφόσον αυτές δεν συνεπάγονται κινδύνους για το τραπεζικό σύστημα. Η καταβολή προμήθειας για τη χρησιμοποίηση πιστωτικών καρτών και καρτών πληρωμών ή για τις μεταφορές χρημάτων μέσω τραπέζης είναι μία από τις αιτίες που οδήγησαν στη μείωση της αξιοπιστίας του ευρώ στα μάτια των Ευρωπαίων πολιτών, και μόνο μια δράση της Επιτροπής προς την κατεύθυνση της απαγόρευσης της σύμπνοιας μεταξύ παραγόντων που μεθοδεύουν αυτές τις ενέργειες θα είναι σε θέση να τερματίσει αυτή την κατάσταση, συμβάλλοντας έτσι στην αποκατάσταση του κλίματος εμπιστοσύνης. Αυτό ακριβώς αναμένουν οι Ευρωπαίοι πολίτες.

<SPEAKER ID=54 LANGUAGE="NL" NAME="Blokland">
Κύριε Πρόεδρε, εξ ονόματος της Ομάδας μας θα ήθελα να εκφράσω την έκπληξή μου για το γεγονός ότι συζητούμε ένα ιδιαίτερα μακρύ και κάποτε εξαιρετικά περίπλοκο ψήφισμα για ένα τόσο απλό ζήτημα.
<P>
Το Κοινοβούλιο περιπλέκεται σε μία τόσο δύσκολη συζήτηση τη στιγμή αυτή εξαιτίας του γεγονότος ότι το ψήφισμα συγχέει την κυβερνητική ενημέρωση με την κυβερνητική προπαγάνδα. Σε μία προηγούμενη συζήτηση που διεξαγάγαμε σχετικά με τη στρατηγική ενημέρωσης που θα έπρεπε να ακολουθήσουμε, είχα λάβει ιδιαίτερα επικριτική στάση απέναντι στις πολύ περίεργες επιθυμίες που είχαν εκφράσει ορισμένοι από τους συναδέλφους. Δυστυχώς αναγκάζομαι και τώρα να προβώ σε ανάλογα σχόλια. Όποιος επιθυμεί να μετατρέψει το ευρώ σε ένα όχημα, προκειμένου να μεταφέρει τη λεγόμενη "ευρωπαϊκή ιδέα" στους πολίτες της Ευρώπης, διαπράττει ένα βαρύτατο σφάλμα. Είναι εξαιρετικά λυπηρό το γεγονός ότι το Κοινοβούλιο συνειδητοποιεί αυτό το τεράστιο πολιτικό σφάλμα πολύ λιγότερο από μία οποιαδήποτε εμπορική τράπεζα, η οποία θα εντόπιζε ένα λογιστικό σφάλμα σε κάποια συναλλαγή. Ο νοών νοείτω.

<SPEAKER ID=55 NAME="Evans, Jonathan">
Κύριε Πρόεδρε, το ζήτημα που με προβληματίζει σχετικά με την έκθεση του κ. Karas είναι εάν μας ζητείται στην πραγματικότητα να επιδοκιμάσουμε μια ενημερωτική εκστρατεία σχετικά με τις πρακτικές συνέπειες της καθιέρωσης του ευρώ ή μια προπαγανδιστική εκστρατεία υπέρ αυτού. Σίγουρα κανείς δεν αμφισβητεί την ανάγκη ενημέρωσης. Είναι αλήθεια ότι ορισμένες βρετανικές εφημερίδες δηλώνουν ότι γνωρίζουμε ήδη όλα τα γεγονότα, αλλά η πρόσφατη ανακοίνωση της συγχώνευσης των χρηματιστηρίων της Φρανκφούρτης και του Λονδίνου εξέθεσε θεαματικά πολλούς συντάκτες βρετανικών εφημερίδων, εγείροντας το απλό ζήτημα ποιο νόμισμα θα χρησιμοποιείται για την ονομαστική αξία των χρηματιστηριακών συναλλαγών.
<P>
Περισσότερα από τα δύο τρίτα των επιχειρήσεων του Ηνωμένου Βασιλείου δεν γνωρίζουν τις πρακτικές συνέπειες της καθιέρωσης του ευρώ, ακόμη και για τις χώρες που βρίσκονται εκτός της ζώνης ευρώ. Εάν υπάρχουν διαθέσιμα κονδύλια για τα πολλά σεμινάρια και συνέδρια που διοργανώνουν οι εμπορικοί σύλλογοι, οι δικηγόροι και οι λογιστές, τότε ως δικηγόρος του Ηνωμένου Βασιλείου επιτρέψτε μου να δηλώσω το ενδιαφέρον μου, προκειμένου να διασφαλίσουμε ότι θα λάβουμε το μερίδιό μας από αυτά.
<P>
Ωστόσο, υπάρχουν βάσιμοι λόγοι για να πιστέψουμε ότι αυτή η εκστρατεία προχωρά πολύ μακρύτερα από την παροχή πρακτικής ενημέρωσης. Στο κάτω κάτω, η Ευρωπαϊκή Κεντρική Τράπεζα διεξάγει τη δική της ενημερωτική εκστρατεία, γιατί λοιπόν πρέπει να κάνουμε διπλό κόπο; Ίσως η απάντηση βρίσκεται στο ιεραποστολικό ύφος της έκθεσης του κ. Karas και στην αξιοσημείωτη δήλωσή του ότι η ενημερωτική εκστρατεία για το ευρώ πρέπει να συμβάλλει στο να συνεχισθεί με συνέπεια η μέχρι σήμερα επιτυχημένη πορεία του ευρώ. Ασφαλώς εύχομαι κάθε επιτυχία στο ευρώ. Η νομισματική αστάθεια είναι κακή για όλους μας, είτε βρισκόμαστε εντός είτε εκτός της ζώνης ευρώ. Ωστόσο, προσωπικά αδυνατώ να αναγνωρίσω αυτή την ιστορική επιτυχία τους τελευταίους έξι μήνες και την εκπληκτική υπόδειξη ότι το ευρώ έχει αποδειχθεί σταθεροποιητικός παράγοντας στις διεθνείς νομισματικές κρίσεις.
<P>
Είτε εντός είτε εκτός της ζώνης ευρώ, η απάντηση πρέπει να είναι: "ναι" στην ενημέρωση, "όχι" στην προπαγάνδα.

<SPEAKER ID=56 NAME="Πρόεδρος">
Διακόπτουμε στο σημείο αυτό τη συζήτηση και περνάμε στην Ώρα των Ψηφοφοριών.
<P>
Η συζήτηση θα συνεχιστεί σήμερα το απόγευμα.

<CHAPTER ID=4>
ΨΗΦΟΦΟΡΙΕΣ
<SPEAKER ID=57 NAME="Fδrm">
Κύριε Πρόεδρε, όσον αφορά την πρόταση της Επιτροπής η Επιτροπή Προϋπολογισμών συνιστά στο Κοινοβούλιο, στο πλαίσιο αυτής της ταχύρυθμης διαδικασίας, να εγκρίνει συνεισφορά 22 εκατομμυρίων ευρώ σε ένα ταμείο που θα δημιουργηθεί εντός της επιτροπής για το Δούναβη. Ο λόγος είναι ότι ο ποταμός Δούναβης έχει αποκλειστεί στο ύψος της πόλης του Νόβι Σαντ από τα συντρίμμια των κατεστραμμένων γεφυρών που προκάλεσαν οι βομβαρδισμοί του ΝΑΤΟ του περασμένου έτους. Το γεγονός αυτό καθώς και το ότι η κοίτη του ποταμού είναι γεμάτη από νάρκες και βόμβες που δεν έχουν εκραγεί απειλούν την ανάπτυξη των Βαλκανίων τόσο από οικονομική όσο και από ανθρωπιστική άποψη.
<P>
Στόχος είναι ο καθαρισμός του Δούναβη από τα συντρίμμια τριών κατεστραμμένων γεφυρών, καθώς και από τις νάρκες και τις βόμβες που δεν έχουν εκραγεί και που καλύπτουν έκταση πέντε χιλιομέτρων στο σερβικό έδαφος. Για το έργο αυτό χρειάζεται η βοήθεια της ΕΕ. Είναι σημαντικό αυτά τα έργα καθαρισμού να αρχίσουν πριν από το καλοκαίρι. Θα προτιμούσαμε αυτή η συνεισφορά να είχε αποτελέσει μέρος του συμπληρωματικού και διορθωτικού προϋπολογισμού που πρόσφατα συζητήσαμε, ωστόσο για λόγους χρόνου αυτό δεν κατέστη δυνατό. Η Επιτροπή Προϋπολογισμών παρέχει εν πάση περιπτώσει την υποστήριξή της, ούτως ώστε να αποδεσμευτούν οι πόροι και να μπορέσει να αρχίσει το συντομότερο δυνατόν η επιτροπή για το Δούναβη τις εργασίες της. Ένα από τα προβλήματα είναι ότι ένα μέρος των έργων θα διεξαχθεί σε σερβικό έδαφος, όταν διασφαλιστεί ότι οι κυρώσεις εναντίον της Γιουγκοσλαβίας θα γίνουν σεβαστές.
<P>
Όσον αφορά την υλοποίηση, τη νομική βάση και τη χρηματοδότηση, είχαμε κάποιες επαφές με την Επιτροπή και τα ερωτηματικά μας απαντήθηκαν. Όσον αφορά τη χρηματοδότηση αυτών των 22 εκατομμυρίων ευρώ, η Επιτροπή προτείνει να διατεθούν 7,5 εκατομμύρια από το PHARE, 7,5 από το ISPA και 7 εκατομμύρια από το OBNOVA. Θα ήθελα μόνο να ζητήσω από την Επιτροπή να επιβεβαιώσει ότι θα έλθει σε επαφή με την Επιτροπή Προϋπολογισμών σε περίπτωση που ανακύψει κάποιο πρόβλημα με αυτή τη χρηματοδότηση.

<SPEAKER ID=58 NAME="Liikanen">
Εάν υπάρξει οποιαδήποτε αλλαγή στο ποσό ή στην κατανομή που προτείνεται στην πρόταση απόφασης του Συμβουλίου, τότε θα υπάρξει εκ νέου διαβούλευση τόσο με το Συμβούλιο όσο και με το Κοινοβούλιο. Η απάντησή μου λοιπόν είναι "ναι" .
<P>
(Το σώμα εγκρίνει την πρόταση της Επιτροπής)
<P>
Πρόταση απόφασης του Συμβουλίου σχετικά με τη σύναψη συμφωνίας μεταξύ της Kοινότητας και της Δημοκρατίας της Κύπρου για τη θέσπιση συνεργασίας στον τομέα των μικρών και μεσαίων επιχειρήσεων, στο πλαίσιο του τρίτου πολυετούς προγράμματος για τις μικρές και μεσαίες επιχειρήσεις (ΜΜΕ) στην Ευρωπαϊκή Ένωση (1997-2000) (COM(2000) 242 - C5-0324/2000 - 2000/0099 (CNS)) (Επιτροπή Βιομηχανίας, Εξωτερικού Εμπορίου, Έρευνας και Ενέργειας)

<SPEAKER ID=59 LANGUAGE="DE" NAME="Langen">
Κυρία Πρόεδρε, αγαπητοί συνάδελφοι, το Συμβούλιο υπέβαλε μια πρόταση για το συγκεκριμένο ζήτημα, η οποία τυγχάνει μεν της υποστήριξής μας, αλλά παρουσιάζει σοβαρές ελλείψεις. Σύμφωνα με το άρθρο 14 της παρούσας πρότασης - αυτό συζητήθηκε επίσης στην αρμόδια επιτροπή - τα επίσημα έγγραφα πρέπει να διατίθενται και στις ένδεκα επίσημες ευρωπαϊκές γλώσσες, αλλά όχι στη δεύτερη επίσημη γλώσσα της Κυπριακής Δημοκρατίας, δηλαδή στα τουρκικά. Ζητούμε να μεταφρασθεί η συμφωνία και στα τουρκικά, την δεύτερη επίσημη γλώσσα της Κυπριακής Δημοκρατίας και όχι μόνο στα φινλανδικά, τα σουηδικά τα γερμανικά κλπ. Το Συμβούλιο θα πρέπει μελλοντικά σε τέτοιου είδους διαπραγματεύσεις να το λαμβάνει αυτό υπόψη εάν θέλει τη συναίνεσή μας στο πλαίσιο μιας απλοποιημένης διαδικασίας.

<SPEAKER ID=60 NAME="Liikanen">
Αξιότιμη κυρία Πρόεδρε, η απάντησή μου είναι ότι αυτού του είδους οι συμφωνίες μεταφράζονται πάντοτε στις γλώσσες της Κοινότητας. Έτσι έγινε και στην προκειμένη περίπτωση. Έχω επίσης εκτενέστερη έκδοση της δήλωσης, εάν αυτό επιθυμεί η Πρόεδρος.

<SPEAKER ID=61 LANGUAGE="DE" NAME="Swoboda">
Κυρία Πρόεδρε θέλω να ρωτήσω τον Επίτροπο Liikanen μόνον το εξής: θα αντιμετωπισθεί τώρα η Κύπρος ακριβώς με τον ίδιο τρόπο όπως όλες οι άλλες υποψήφιες για ένταξη χώρες, ναι ή όχι; Πιστεύω ότι αυτό είναι το ουσιαστικό ερώτημα.

<SPEAKER ID=62 NAME="Liikanen">
Η απάντησή μου είναι ναι.
<P>
(Το Σώμα εγκρίνει την πρόταση της Επιτροπής)
<P>
Διαδικασία χωρίς συζήτηση
<P>
Δεύτερη έκθεση (Α5-0176/2000) του κ. Gerhard Schmidt, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρόταση απόφασης πλαισίου του Συμβουλίου που αφορά την καταπολέμηση της απάτης και της πλαστογραφίας, όσον αφορά τα μέσα πληρωμών πλην των μετρητών (SN 3040/2000 - C5-0265/2000 - 1999/0190(CNS))
<P>
(Το Σώμα εγκρίνει το ψήφισμα νομοθετικού περιεχομένου)
<P>
Έκθεση (Α5-0172/2000) της κ. Lienemann, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο κανονισμού του Ευρωπαϊκού Κοινοβουλίου και του Συμβουλίου που αφορά το χρηματοδοτικό μέσον για το περιβάλλον (LIFE) (C5-0221/2000 - 1998-0336(COD))
<P>
(Το Σώμα εγκρίνει το κοινό σχέδιο)
<P>
Σύσταση για τη δεύτερη ανάγνωση (Α5-0173/2000), εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την κοινή θέση του Συμβουλίου, εν όψει της έγκρισης οδηγίας 2000/.../ ΕΚ του Ευρωπαϊκού Κοινοβουλίου και του Συμβουλίου για την τροποποίηση της οδηγίας 91/440/ΕΟΚ του Συμβουλίου σχετικά με την ανάπτυξη των κοινοτικών σιδηροδρόμων (5386/1/2000 - C5-0178/2000 - 1998/0265(COD)) (εισηγητής: ο κ. Jarzembowski)
<P>
Πριν από την ψηφοφορία:

<SPEAKER ID=63 NAME="Liikanen">
Αναφορικά με την έκθεση που εκπόνησε ο κ. Jarzembowski σχετικά με την πρόταση οδηγίας για την τροποποίηση της οδηγίας 91/440, θα ήθελα να δηλώσω ότι η Επιτροπή δεν μπορεί να αποδεχθεί τις τροπολογίες αριθ. 1, 2, 4, 5, 7, 10, 12, 15, 16, 18, 19, 22, 23, 25, 26 και 27, ενώ επιδοκιμάζει τις τροπολογίες αριθ. 3, 6, 8, 9, 11, 13, 14, 17, 20, 21 και 24.
<P>
(Η Πρόεδρος κηρύσσει την έγκριση της κοινής θέσης όπως τροποποιήθηκε)
<P>
Σύσταση για τη δεύτερη ανάγνωση (Α5-0171/2000), εξ ονόματος της Επιτροπής Περιφερειακής Πολιτικής, Μεταφορών και Τουρισμού,
<P>
I. σχετικά με την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά την τροποποίηση της οδηγίας 95/18/ΕΚ του Συμβουλίου σχετικά με την παροχή αδειών σε σιδηροδρομικές επιχειρήσεις (5387/1/2000 - C5-0176/2000 - 1998/0266(COD))
<P>
II. σχετικά με την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά την κατανομή της χωρητικότητας των σιδηροδρομικών υποδομών και τις χρεώσεις για τη χρήση σιδηροδρομικής υποδομής καθώς και με την πιστοποίηση ασφαλείας (5388/1/2000 - C5-0177/2000 - 1998-0267(COD)) (εισηγητής: ο κ. Swoboda)
<P>
(Η Πρόεδρος κηρύσσει την έγκριση των δύο κοινών θέσεων όπως τροποποιήθηκαν)
<P>
Σύσταση για τη δεύτερη ανάγνωση (Α5-0174/2000), εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου που τροποποιεί τις οδηγίες 89/48/ΕΟΚ και 92/51/ΕΟΚ του Συμβουλίου σχετικά με ένα γενικό σύστημα αναγνώρισης των επαγγελματικών προσόντων καθώς και τις οδηγίες 77/452/ΕΟΚ, 77/453/ΕΟΚ, 78/686/ΕΟΚ, 78/687/ΕΟΚ, 78/1026/ΕΟΚ, 78/1027/ΕΟΚ, 80/154/ΕΟΚ, 80/155/ΕΟΚ, 85/384/ΕΟΚ, 85/432/ΕΟΚ. 85/433/ΕΟΚ και 93/16/ΕΟΚ του Συμβουλίου που αφορούν το επάγγελμα του νοσηλευτού υπεύθυνου για γενικές φροντίδες, του οδοντιάτρου, του κτηνιάτρου, της μαίας, του αρχιτέκτονα, του φαρμακοποιού και του ιατρού (5103/3/2000 - C5-162/2000 - 1997/0345(COD)) (εισηγητής: ο κ. Wieland)
<P>
(Η Πρόεδρος κηρύσσει την έγκριση της κοινής θέσης όπως τροποποιήθηκε)
<P>
Συμφωνία πλαίσιο (C5-0349/2000) σχετικά με τις σχέσεις μεταξύ Ευρωπαϊκού Κοινοβουλίου και Επιτροπής
<P>
Πριν από την ψηφοφορία:

<SPEAKER ID=64 NAME="Bonde">
Κυρία Πρόεδρε, η συμφωνία πλαίσιο περιέχει ορισμένα βήματα προόδου, αλλά ελλοχεύει επίσης ο κίνδυνος για πισωγυρίσματα, όσον αφορά την πρόσβαση των βουλευτών σε πληροφορίες από την Επιτροπή. Η πολιτική μου ομάδα και η διακομματική ομάδα ΣΟΣ Δημοκρατία συνιστούν συνεπώς να αναβάλουμε την ψηφοφορία και να συζητήσουμε κανονικά τη συμφωνία σε όλες τις επιτροπές, ειδικά στην Επιτροπή Συνταγματικών Υποθέσεων, στην Επιτροπή Νομικών Θεμάτων και Εσωτερικής Αγοράς και στην Επιτροπή Ελέγχου του Προϋπολογισμού. Συμφωνούμε με την κριτική που ασκήθηκε από την πρόεδρο της Επιτροπής Ελέγχου του Προϋπολογισμού, την κυρία Theato, ότι η συμφωνία αντιβαίνει κατάφωρα το άρθρο 276 της Συνθήκης, το οποίο μας εξασφαλίζει πρόσβαση στις πληροφορίες κατά τη διαδικασία απαλλαγής. Τώρα έχει την ευκαιρία η Επιτροπή να αποφασίσει τι θέλει να παραδώσει σε έλεγχο. Είναι η ίδια διαδικασία όπως και με τον Διαμεσολαβητή. Η συμφωνία πλαίσιο αντιβαίνει επίσης τον ίδιο μας τον κανονισμό. Στο άρθρο 64 απαιτείται σαφής ισότητα ανάμεσα στο Συμβούλιο και το Κοινοβούλιο κατά τη νομοθετική διαδικασία, όταν η Επιτροπή αποστέλλει έγγραφα. Τώρα θα αποκτήσουν μόνο ο πρόεδρος του Κοινοβουλίου και οι πρόεδροι των επιτροπών δικαίωμα να βλέπουν διάφορα είδη μη δημόσιων εγγράφων. Οι εισηγητές δεν μπορούν να τα απαιτήσουν, όπως ούτε και οι βουλευτές. Ως βουλευτές πρέπει να έχουμε απαίτηση να μπορούμε να έχουμε στη διάθεσή μας έγγραφα όταν μεταβιβάζονται από την Επιτροπή σε άλλους. Όλοι οι πρόεδροι των ομάδων συμφώνησαν επ' αυτού, όταν ξεκινήσαμε τις διαπραγματεύσεις με την Επιτροπή. Τώρα στοχεύουν σε συμβιβασμό, με τον οποίο εκείνοι που πρέπει να ελέγχονται θα αποφασίζουν τι θα ελέγχεται. Ο συμβιβασμός δεν ανταποκρίνεται στις υποσχέσεις του κυρίου Prodi. Για τον λόγο αυτό σας καλώ να απορρίψουμε την πρόταση σήμερα και να τη βελτιώσουμε, ώστε να μπορέσουμε να ψηφίσουμε υπέρ μιας βελτιωμένης εκδοχής την επόμενη φορά.

<SPEAKER ID=65 NAME="Πρόεδρος">
Επομένως, ο κ. Bonde ζητά αναβολή της ψηφοφορίας.

<SPEAKER ID=66 NAME="Hautala">
Αξιότιμη κυρία Πρόεδρε, η Ομάδα μου υποστηρίζει την πρόταση αναβολής που υπέβαλε ο κ. Bonde, παρ' όλο που στη συμφωνία αυτή αναμφισβήτητα περιέχονται ορισμένες εξαιρετικά αξιέπαινες βελτιώσεις για τα δικαιώματα του Κοινοβουλίου, επί παραδείγματι ως προς τις διαπραγματεύσεις διεθνών συμφωνιών και τη συμμετοχή του Κοινοβουλίου στη Διακυβερνητική Διάσκεψη. Δεν μπορούμε ωστόσο να αποδεχθούμε τον τρόπο με τον οποίο το Συμβούλιο αναμίχθηκε στις σχέσεις μεταξύ Κοινοβουλίου και Επιτροπής, ενώ οι διαπραγματεύσεις είχαν ήδη περατωθεί. Συγκεκριμένα το Συμβούλιο απαίτησε, άσκησε πίεση, κυριολεκτικά εξεβίασε την Επιτροπή να απαλείψει από τη συμφωνία αυτή κείμενο, το οποίο θα προέβλεπε ότι τα κράτη μέλη, τα θεσμικά όργανα και οι διεθνείς οργανισμοί θα αναγκάζονταν, δυνάμει της συμφωνίας αυτής, να αιτιολογήσουν τη μη επιθυμία διαβίβασης κάποιων εμπιστευτικών πληροφοριών. Κατά την άποψή μας αυτό είναι εντελώς αστήρικτο.
<P>
Αξιότιμη κυρία Πρόεδρε, έχω λόγους να υποψιάζομαι ότι αυτό είναι άμεση συνέπεια της Συνόδου Κορυφής της Feira. Στη Σύνοδο Κορυφής της Feira αποφασίστηκε ότι το ΝΑΤΟ θα διαβιβάζει απόρρητες πληροφορίες για τα κοινά στρατιωτικά σχέδια, και φαίνεται να υπάρχει σαφής πρόθεση να αποκλεισθούν τόσο η Επιτροπή όσο και το Κοινοβούλιο εκτός της Κοινής Πολιτικής Ασφάλειας και αΑμυνας. Επομένως χρειαζόμαστε από το Συμβούλιο μια ειλικρινή εξήγηση, για ποιον λόγο συμβαίνουν τέτοιου είδους πράγματα. Επιπλέον, αξιότιμη κυρία Πρόεδρε, πρέπει να βελτιωθεί το δικαίωμα των εισηγητών να έχουν πρόσβαση σε εμπιστευτικές πληροφορίες, και η αναβολή ίσως μας δώσει επίσης την ευκαιρία να ενισχύσουμε το σημείο αυτό. Δεν υποστηρίζουμε λοιπόν αυτό το κείμενο έτσι όπως έχει τώρα, μετά από την πρόσφατη τροπή των πραγμάτων, και θα ήταν φρόνιμο να πάρουμε μια μικρή παράταση.
<P>
(Χειροκροτήματα)

<SPEAKER ID=67 NAME="Cox">
Κυρία Πρόεδρε, θα έχω την ευκαιρία να μιλήσω αργότερα εκ μέρους της Ομάδας μου.
<P>
Θα αναφερθώ σε ορισμένες ανησυχίες και επικρίσεις της Ομάδας μου σχετικά με αυτό το σχέδιο, αλλά στην ουσία, εάν λάβουμε υπόψη μας το σύνολο του έργου που έχει επιτευχθεί, τη σημαντική πρόοδο που έχει σημειωθεί και την προοπτική της ασυνήθιστης, κατά την άποψή μου, καθυστέρησης για να βελτιώσουμε σημαντικά το κείμενο, συστήνω στο Σώμα ότι πρέπει να ψηφίσουμε να προχωρήσουμε στη συζήτησή μας και στην έγκριση ή την απόρριψη του κειμένου, διότι αυτή η επιλογή βρίσκεται εκεί και πρέπει να ακούσουμε τη σχετική συζήτηση. Εν πάση περιπτώσει, τώρα είναι η στιγμή να αδράξουμε την ευκαιρία μας και να προσπαθήσουμε να ολοκληρώσουμε αυτό το επί μακρόν εκκρεμές θέμα, να προχωρήσουμε μπροστά και να οικοδομήσουμε τις διοργανικές μας σχέσεις με θετικό τρόπο.
<P>
(Το Σώμα απορρίπτει την αίτηση αναβολής της ψηφοφορίας)
<P>
Πρόεδρος. Σύμφωνα με τις επιθυμίες που εκφράστηκαν προηγουμένως, κάθε Ομάδα θα πάρει τώρα σύντομα τον λόγο, για δύο λεπτά, για να διατυπώσει τη θέση της.

<SPEAKER ID=68 LANGUAGE="DE" NAME="Poettering">
Κυρία Πρόεδρε, κύριε Πρόεδρε της Επιτροπής, συνάδελφοι, η παρούσα συμφωνία πλαίσιο μεταξύ του Ευρωπαϊκού Κοινοβουλίου και της Ευρωπαϊκής Επιτροπής αποτελεί μεγάλη πρόοδο στις σχέσεις μεταξύ των δύο θεσμικών οργάνων. Η Ομάδα μας είχε ζητήσει και είχε επιδείξει μεγάλο ζήλο για τη συμφωνία αυτή. Οι σχέσεις μεταξύ του Ευρωπαϊκού Κοινοβουλίου και της Ευρωπαϊκής Επιτροπής τίθενται πλέον σε στέρεες και σαφείς βάσεις και κοινός μας στόχος είναι να υπηρετήσουμε την οικοδόμηση του ευρωπαϊκού αρχιτεκτονήματος.
<P>
Η Επιτροπή είναι η εκτελεστική εξουσία και εμείς από κοινού με το Συμβούλιο συνιστούμε την νομοθετική εξουσία. Με την παρούσα συμφωνία πλαίσιο δημιουργούνται μέσα για την καλύτερη άσκηση των κοινοβουλευτικών ελεγκτικών αρμοδιοτήτων του Ευρωπαϊκού Κοινοβουλίου. Είναι εντελώς αυτονόητο ότι από την παρούσα συμφωνία πλαίσιο δεν θίγονται μελλοντικές διατάξεις που θα αποτελέσουν κοινοτικό δίκαιο στην ευρωπαϊκή επικράτεια. Ως νομοθέτες είμαστε ελεύθεροι να τις δρομολογήσουμε.
<P>
Η συμφωνία πλαίσιο στηρίζεται στις αρχές του κοινοβουλευτισμού, της δημοκρατίας και της διαφάνειας. Η Επιτροπή υιοθέτησε στη συγκεκριμένη συμφωνία με νομικά δεσμευτική μορφή τις παραχωρήσεις - τα επονομαζόμενα πέντε σημεία - στις οποίες είχε προβεί απέναντι στο Ευρωπαϊκό Κοινοβούλιο πριν από την εκλογή της πέρσι τον Σεπτέμβριο. Οι ρυθμίσεις αυτές αφορούν τα τρία προσαρτήματα σχετικά με τη νομοθετική διαδικασία και επιπλέον τη συμπερίληψη του Κοινοβουλίου και την ενημέρωσή του στα ζητήματα διεθνών συμφωνιών αλλά και στα ζητήματα της διεύρυνσης και τέλος αφορά τη διαβίβαση πληροφοριών εμπιστευτικού χαρακτήρα. Φυσικά δεν εκπληρώνονται όλες οι επιθυμίες, ούτε οι δικές μας. Δεν μπορεί κανείς να τα πετύχει όλα. Η συμφωνία όμως αποτελεί στο σύνολό της πρόοδο και θέλω να ευχαριστήσω θερμά όλους όσους συμμετείχαν σε αυτή, την Πρόεδρο του Κοινοβουλίου, την Αντιπρόεδρο Loyola de Palacio, τον Πρόεδρο της Επιτροπής Prodi, αλλά και τους Προέδρους των πολιτικών ομάδων που ασχολήθηκαν με μεγάλο ζήλο με την παρούσα συμφωνία. Η Ομάδα του Ευρωπαϊκού Λαϊκού Κόμματος (Χριστιανοδημοκράτες) και Ευρωπαίοι Δημοκράτες θα υπερψηφίσει ομόφωνα τη συμφωνία αυτή.

<SPEAKER ID=69 NAME="Barσn Crespo">
Κυρία Πρόεδρε, κύριε Πρόεδρε της Επιτροπής, κυρίες και κύριοι, θα ήθελα να εκφράσω, εξ ονόματος της Ομάδας του Κόμματος των Ευρωπαίων Σοσιαλιστών, την ευμενή μας στάση ως προς την έγκριση αυτής της Συμφωνίας πλαισίου, βάσει των αρχών που συζητήσαμε αυτή την εβδομάδα - συγκεκριμένα εχθές - όταν αναφέραμε ότι την ευρωπαϊκή οικοδόμηση την πραγματοποιούμε όλοι από κοινού, και κατά βάση, σε ό,τι μας αφορά, με την Επιτροπή, βασιζόμενοι στα κριτήρια της δημοκρατίας, της διαφάνειας και της ευθύνης. Αυτό ακριβώς δικαιολογεί το γεγονός ότι προσδόθηκε στον κώδικα δεοντολογία - του οποίου την διαπραγμάτευση μου έλαχε να αρχίσω ο ίδιος το 1990, όταν το Κοινοβούλιο ήταν πολύ πιο αδύναμο, διαπραγμάτευση που συνέχισε ο Πρόεδρος Hδnsch και που περατώθηκε υπό την προεδρία του - σημαντικότερη διάσταση, δεδομένου ότι άλλαξε ο συσχετισμός δυνάμεων. Το Κοινοβούλιο είναι πιο ισχυρό, και κατά συνέπεια, πρέπει να είναι πιο υπεύθυνο. Υπ' αυτή την έννοια, πιστεύουμε πως κάναμε ένα σημαντικό βήμα. Η διαπραγμάτευση υπήρξε πολύ μακρά. Είχε προβλεφθεί ότι η Συμφωνία πλαίσιο θα ολοκληρωνόταν τον Δεκέμβριο του περασμένου έτους. Υπήρξε μια εξαιρετικά έντονη διελκυστίνδα με την Επιτροπή, πράγμα που μας οδήγησε στο να αναθέσουμε σε δύο προέδρους επιτροπών του Κοινοβουλίου, τους οποίους θέλω να ευχαριστήσω για το έργο τους, τον κ. Napolitano, της Επιτροπής Συνταγματικών Υποθέσεων, και την κ. Theato, της Επιτροπής Ελέγχου του Προϋπολογισμού, να προχωρήσουν τη διαπραγμάτευση, ειδικά σε σχέση με το τρίτο Παράρτημα. Έλαχε τελικά σε σας, κυρία Πρόεδρε, να ολοκληρώσετε τη Συμφωνία. Πιστεύω ότι προσήκει να συγχαρούμε καταρχάς εσάς, κυρία Πρόεδρε, τους προαναφερθέντες προέδρους των επιτροπών, τον Πρόεδρο Prodi και την Αντιπρόεδρο, την κ. Palacio, που έχουμε σήμερα αυτόν τον δεοντολογικό κώδικα.
<P>
Εκείνο που τώρα εναπόκειται σε μας είναι να προσαρμόσουμε τον εσωτερικό μας κανονισμό σε αυτή τη νέα πραγματικότητα. Θα ήθελα να ολοκληρώσω με μια τελευταία παρατήρηση προς το Συμβούλιο, που δεν συμμετείχε σε αυτή τη διαπραγμάτευση: θα ήταν ενδεχομένως ενδιαφέρον να ήταν το Συμβούλιο σε θέση και διατεθειμένο να διαμορφώσει ένα δεοντολογικό κανονιστικό πλαίσιο έναντι του Κοινοβουλίου στον τομέα του προϋπολογισμού και της πολιτικής. Κυρία Πρόεδρε, αυτό θα συνιστούσε βήμα προόδου.

<SPEAKER ID=70 NAME="Cox">
Κυρία Πρόεδρε, θεωρώ ότι το έγγραφο που βρίσκεται σήμερα ενώπιόν μας είναι ένα πολύ σημαντικό έγγραφο. Έχω δραστηριοποιηθεί προσπαθώντας να ενημερωθώ σχετικά με την αντιστοιχία που υφίσταται μεταξύ των κυβερνήσεων και μεταξύ των εθνικών κοινοβουλίων. Κατ' εξαίρεση, πιθανώς να υπάρχει ένα κράτος μεταξύ των 15, το οποίο να παραχωρεί, με σκοπό τη διαφάνεια, περισσότερα δικαιώματα στο κοινοβούλιό του από ό,τι άλλα κράτη. Αλλά στη συντριπτική πλειοψηφία των περιπτώσεων, δεν υπάρχει κοντινή αντιστοιχία και αυτό είναι ένα σημαντικό στοιχείο σε αυτό το έγγραφο.
<P>
Δεύτερον, είχαμε μια μεγάλη συζήτηση σε αυτό το Σώμα πέρυσι, η οποία εστιαζόταν μεταξύ άλλων στο ζήτημα της αποδοχής της ατομικής και προσωπικής ευθύνης των Επιτρόπων κατά την άσκηση του αξιώματός τους. Στο παρόν έγγραφο υπάρχουν σημαντικά άρθρα που ερμηνεύουν την αμοιβαία σχέση μεταξύ των θεσμικών μας οργάνων, γεγονός που συνιστά επίσης σημαντική πρόοδο.
<P>
Υπάρχουν δύο σημεία κριτικής, για τα οποία οι συνάδελφοί μου και η Ομάδα μου ζήτησαν σήμερα να αποσαφηνισθούν. Το άρθρο 1.4 στο παράρτημα 3 ρυθμίζει ποια πρόσωπα ή όργανα εντός του Κοινοβουλίου μπορούν να ζητούν από την Επιτροπή πρόσβαση σε εμπιστευτικά έγγραφα. Πολλοί από τους συναδέλφους μου είναι ανήσυχοι, διότι δεν γίνεται ρητή αναφορά στα δικαιώματα των εισηγητών. Βελτιώσαμε το έγγραφο όσο μπορούσαμε σε σχέση με την Επιτροπή, αλλά θα ήθελα να πω ότι εάν το υπερψηφίσουμε σήμερα, θα πρέπει να δώσετε αμέσως εντολή στην Επιτροπή μας Συνταγματικών Υποθέσεων να ασχοληθεί με το ζήτημα της σκιαγράφησης των κανόνων στο Σώμα, που θα διευκόλυναν τους εισηγητές να υποβάλλουν αιτήματα είτε στους προέδρους τους είτε στα άλλα όργανα που κατονομάζονται σε αυτό το έγγραφο. Εάν συμπεριλάβουμε κάτι τέτοιο, τότε πολλοί συνάδελφοί μου που έχουν επιφυλάξεις θα το υπερψηφίσουν.
<P>
Ένα τελικό σχόλιο: αυτό το Σώμα έχει ξεκινήσει τώρα να εργάζεται στο θέμα της διαφάνειας και του κανονισμού της πρόσβασης στα έγγραφα. Πολλοί από τους συναδέλφους μου μου έχουν πει - χωρίς να προκαταλαμβάνουν το αποτέλεσμα αυτών των εργασιών - ότι εάν τελικά χρειαστεί να αναθεωρήσουμε το πλαίσιό μας υπό το φως οποιωνδήποτε τάσεων προκύψουν σε αυτόν τον κανονισμό, ο Πρόεδρος της Επιτροπής, κ. Prodi, θα πρέπει να δηλώσει επίσημα, πριν από την ψηφοφορία ότι η Επιτροπή θα είναι ανοικτή στην ιδέα αναθεώρησης του εγγράφου, εάν υπάρξει οποιασδήποτε εξέλιξη στην πολιτική της διαφάνειας.
<P>
(Χειροκροτήματα)

<SPEAKER ID=71 NAME="Hautala">
Αξιότιμη κυρία Πρόεδρε, θέλω να ευχαριστήσω τον Πρόεδρο της Επιτροπής κ. Prodi και την Αντιπρόεδρο κυρία Loyola de Palacio για το γεγονός ότι έχουν πράγματι δρομολογήσει, από πολλές απόψεις, μια στενότερη συνεργασία με το Ευρωπαϊκό Κοινοβούλιο. Ένα τέτοιο πνεύμα συνεργασίας αντικατοπτρίζουν σαφώς τα σημεία της συμφωνίας, τα οποία αφορούν επί παραδείγματι το δικαίωμα του Κοινοβουλίου να συμμετέχει στις συζητήσεις επί διεθνών συμφωνιών, και όχι μόνον κατά τις διαβουλεύσεις επί του πορίσματος, αλλά καθ' όλες τις φάσεις των διαπραγματεύσεων. Αυτό το θεωρούμε ως πραγματικό βήμα προόδου, όπως επίσης και την υπόσχεση της Επιτροπής να κρατά ενήμερο, στα πλαίσια των δυνατοτήτων της, το Ευρωπαϊκό Κοινοβούλιο επί της Διακυβερνητικής Διάσκεψης. Αυτό επίσης αντικατοπτρίζει το νέο αυτό πνεύμα, το οποίο δημιουργούμε μαζί με την Επιτροπή, και είναι άκρως απαραίτητο να υπάρχει αμοιβαία συμφωνία μεταξύ Επιτροπής και Κοινοβουλίου.
<P>
Δυστυχώς όμως, αξιότιμη κυρία Πρόεδρε, το Συμβούλιο δεν εκτίμησε αυτήν τη διαδικασία, κατά την οποία οι σχέσεις αυτές έγιναν στενότερες. Η Ομάδα μου ανησυχεί πάρα πολύ για την εξέλιξη που έχει δρομολογήσει το Συμβούλιο. Προσδοκούμε και απαιτούμε να δώσει το Συμβούλιο μια ειλικρινή και δημόσια εξήγηση, εάν προτίθεται εφεξής να σέβεται τις σχέσεις μεταξύ Κοινοβουλίου και Επιτροπής ή εάν σκοπεύει να αναμιγνύεται σε αυτές και στη συνέχεια. Συγκεκριμένα φαίνεται πως το Συμβούλιο αποβλέπει σε μια μυστικότητα, ιδιαιτέρως στα πλαίσια της πολιτικής ασφάλειας και άμυνας. Και καθώς φαίνεται, από αυτήν την προσπάθεια μυστικότητας που ήρθε στο προσκήνιο μετά τις παραπάνω διαπραγματεύσεις για τη συμφωνία, όταν απαιτήθηκε η μετατροπή του κειμένου, δεν θα πληγεί μόνον το Ευρωπαϊκό Κοινοβούλιο -και κατ' επέκταση οι πολίτες-, αλλά θα πληγεί επίσης η Επιτροπή από την προσπάθεια αυτή. Εμείς θα πρέπει να υποστηρίξουμε μια ισχυρή Επιτροπή, θα πρέπει να υποστηρίξουμε την επιδίωξη να αποτελεί εφεξής η Επιτροπή πάγιο τμήμα της ανάπτυξης της διάστασης της κοινής ασφάλειας και άμυνας, διότι κανένας τομέας σήμερα δεν μπορεί να εξαιρείται των απαιτήσεων για διαφάνεια, ούτε ακόμη και η πολιτική ασφάλειας και άμυνας.

<SPEAKER ID=72 LANGUAGE="DE" NAME="Kaufmann">
Κυρία Πρόεδρε, η Ομάδα μου θα υπερψηφίσει στην πλειοψηφία της την παρούσα συμφωνία πλαίσιο ακόμα και αν δεν είμαστε ικανοποιημένοι με όλα τα σημεία, πράγμα που θέλω να τονίσω με απόλυτη σαφήνεια. Υποθέτουμε όμως ότι στη βάση αυτής της συμφωνίας θα είναι δυνατόν να ενισχυθεί η εμπιστοσύνη ανάμεσα στην Επιτροπή και στο Κοινοβούλιο. Μπορείτε να είσαστε βεβαία πως εάν το Σώμα εγκρίνει τη συμφωνία πλαίσιο, οι βουλευτές της ομάδας μου θα παρακολουθούν με μεγάλη προσοχή κατά πόσο τηρείται και στην πραγματικότητα η συμφωνία αυτή.
<P>
Θέλω να κάνω δύο παρατηρήσεις κριτικού περιεχομένου και συντάσσομαι εδώ με τους συναδέλφους μου από την Ομάδα μου. Πρώτον, το ζήτημα του ανοικτού χαρακτήρα και της διαφάνειας σε σχέση με τη χρησιμοποίηση των επισήμων εγγράφων και πληροφοριών είναι πολύ σημαντικό για την Ομάδα μου. Υποθέτουμε ότι η συμφωνία που ορίζεται στο σημείο 13 θα τηρηθεί επακριβώς. Στο σημείο αυτό ορίζεται ότι τα μέλη του Σώματος, ως του μοναδικού δημοκρατικά νομιμοποιημένου οργάνου, θα είναι οι πρώτοι στους οποίους θα διατίθενται πληροφορίες, και μάλιστα όλες οι πληροφορίες, εφόσον μόνον έτσι θα είναι δυνατόν να εκτελέσουμε την εντολή μας κατά τρόπο που να ανταποκρίνεται στις προσδοκίες των πολιτών.
<P>
Ως εκ τούτου, ελπίζω ότι ποτέ δεν θα παραστεί ανάγκη να εφαρμοστεί το σημείο 18 που προβλέπει παρέκκλιση από το σημείο 13.
<P>
Δεύτερον, θα απευθύνουμε και από τη δική μας πλευρά μια έκκληση προς το Συμβούλιο. Λάβαμε προς μεγάλη μας απορία γνώση για την παρέμβαση του Συμβουλίου. Θεωρώ ότι έγινε πραγματικά μια πολύ αμφίβολου χαρακτήρα επέμβαση σε μια συμφωνία μεταξύ Επιτροπής και Κοινοβουλίου και μάλιστα ειδικά από ένα όργανο στο οποίο δικαίως ασκείται κριτική επειδή συνεδριάζει κεκλεισμένων των θυρών. Όταν επιπλέον μας επισημαίνουν στο πλαίσιο αυτό ότι πρόκειται για την πολιτική άμυνας και ασφάλειας και είναι ταυτόχρονα γνωστό ότι η Ευρώπη ετοιμάζεται να συγκροτήσει στρατεύματα για στρατιωτικές επεμβάσεις στην περίπτωση κρίσεων, τότε πράγματι έχουμε κακά προαισθήματα.
<P>
Τελευταία παρατήρηση. Χθες ακούσαμε όλοι την ομιλία του Προέδρου της Δημοκρατίας Chirac. Μας υποσχέθηκε ότι στο μέλλον θα αλλάξει ο τρόπος που εργάζεται το Συμβούλιο. Πιστεύω ότι όλοι μας θα παρακολουθήσουμε με μεγάλη προσοχή το τι θα συμβεί στη διάρκεια της γαλλικής Προεδρίας του Συμβουλίου και κατά πόσο το Συμβούλιο θα εργαστεί με μεγαλύτερη διαφάνεια και δημοκρατικότητα μελλοντικά.

<SPEAKER ID=73 NAME="Collins">
Κυρία Πρόεδρε, είναι ενδεδειγμένο να σκεφθούμε ένα λεπτό πώς αυτή η διοργανική συμφωνία έφθασε ενώπιόν μας σήμερα για συζήτηση.
<P>
Είναι πολύ σημαντικό όλα τα θεσμικά όργανα της ΕΕ να λειτουργούν αποτελεσματικά και αποδοτικά, και τα 370 εκατομμύρια πολίτες της Ευρωπαϊκής Ένωσης πρέπει να υποστηρίζουν και να έχουν εμπιστοσύνη στις εσωτερικές νομοθετικές διαδικασίες της Ένωσης.
<P>
Ένα από τα καίρια νομοθετικά όργανα είναι η Ευρωπαϊκή Επιτροπή, η οποία έχει την εξουσία να ξεκινά την έκδοση οδηγιών και κανονισμών. Το Ευρωπαϊκό Συμβούλιο αντιπροσωπεύει τα συμφέροντα των δεκαπέντε κυβερνήσεων της Ένωσης και διαθέτει πολύ ισχυρές νομοθετικές εξουσίες.
<P>
Το Κοινοβούλιο είναι ένα δημοκρατικά εκλεγόμενο νομοθετικό όργανο, το οποίο διαθέτει την υψίστης σημασίας εξουσία εποπτείας των άλλων βασικών θεσμικών οργάνων. Εάν θέλουμε να λειτουργήσει πιο αποτελεσματικά η Ευρωπαϊκή Ένωση, τότε είναι πολύ σημαντικό η σχέση μεταξύ της Επιτροπής και του Κοινοβουλίου να είναι επαρκώς καθορισμένη και για τον λόγο αυτό θεσπίζεται η συμφωνία πλαίσιο μεταξύ της Επιτροπής και του Κοινοβουλίου.
<P>
Οι διαπραγματεύσεις γι' αυτή τη συμφωνία πλαίσιο υπήρξαν περίπλοκες. Πιθανώς να μην είναι ένα τέλειο έγγραφο, αλλά αποτελεί σίγουρα ένα βήμα προς τα εμπρός. Είναι πιο απαιτητική από τη συμφωνία που υπήρχε μεταξύ των δύο θεσμικών οργάνων κατά τα τελευταία πέντε χρόνια.
<P>
Θα ήθελα τώρα να ασχοληθώ με ορισμένες καίριες διατάξεις της συμφωνίας. Τα δύο θεσμικά όργανα θα συμφωνήσουν τώρα να επεκτείνουν τον εποικοδομητικό διάλογο και την πολιτική συνεργασία, να βελτιώσουν τη ροή των πληροφοριών και να ενημερώνεται και να ζητείται η γνώμη του Κοινοβουλίου για τις διοικητικές μεταρρυθμίσεις στην Επιτροπή. Υπάρχει επίσης συμφωνία, μολονότι όχι πολύ εκτεταμένη, σχετικά με τη νομοθετική διαδικασία της ΕΕ, τις διεθνείς συμφωνίες και τις διαπραγματεύσεις για τη διεύρυνση και θεσπίζονται διαδικασίες για τη διαβίβαση εμπιστευτικών εγγράφων και πληροφοριών από την Επιτροπή.
<P>
Κάποιος θα μπορούσε να υποστηρίξει ότι μεγάλο τμήμα αυτής της συμφωνίας πλαίσιο αποσαφηνίζει απλώς τις υπάρχουσες διατάξεις βάσει των τωρινών Συνθηκών της ΕΕ. Για παράδειγμα, γνωρίζω ότι η Επιτροπή υποχρεούται να διατηρεί ενήμερο το Κοινοβούλιο για τις διαπραγματεύσεις σχετικά με τη διεύρυνση, προκειμένου να του επιτρέψει να εκφράσει τις απόψεις του έγκαιρα μέσω των κατάλληλων κοινοβουλευτικών διαδικασιών. Αυτό είναι σωστό και πρέπον, εάν λάβουμε υπόψη το γεγονός ότι το Ευρωπαϊκό Κοινοβούλιο πρέπει να εγκρίνει το δικαίωμα οποιουδήποτε κράτου μέλους να προσχωρήσει στην Ένωση ως νέο και πλήρες μέλος. Το Κοινοβούλιο έχει επίσης τον τελικό λόγο σχετικά με το αν θα εγκριθούν ή όχι διεθνείς συμφωνίες, όπως οι συνομιλίες στο πλαίσιο του ΠΟΕ. Δεν μπορεί να αναμένεται από το Κοινοβούλιο να λαμβάνει σημαντικές αποφάσεις για τέτοια θέματα, εκτός εάν οι απαραίτητες και κατάλληλες πληροφορίες διαβιβάζονται στους βουλευτές προς εξέταση.
<P>
Για τον λόγο αυτό η Επιτροπή πρέπει να προπαρασκευάσει ανοικτές διαδικασίες για τη διαβίβαση εκσυγχρονισμένων πληροφοριών για όλο το φάσμα των κανονισμών, οδηγιών και διεθνών συμφωνιών που συζητώνται και εκδίδονται από την Ένωση.
<P>
Εν κατακλείδι, είμαι ικανοποιημένος που είναι πάντοτε αναγκαία η αποσαφήνιση των διαδικασιών για τη διαβίβαση εμπιστευτικών πληροφοριών.

<SPEAKER ID=74 LANGUAGE="IT" NAME="Dell' Alba">
Κυρία Πρόεδρε, μιλώντας εξ ονόματος των ιταλών ριζοσπαστών, θέλω να τονίσω ότι αυτή η συμφωνία πλαίσιο αποτελεί ένα σημαντικό σημείο ισορροπίας στις σχέσεις μεταξύ των δύο θεσμικών μας οργάνων. Ήταν ένας δύσκολος συμβιβασμός, και τα βέλη που εξαπέλυσε το Συμβούλιο την τελευταία στιγμή, τα οποία προσπάθησαν να υπονομεύσουν τη σταθερότητά του, αποδεικνύουν ότι αυτή η συμφωνία είναι φιλόδοξη και εντάσσει την Επιτροπή και το Κοινοβούλιο σε μια σχέση συνεργασίας αλλά και ελέγχου από την πλευρά του θεσμικού μας οργάνου, που τιμά τα προνόμια του Κοινοβουλίου, ενώ η Επιτροπή αποδέχεται μια σειρά δεσμεύσεων, χωρίς για το λόγο αυτό να παραμελεί το ρόλο της ως θεματοφύλακα των συνθηκών και κατόχου της πρωτοβουλίας.
<P>
Είμαι πεπεισμένος ότι αυτό το σημείο ισορροπίας επετεύχθη. Πιστεύω - αντίθετα από τους συναδέλφους που την επέκριναν - ότι αυτή ήταν η καλύτερη συμφωνία που μπορούσαμε να επιτύχουμε, και από την πλευρά της μεταβίβασης των εγγράφων, και λυπάμαι που εξαιτίας ίσως κάποιων υπερβολών από την πλευρά ορισμένων συναδέλφων δεν καταφέραμε να προχωρήσουμε ακόμα περισσότερο στο μηχανισμό που θα ρυθμίζει τη μεταβίβαση των εγγράφων. Πιστεύω ότι αυτό είναι ωστόσο ένα σημαντικό βήμα προόδου και με αυτήν την ευχή χαιρετίζουμε την έγκριση αυτής της συμφωνίας πλαίσιο και την υπογραφή της σε λίγα λεπτά.

<SPEAKER ID=75 NAME="Bonde">
Κυρία Πρόεδρε, η ομάδα μου καταψηφίζει τη συμφωνία πλαίσιο. Είμαστε βέβαιοι ότι μια κανονική συζήτηση στις επιτροπές και μια νέα διαπραγμάτευση με τον ίδιο τον κύριο Prodi θα οδηγήσει σε καλύτερο αποτέλεσμα, το οποίο θα μπορέσουμε να υπερψηφίσουμε. Θα ήθελα να ξεκινήσω διορθώνοντας μια παρεξήγηση. Δεν θέλουμε να παρεμποδίσουμε την Επιτροπή να μπορεί να διαπραγματεύεται σε εμπιστευτική βάση. Για κάθε αρχή είναι σημαντικό να υπάρχει μια εσωτερική φάση, κατά την οποία είναι εφικτό να συζητιούνται όλες οι ιδέες και όλες οι προτάσεις να τίθενται στο τραπέζι, χωρίς να είναι ανάγκη να δημοσιοποιούνται. Η Επιτροπή πρέπει και αυτή να έχει το δικαίωμα να θέτει εμπιστευτικά σχέδια στο τραπέζι καθ' όλη την προπαρασκευαστική φάση. Η δική μας απαίτηση για ενημέρωση αφορά από τη στιγμή που η Επιτροπή στέλνει τα έγγραφα εκτός γραφείου, ή όταν διαρρέουν, πράγμα που δεν συμβαίνει και τόσο σπάνια. Όταν μια πρόταση βγαίνει εκτός Επιτροπής τότε πρέπει η Επιτροπή να μην μπορεί να μας αρνηθεί να τη δούμε. Πρέπει να υπάρχει ισότητα για όλους και με τη συμφωνία πλαίσιο δεν υπάρχει. Υπάρχουν ιδίως δύο ταπεινωτικές καταστάσεις από τις οποίες θα θέλαμε να ξεφύγουμε. Κατά τη νομοθετική διαδικασία συμμετέχουμε, όπως όλοι γνωρίζουμε, σε επιτροπές και συζητούμε τις προτάσεις νόμου. Πίσω μας κάθονται οι άνθρωποι από τις μόνιμες αντιπροσωπείες, οι φοιτητές και οι εξασκούμενοι με το εμπιστευτικό σχέδιο που φέρει την ένδειξη "restrained", ενώ εμείς οι βουλευτές δεν μπορούμε να τα έχουμε. Οι λομπίστες, που κάθονται πίσω μας, τα έχουν κι αυτοί, αλλά εμείς οι λαϊκώς εκλεγμένοι βουλευτές δεν μπορούμε να τα έχουμε. Συμβαίνει επίσης συχνά να διαβάζουμε στην εφημερίδα για κάποια πρόταση της Επιτροπής που έχει διαρρεύσει. Μας ζητείται να τη σχολιάσουμε αλλά η Επιτροπή δεν μας την προσκομίζει. Πρόκειται για μια ταπεινωτική κατάσταση που είναι εντελώς απαράδεκτη. Ο κύριος Prodi υποσχέθηκε κατά την ανάληψη των καθηκόντων του να βάλει τέλος σε αυτή την κατάσταση. Πρέπει να έχουμε δικαίωμα να έχουμε στη διάθεσή μας τα έγγραφα μόλις βγουν από τους τέσσερις τοίχους της Επιτροπής. Και αυτό το δικαίωμα πρέπει να το έχουμε ως μεμονωμένοι βουλευτές και ως εισηγητές και όχι να με το να ικετεύουμε γονυπετείς τον πρόεδρο. Θα μπορούσε άλλωστε να υπάρξει ένας πρόεδρος τον οποίο δεν θα είχαμε καμία όρεξη να ικετεύουμε γονυπετείς.

<SPEAKER ID=76 LANGUAGE="IT" NAME="Prodi">
Κυρία Πρόεδρε του Κοινοβουλίου, αξιότιμοι συνάδελφοι, έχουμε διανύσει μεγάλη απόσταση από τον περασμένο Σεπτέμβριο, όταν σας εξέφρασα την άμεση και προσωπική μου δέσμευση, για μια ισχυρή και διαφανή σχέση μεταξύ των θεσμικών μας οργάνων.
<P>
Πολλές πρόοδοι επιτεύχθηκαν από τότε που συμφωνήσαμε να εργαστούμε μαζί για την υλοποίηση μιας νέας διοργανικής συμφωνίας. Ενεργήσαμε με μεγάλη δέσμευση για να καταλήξουμε σε μια έγκυρη και ισχυρή συμφωνία, και θέλω να εκφράσω τη βαθιά μου εκτίμηση για τον εποικοδομητικό τρόπο με τον οποίο διεξαγάγατε τις διαπραγματεύσεις, κυρία Πρόεδρε, με τη στήριξη της Διάσκεψης των Προέδρων και της κυρίας De Palacio, από την πλευρά της Επιτροπής.
<P>
Θεωρώ ότι η συμφωνία πλαίσιο, που βρίσκεται σήμερα ενώπιόν μας, προσφέρει μια πρακτική και ισορροπημένη διατύπωση των σχέσεων μεταξύ των θεσμικών μας οργάνων. Στη συμφωνία αυτή προβλέφθηκαν πολλές πτυχές που εσείς, μέλη του Κοινοβουλίου, κρίνατε σημαντικές, όπως η παρουσία εκπροσώπων της Επιτροπής στις συνεδριάσεις σας, το ζωτικό ζήτημα της ανταλλαγής πληροφοριών και η αναγκαία συμμετοχή του Κοινοβουλίου στις εμπορικές διαπραγματεύσεις καθώς και σε αυτές που αφορούν τη διεύρυνση.
<P>
Είναι επίσης σαφής και ξεκάθαρη η έννοια της ειλικρινούς συνεργασίας μεταξύ των θεσμικών οργάνων, χωρίς να αλλοιωθεί κατά το ελάχιστο η ισορροπία μεταξύ τους. Η ισορροπία αυτή βασίζεται στους κανόνες που ισχύουν αυτή τη στιγμή, όπως για παράδειγμα, στην πρόσβαση στα έγγραφα. Θα ήθελα μάλιστα να θυμίσω και να τονίσω, για να εξηγήσω ακριβώς ποιο είναι το πνεύμα μου σήμερα, ότι κάθε μελλοντική αλλαγή αυτών των κανόνων θα περιληφθεί κατά πώς πρέπει στις συμφωνίες μας.
<P>
Κυρία Πρόεδρε, έχει γίνει η σύσταση στα αντίστοιχα θεσμικά όργανα για τη συμφωνία αυτή και σήμερα το πρωί το Σώμα εξουσιοδότησε εμένα και την κυρία De Palacio να την εγκρίνουμε και να τη μονογράψουμε για λογαριασμό της Επιτροπής. Εάν σήμερα το πρωί η ψήφος είναι θετική, θα μπορέσουμε να προχωρήσουμε μαζί στην υπογραφή και να εισέλθουμε έτσι σε μια καινούργια φάση των σχέσεών μας.
<P>
Όπως τόνισα χτες, έχουμε πολλές σημαντικές ημερομηνίες μπροστά μας και είναι απαραίτητο να δράσουμε, ώστε τα αντίστοιχα θεσμικά μας όργανα να επικεντρωθούν στα θέματα που είναι σήμερα κρίσιμα για το μέλλον της Ευρώπης. Με αυτή τη συμφωνία ενισχύουμε το ρόλο καθενός θεσμικού οργάνου στο ευρωπαϊκό οικοδόμημα και, κυρίως, ενισχύουμε την αποτελεσματικότητα της δικής μας κοινής δράσης.
<P>
(Χειροκροτήματα)
<P>
(Το Σώμα εγκρίνει τη συμφωνία πλαίσιο)
<P>
Πρόεδρος. Η συμφωνία πλαίσιο θα προσαρτηθεί στον Κανονισμό.
<P>
(Η Πρόεδρος του Ευρωπαϊκού Κοινοβουλίου και ο Πρόεδρος της Επιτροπής προβαίνουν στην υπογραφή της συμφωνίας πλαίσιο)
<P>
(Χειροκροτήματα)
<P>
Πρόταση απόφασης (Β5-0594/2000) της Διάσκεψης των Προέδρων, σχετικά με την απόφαση της Διάσκεψης των Προέδρων να μην προτείνει τη σύσταση προσωρινής εξεταστικής επιτροπής για την υπόθεση "Echelon";

<SPEAKER ID=77 NAME="Kirkhope">
Κυρία Πρόεδρε, σχετικά με ένα θέμα διαδικασίας· έχω όντως θορυβηθεί πολύ με τις αναφορές που παρουσιάσθηκαν στον τύπο τις τελευταίες ημέρες, τόσο στη Γαλλία όσο και αλλού, σχετικά με την έναρξη έρευνας εκ μέρους του δημόσιου εισαγγελέα στη Γαλλία αναφορικά με το Echelon, καθώς και, κατά τα φαινόμενα, μιας παράλληλης έρευνας της γαλλικής μυστικής υπηρεσίας, της DST, για το Echelon.
<P>
Tο Ευρωπαϊκό Κοινοβούλιο είναι ένα σημαντικό όργανο. Συνεπώς ανησυχώ πολύ που αυτές οι δύο διαφορετικές έρευνες, οι οποίες μπορεί να προχωρήσουν οποιοδήποτε και αν είναι το αποτέλεσμα των ψηφοφοριών που θα πραγματοποιηθούν σήμερα εδώ, θα προκαλέσουν σύγχυση, δυσκολίες και μπορούν μάλιστα να βλάψουν τη θέση του Ευρωπαϊκού Κοινοβουλίου. Θα υποστηρίξουμε ασφαλώς την πρόταση της Διάσκεψης των Προέδρων, αλλά λαμβάνοντας υπόψη τις προηγούμενες παρατηρήσεις μου θα πρέπει τώρα να επανεξετάσουμε αυτή τη θέση, ή τουλάχιστον να μας δοθούν κάποιες εγγυήσεις για τη δράση των γαλλικών αρχών επί του προκειμένου ζητήματος.

<SPEAKER ID=78 LANGUAGE="FR" NAME="Lannoye">
Κυρία Πρόεδρε, μόλις τώρα μιλήσαμε εκτενώς για διαφάνεια, όσον αφορά τις σχέσεις μεταξύ Επιτροπής και Κοινοβουλίου. Πιστεύω ότι επιβάλλεται να υπάρχει διαφάνεια και στις συζητήσεις μας. Κατά συνέπεια, πριν από μια σημαντική ψηφοφορία όπως αυτή στην οποία θα προχωρήσουμε, το ζητούμενο είναι να μην κάνουμε λάθος σχετικά με αυτά τα οποία διακυβεύονται.
<P>
Θα ήθελα, αν μου επιτρέπετε, να κάνω δύο παρατηρήσεις ουσίας. Καταρχάς, το σύστημα Echelon, σε διάφορες παράλληλες συζητήσεις, και μάλιστα στη Διάσκεψη των Προέδρων, παρουσιάστηκε κατά κάποιον τρόπο σαν μια συνηθισμένη κατάσταση. Είπαν ότι ούτως ή άλλως θα υπήρχε παρακολούθηση και πρόσθεσαν μάλιστα ότι, όπως είπαν ορισμένοι, για να καταπολεμήσουμε το οργανωμένο έγκλημα, είναι σημαντικό να μπορούμε να διαθέτουμε συστήματα επίβλεψης. Αυτό είναι αναμφίβολο, αλλά εντός ενός νομικού πλαισίου καταρχάς, και αυτό δεν ισχύει για το Echelon.
<P>
Τέλος, πρέπει να κάνουμε μια σημαντική διάκριση: το Echelon στην πραγματικότητα είναι ένα σύστημα παρακολούθησης που δεν αποσκοπεί σε συγκεκριμένες επικοινωνίες αλλά στο σύνολο όλων των τηλεπικοινωνιών και των μεταβιβάσεων δεδομένων. Κατά συνέπεια, όλες οι τηλεπικοινωνίες υποκλέπτονται και στη συνέχεια αναλύονται συστηματικά από υπερ-υπολογιστές και κατατάσσονται με βάση ένα λεξικό λέξεων-κλειδιών. Ο συνολικός χαρακτήρας των παρακολουθήσεων αποτελεί προφανώς πλήγμα για τον εμπιστευτικό χαρακτήρα των ιδιωτικών τηλεπικοινωνιών και βάσει αυτού έρχεται σε αντίθεση με τη Συνθήκη και τις οδηγίες ·

<SPEAKER ID=79 NAME="Πρόεδρος">
Κύριε Lannoye, δεν μπορούμε να ξεκινήσουμε τώρα μια συζήτηση.

<SPEAKER ID=80 LANGUAGE="FR" NAME="Lannoye">
Δεύτερη παρατήρηση, κυρία Πρόεδρε, με συγχωρείτε αλλά δεν κάναμε καμία συζήτηση σε αυτό το Σώμα. Νομίζω ότι είναι επίσης σημαντικό να κάνουμε μια πολύ σαφή διάκριση ·
<P>
(Η Πρόεδρος αφαιρεί τον λόγο από τον ομιλητή)

<SPEAKER ID=81 NAME="Πρόεδρος">
Όλοι γνωρίζουν πολύ καλά σε αυτό το Σώμα τη διαφορά ανάμεσα σε μια εξεταστική επιτροπή και μια προσωρινή επιτροπή.

<SPEAKER ID=82 NAME="Watson">
Κυρία Πρόεδρε, η πρότασή μου είναι να διεξαγάγουμε ψηφοφορία επ' αυτού του ζητήματος. Η επιτροπή της οποίας έχω την τιμή να προεδρεύω εξέτασε την έκθεση της STOA. Γνωρίζουμε με αρκετή σαφήνεια ποια είναι η θέση των διαφορετικών βουλευτών του Σώματος επί του θέματος, και η Διάσκεψη των Προέδρων πολύ σωστά μας παρουσίασε προτάσεις.
<P>
Υπάρχει μόνο ένα ζήτημα το οποίο εγείρεται: εάν θα πρέπει να εξετάσουμε ένα συγκεκριμένο σύστημα που ενδεχομένως παραβιάζει την ιδιωτική ζωή, ή όλα τα πιθανά συστήματα που ενδεχομένως πράττουν κάτι τέτοιο. Υπάρχουν σαφείς τροποποιήσεις στη σημερινή μας διάταξη εργασιών που αντιμετωπίζουν αυτό το θέμα. Προτείνω να πραγματοποιήσουμε τώρα ψηφοφορία γι' αυτό το ζήτημα.

<SPEAKER ID=83 LANGUAGE="FR" NAME="Wurtz">
Κυρία Πρόεδρε, καθόλου δεν προτίθεμαι να ξεκινήσω τη συζήτηση. Όμως, αναφέρθηκε ένα νέο στοιχείο που δίνει απάντηση στην κυριότερη ένσταση που είχε προβληθεί ως προς την πρόταση για εξεταστική επιτροπή, δηλαδή ότι δεν μπορούμε να διεξαγάγουμε έρευνες για τις δραστηριότητες μυστικών υπηρεσιών.
<P>
Σήμερα, ένα κράτος μέλος, η Γαλλία, ξεκινά στην πραγματικότητα μια επίσημη έρευνα σχετικά με αυτό που είναι, ήταν και ενδεχομένως είναι ακόμα, το σύστημα Echelon. Επομένως, νομίζω ότι η κυριότερη ένσταση ως προς την εξεταστική επιτροπή έχει αρθεί και ότι αυτό είναι ένα νέο στοιχείο που πρέπει να λάβουμε υπόψη μας κατά την ψηφοφορία.
<P>
(Το Σώμα εγκρίνει την απόφαση)
<P>
Πρόταση απόφασης της Διάσκεψης των Προέδρων για τη σύσταση προσωρινής επιτροπής σχετικά με το σύστημα παρακολούθησης τηλεπικοινωνιών "Echelon";
<P>
(Το Σώμα εγκρίνει την απόφαση)
<P>
Έκθεση (Α5-0175/2000) του κ. Lehne, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την τροποποίηση της οδηγίας 91/308/ΕΟΚ του Συμβουλίου, της 10ης Ιουνίου 1991, για την πρόληψη της χρησιμοποίησης του χρηματοπιστωτικού συστήματος για τη νομιμοποίηση εσόδων από παράνομες δραστηριότητες (COM(1999) 352 - C5-0065/1999 - 1999-0152(COD))
<P>
Πριν από την ψηφοφορία επί της τροπολογίας 26:
<P>
Lehne (PPE-DE). (DE) Κυρία Πρόεδρε, αυτό είναι ακριβώς το σημείο που παρακαλώ να γίνει διόρθωση και το είχα επισημάνει ήδη στην Επιτροπή Εσωτερικών Υποθέσεων. Η παρούσα τροπολογία αφορά το άρθρο 6, παράγραφος 3 της υπό τροποποίηση οδηγίας του 1991 και το άρθρο 1, παράγραφος 5 της σημερινής οδηγίας, με την οποία πρόκειται να τροποποιηθεί η παλαιά. Στη γερμανική εκδοχή στο μέσο της δεύτερης υποπαραγράφου είναι το σωστό κείμενο:"·με στόχο την εκπροσώπηση σε νομικές υποθέσεις ή στο πλαίσιο παροχής νομικών συμβουλών·". Η γερμανική εκδοχή είναι και η βασική εκδοχή καθότι είναι στη γλώσσα του εισηγητή. Στην αγγλική εκδοχή έχουμε τη διατύπωση "in order to be able to present him in legal proceedings." Η πτυχή της παροχής νομικών συμβουλών δεν λαμβάνεται υπόψη στην αγγλική εκδοχή. Αυτό το επεσήμανα ήδη κατά τη διάρκεια των διαβουλεύσεων στην Επιτροπή Εσωτερικών Υποθέσεων, αλλά για κάποιους λόγους δεν διορθώθηκε μέχρι τώρα αυτό το μεταφραστικό λάθος. Έχει όμως αποφασιστική σημασία μια και το Συμβούλιο διεξάγει τις διαπραγματεύσεις του με βάση το αγγλικό κείμενο. Παρακαλώ να δοθούν οδηγίες για τη διόρθωση στις υπηρεσίες και να διορθωθεί το αγγλικό κείμενο με βάση τη σωστή μετάφραση από το γερμανικό κείμενο.
<P>
(Το Σώμα εγκρίνει το ψήφισμα νομοθετικού περιεχομένου)
<P>
Έκθεση (Α5-0179/2000) του κ. Lehne, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρόταση κανονισμού του Συμβουλίου που αφορά τον καθορισμό του καταλόγου των τρίτων χωρών, οι υπήκοοι των οποίων υπόκεινται στην υποχρέωση θεώρησης για τη διέλευση των εξωτερικών συνόρων, και τον καθορισμό του καταλόγου των χωρών, οι υπήκοοι των οποίων απαλλάσσονται από την υποχρέωση αυτή (COM(2000) 27 - C5-0166/2000 - 2000/0030(CNS))
<P>
(Το Σώμα εγκρίνει το ψήφισμα νομοθετικού περιεχομένου)
<P>
Έκθεση (Α5-0184/2000) της κ. Haug, εξ ονόματος της Επιτροπής Προϋπολογισμών, σχετικά με τον προϋπολογισμό του 2001 ενόψει της διαδικασίας συνεννόησης πριν από την πρώτη ανάγνωση του Συμβουλίου
<P>
(Το Σώμα εγκρίνει το ψήφισμα)
<P>
Έκθεση (Α5-0177/2000) της κ. Paciotti, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με το σχέδιο απόφασης της Επιτροπής που αφορά την επάρκεια των αμερικανικών αρχών "ασφαλούς λιμένα"
<P>
(Το Σώμα εγκρίνει το ψήφισμα)

<SPEAKER ID=84 LANGUAGE="FR" NAME="Laguiller">
Κύριε Πρόεδρε, υπερψηφίσαμε την πρόταση αυτή μόνο και μόνο για να μην πληρώσει για μια ακόμα φορά ο λαός της Γιουγκοσλαβίας, που πλήρωσε ακριβά τα εγκλήματα του δικτάτορά του, του Milosevic, όταν υπέστη τους βομβαρδισμούς του ΝΑΤΟ, καθώς και το μποϋκοτάζ που του επιβλήθηκε στη συνέχεια.
<P>
Ωστόσο, επαναλαμβάνουμε ότι οι δυνάμεις οι οποίες ευθύνονται για την καταστροφή των γεφυρών και κατά συνέπεια για την παρουσία των ερειπίων στην κοίτη του Δουνάβεως είναι εκείνες που θα έπρεπε να πληρώσουν τις δαπάνες.
<P>
Συμφωνία μεταξύ της Ευρωπαϊκής Ένωσης και της Δημοκρατίας της Κύπρου (C5-0324/2000)

<SPEAKER ID=85 NAME="Αλυσανδράκης">
Η συμφωνία Ευρωπαϊκής Ένωσης-Κύπρου προβλέπει ότι το κόστος συμμετοχής των κυπριακών επιχειρήσεων στο πρόγραμμα θα καλυφθεί εξ ολοκλήρου από την Κυπριακή Δημοκρατία. Όμως για τις υπό ένταξη χώρες της Κεντρικής Ευρώπης το αντίστοιχο κόστος καλύπτεται από κοινοτικούς πόρους. Μολονότι το ποσό που προβλέπει η συμφωνία είναι μικρό, το θέμα δεν είναι ποσοτικό αλλά ουσίας. Επιπλέον, και σε άλλα προγράμματα στα οποία συμμετέχει η Κύπρος το κόστος καλύπτεται από την ίδια. Αυτό αποτελεί μια προφανή αδικία εις βάρος του κυπριακού λαού. Πέραν τούτου θα ήθελα να επισημάνω ότι το συνολικό κόστος της προσαρμογής της Κύπρου στο κοινοτικό κεκτημένο υπολογίζεται ανάμεσα σε 500 και 900 εκατ. κυπριακές λίρες, ήτοι 1 έως 1,8 δισ. ευρώ, ενώ η χρηματοδότηση που παίρνει η Κυπριακή Δημοκρατία από την Ευρωπαϊκή Ένωση είναι απειροελάχιστη.
<P>
Είναι φανερό ότι η οικονομική σχέση Κύπρου-Ευρωπαϊκής Ένωσης είναι ανισότιμη σε βάρος της Κυπριακής Δημοκρατίας και ότι ο κυπριακός λαός δεν έχει τίποτε να ωφεληθεί από την ένταξη. Για τους παραπάνω λόγους οι βουλευτές του Κομμουνιστικού Κόμματος Ελλάδας δεν δώσαμε θετική ψήφο αλλά απείχαμε από τη ψηφοφορία.

<SPEAKER ID=86 NAME="Αλαβάνος">
. Με την ευκαιρία της ψήφισης της συμφωνίας Ευρωπαϊκής Ένωσης - Κυπριακής Δημοκρατίας σχετικά με τις Μικρομεσαίες Επιχειρήσεις, θα ήθελα να θέσω το θέμα των νέων προκλήσεων του καθεστώτος Ντενκτάς στα Στροβίλια, όπου πρώθησε τις θέσεις των κατοχικών δυνάμεων στην πράσινη γραμμή, σε μια επίδειξη επιθετικότητας και αυθαιρεσίας, και μάλιστα λίγες μέρες μόνο πριν από την έναρξη των διακοινοτικών συνομιλιών στη Γενεύη.
<P>
Το Συμβούλιο Υπουργών, και ειδικά η γαλλική Προεδρία οφείλουν να αντιδράσουν, ιδιαίτερα προς την κατεύθυνση της Τουρκίας, της οποίας τα στρατεύματα έχουν καταλάβει το μισό σχεδόν έδαφος της Κυπριακής Δημοκρατίας. Παράλληλα, κατά τη διάρκεια της συζήτησης για την εταιρική σχέση Ευρωπαϊκής Ένωσης - Τουρκίας, η Ευρωπαϊκή Ένωση οφείλει να θέσει το θέμα της έναρξης της αποχώρησης των στρατευμάτων κατοχής ως προϋπόθεση για την προώθηση της διαδικασίας διαπραγματεύσεων της Ε.Ε. με την Τουρκία.
<P>
Έκθεση Schmid (A5-0176/2000)

<SPEAKER ID=87 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ της έκθεσης Schmid που θέλει να αποτρέψει τη δυνατότητα πλαστογράφησης των πιστωτικών καρτών και άλλων μέσων πληρωμής που δεν γίνονται σε μετρητά. Ψήφισα υπέρ και για το λόγο ότι μεταξύ των πιο συχνών θυμάτων είναι ηλικιωμένοι και συνταξιούχοι - όπως πάντα τα κατ' εξοχήν θύματα των απατεώνων - και εύχομαι ότι όταν θα ξανασυζητήσουμε για το θέμα αυτό θα αποφασίσουμε, επιτέλους, να παραδεχτούμε ότι, όταν ένας πολίτης πέφτει θύμα μιας εγκληματικής ενέργειας, το κράτος είναι υπεύθυνο για αυτήν, έστω και έμμεσα, όπως συμβαίνει όταν παίζουμε ποδόσφαιρο. Εύχομαι συνεπώς ότι σύντομα θα αποφασίσουμε να ορίσουμε ότι το κράτος θα αποζημιώνει τα θύματα του κοινού εγκλήματος, και κατά συνέπεια και της απάτης εις βάρος των πολιτών.
<P>
Έκθεση Lienemann (A5-0172/2000)

<SPEAKER ID=88 LANGUAGE="IT" NAME="Fatuzzo">
Κύριε Πρόεδρε, φυσικά και ψήφισα υπέρ αυτού του κανονισμού. Το άρθρο 3 του κανονισμού αυτού ορίζει ότι, από το 2000 έως το 2004, για την προστασία των πτηνών γενικά και για την προστασία ορισμένων σημαντικών ειδών πτηνών, θα δαπανηθούν 300 εκατομμύρια ευρώ.
<P>
Φυσικά και είμαι υπέρ, γιατί αγαπώ τα πουλιά. Πριν έρθω εδώ έτυχε να δω τη γάτα μου, τη Λουλού, που κρατά στο στόμα της ένα σπουργιτάκι. Της τράβηξα την προσοχή με τη συνηθισμένη τροφή για γάτες, για τις οποίες ενδιαφερόμαστε τόσο πολύ, και αφού κατάφερα να της την αποσπάσω, της πήρα το πουλάκι και το πήγα στο σπίτι, όπου το φρόντισα με πολλή αγάπη.
<P>
Είμαι λοιπόν υπέρ του κανονισμού, αλλά θα ήθελα η Ομάδα των Πρασίνων, που διακρίνονται κυρίως στον τομέα αυτό, να ενδιαφερθούν και για τους καημένους τους ηλικιωμένους και τους συνταξιούχους που δεν έχουν να φάνε και να μπουν όλοι τους αμέσως - εννοώ τους Πράσινους - στο Κόμμα των Συνταξιούχων.

<SPEAKER ID=89 NAME="Figueiredo">
 (GUE/NGL), γραπτώς. (PT) Είναι θετικό το ότι επιτέλους μπόρεσε να ολοκληρωθεί η διαδικασία συνδιαλλαγής γύρω από την πρόταση κανονισμού σχετικά με το χρηματοδοτικό μέσο για την Τρίτη φάση του προγράμματος LIFE (2000-2004), εφόσον ανοίγει πλέον ο δρόμος για τη χρηματοδότηση σχεδίων ακόμη και κατά τη διάρκεια του δεύτερου εξαμήνου του τρέχοντος έτους με βάση το νέο πρόγραμμα.
<P>
Είναι επίσης θετικό το γεγονός ότι εγκρίθηκαν ορισμένες τροπολογίες που αφορούν τους στόχους του προγράμματος, όπως και η αναληφθείσα δέσμευση να υποβληθεί πρόταση για ένα νέο πρόγραμμα.
<P>
Εντούτοις, δεδομένου ότι το LIFE συνιστά το μοναδικό πρόγραμμα που προάγει άμεσα την περιβαλλοντική πολιτική της Ευρωπαϊκής Ένωσης, και μάλιστα με αξιόλογα αποτελέσματα, δεν μπορούμε να μην εκφράσουμε τη λύπη μας για το γεγονός ότι το χρηματοδοτικό πλαίσιο του LIFE III καθορίσθηκε σε μόνον 640 εκατομμύρια ευρώ, δηλαδή μόλις 27 εκατομμύρια ευρώ περισσότερα από όσα προέβλεπε η κοινή θέση της Επιτροπής και του Συμβουλίου, πολύ λιγότερα, συνεπώς, από τα 850 εκατομμύρια ευρώ που είχε προτείνει το Ευρωπαϊκό Κοινοβούλιο κατά την πρώτη και τη δεύτερη ανάγνωση.

<SPEAKER ID=90 NAME="Isler Bιguin">
Φτάσαμε λοιπόν στο τελευταίο στάδιο της αναμέτρησης δυνάμεων με το Συμβούλιο για να υπερασπιστούμε τη θέση του προϋπολογισμού για το περιβάλλον εντός της Ευρωπαϊκής Ένωσης.
<P>
Με λύπη μας υποστηρίξαμε τον συμβιβασμό που επετεύχθη στο πλαίσιο της διαδικασίας συνδιαλλαγής με το Συμβούλιο. Λέω πράγματι με λύπη, γιατί το Συμβούλιο παραχώρησε μόνο κάποια ψίχουλα στο Κοινοβούλιο και γιατί εμείς πρέπει να ικανοποιηθούμε με αυτά.
<P>
Το μπόνους που παραχωρήθηκε όσον αφορά τα 850 εκατομμύρια ευρώ που ζητήσαμε αντιστοιχεί χονδρικά στην τιμή 20 χιλιομέτρων αυτοκινητοδρόμου στη Γαλλία!
<P>
Τολμώ να ελπίζω ότι η μικρή εμβέλεια αυτής της θέσης του προϋπολογισμού δεν αποτελεί την αχνή αντανάκλαση της περιβαλλοντικής πολιτικής της Ένωσης, και λέγοντας αυτό δεν αμφισβητώ τη σημαντική εργασία της Γενικής Διεύθυνσης για το περιβάλλον ή της κυρίας Επιτρόπου, που κάνουν ό,τι μπορούν με τα μέσα που έχουν στη διάθεσή τους.
<P>
Εδώ όμως, θα το επαναλάβουμε όσες φορές χρειαστεί ότι για να εφαρμόσουμε, πόσο μάλλον να οικοδομήσουμε, μια πραγματική ευρωπαϊκή πολιτική για το περιβάλλον πρέπει να διαθέσουμε τα ανάλογα κεφάλαια.
<P>
Όσο η θέση του προϋπολογισμού για το περιβάλλον θα μένει σε αυτό το επίπεδο, το περιβάλλον δεν θα λαμβάνεται σοβαρά υπόψη, σε σύγκριση με τον προϋπολογισμό για τη γεωργία ή για τα διαρθρωτικά ταμεία τα οποία, εξάλλου, συμβάλλουν ακόμα συχνά στην υποβάθμιση του περιβάλλοντος. Το LIFE δεν είναι παρά σταγόνα στον ωκεανό των ευρωπαϊκών πολιτικών.
<P>
Εξάλλου, το περιβάλλον δεν είναι ο τομέας εκείνος που δεν γνωρίζει πραγματική βελτίωση στην Ευρώπη; Με την έκρηξη των οδικών μεταφορών στην Ένωση παρατηρούμε επίσης μια έκρηξη κάθε μορφής ρύπανσης και ιδιαίτερα των εκπομπών αερίων που προκαλούν το φαινόμενο του θερμοκηπίου.
<P>
Πόσο καιρό ακόμα θα πρέπει να κάνουμε αυτή τη διαπίστωση για να αλλάξει η κατάσταση αυτή;
<P>
Όταν το Συμβούλιο και η Επιτροπή πάρουν στα σοβαρά την περιβαλλοντική πολιτική, το κονδύλι του προϋπολογισμού που θα προτείνουν στο πλαίσιο του γενικού προϋπολογισμού θα είναι στο ύψος των προκλήσεων που πρέπει να αντιμετωπίσουμε.
<P>
Αυτό ισχύει τόσο για τα πολιτικά σχέδια για το περιβάλλον όσο και για τους ανθρώπινους πόρους που πρέπει να θέσουμε στη διάθεση της Γενικής Διεύθυνσης για το Περιβάλλον για να τα υλοποιήσει.
<P>
Έκθεση Jarzembowski (A5-0173/2000)

<SPEAKER ID=91 LANGUAGE="NL" NAME="Meijer">
Κύριε Πρόεδρε, τρεις είναι οι σημαντικοί παράγοντες ανταγωνισμού στη μεταφορά ατόμων και αγαθών: η τιμή, η αξιοπιστία και η ταχύτητα. Οι σιδηρόδρομοι υπολείπονται ίσως κάπως στα σημεία αυτά, διότι έχουν χάσει σε μεγάλο βαθμό τον αγώνα με τις οδικές και τις αεροπορικές μεταφορές. Γι' αυτό θα ήταν σκόπιμο να αναζητήσουμε μεθόδους προκειμένου να λειτουργήσουν καλύτερα οι σιδηρόδρομοι και να αυξήσουν το ποσοστό που έχουν στις ευρωπαϊκές αγορές.
<P>
Για να πετύχουμε το στόχο αυτό θα μπορούσαμε να χρησιμοποιήσουμε διάφορα μέσα. Οι γαλλικοί σιδηρόδρομοι περνούν μία φάση επέκτασης τη στιγμή αυτή, δημιουργώντας περισσότερες θέσεις απασχόλησης και κάνοντας ακριβώς το αντίθετο από αυτό που προτείνει στην έκθεσή του ο κ. Jarzembowski.
<P>
Το πραγματικό πρόβλημα είναι διαφορετικό από αυτό που εντοπίζει ο εισηγητής. Το πραγματικό πρόβλημα είναι ότι οι πολιτικοί παραμελούν εδώ και χρόνια τους σιδηροδρόμους. Στην αρχή πίστευαν ότι οι σιδηρόδρομοι αποτελούν ένα κατάλοιπο του 19ου αιώνα, το οποίο δεν θα έφθανε μέχρι τον 21ο αιώνα. Έτσι, όλες οι νέες επενδύσεις κατευθύνονταν σε ένα πυκνό δίκτυο αυτοκινητοδρόμων και διαρκώς επεκτεινόμενων αεροδρομίων.
<P>
Μόνον όταν έγιναν αισθητές οι περιβαλλοντικές συνέπειες αυτής της πολιτικής στράφηκε ξανά η προσοχή όλων προς τους σιδηροδρόμους. Μέχρι τότε όμως είχε επικρατήσει η άποψη ότι η ελευθερία στην οικονομία προέχει του δημοκρατικού ελέγχου. Οι πολιτικοί δεν ήθελαν πλέον να ελέγχουν τις δημόσιες επιχειρήσεις, δηλαδή να πραγματοποιούν ελέγχους εξ ονόματος των καταναλωτών και να μεριμνούν για τη δημιουργία θέσεων απασχόλησης.
<P>
Οι δημόσιες επιχειρήσεις άρχιζαν να λειτουργούν όλο και περισσότερο σαν ιδιωτικές, θεωρώντας σημαντικότερη την ανάπτυξη, το κέρδος και την εμπορική αξία από τις κοινωνικές συνέπειες της πολιτικής τους.
<P>
Η φροντίδα του περιβάλλοντος και των δημοσίων μεταφορών οφείλει να αποτελέσει μέλημα όλων μας, όλων δηλαδή των δημοκρατικά εκλεγμένων πολιτικών. Το εάν ο διαχωρισμός των υποδομών από την εκμετάλλευση των σιδηροδρόμων αποτελεί ένα σκόπιμο στόχο θα το κρίνουν οι εθνικές ή περιφερειακές κυβερνήσεις και όχι η Ευρωπαϊκή Ένωση. Η Ένωση δεν θα πρέπει να ασχολείται πλέον με την υποχρεωτική ιδιωτικοποίηση των αστικών και δημοτικών συγκοινωνιών, όπως φοβάμαι ότι θα αρχίσει να συμβαίνει πολύ σύντομα.
<P>
Οι σκέψεις αυτές αποτελούν λόγο για να προτείνει η ομάδα μας την πλήρη απόρριψη των προτάσεων του κ. Jarzembowski. Ελπίζουμε οι προτάσεις αυτές να μην χρειασθεί ποτέ να μεταφρασθούν σε συγκεκριμένη πολιτική.

<SPEAKER ID=92 LANGUAGE="IT" NAME="Fatuzzo">
Κύριε Πρόεδρε, ψήφισα ευχαρίστως υπέρ της εξαιρετικής έκθεσης του κυρίου Jarzembowski, γιατί τίποτε δεν αφορά περισσότερο την Ευρώπη και την προσέγγιση των πολιτών της Ευρώπης, μεταξύ τους, από τους σιδηροδρόμους.
<P>
Ο ελεύθερος ανταγωνισμός στον τομέα των σιδηροδρόμων δεν μπορεί παρά να βελτιώσει την κατάσταση των σιδηροδρομικών μεταφορών, όχι μόνο των εμπορευμάτων αλλά και των επιβατών, και εγώ βλέπω ήδη τους ηλικιωμένους και τους συνταξιούχους που επιτέλους μπορούν να χρησιμοποιήσουν τον ελεύθερο χρόνο τους για να γυρίσουν ολόκληρη την Ευρώπη σε κλινάμαξες, βαγόνια εστιατόρια, αμαξοστοιχίες που επιτρέπουν αυτά τα άνετα ταξίδια, τα οποία δεν μπορούν κατά κανένα τρόπο να απαρνηθούν, ακριβώς επειδή είναι ηλικιωμένοι. Δε βλέπω την ώρα, και χάρη στον κανονισμό αυτό, να μπορεί, επιτέλους, να φτάνει κανείς εδώ στο Στρασβούργο με το τρένο, από οποιονδήποτε μέρος και να ξεκινά για να έρθει στο Ευρωπαϊκό Κοινοβούλιο.

<SPEAKER ID=93 LANGUAGE="DE" NAME="Raschhofer">
Κύριε Πρόεδρε η πλήρης ελευθέρωση θα οδηγούσε σε μια αύξηση του ανταγωνισμού στον τομέα των σιδηροδρόμων και της ανταγωνιστικότητάς τους απέναντι στις οδικές μεταφορές. Δεν χρειάζεται να μιλάμε για σχέδια που αφορούν την επέκταση του ευρωπαϊκού σιδηροδρομικού δικτύου, όσο δεν έχει προηγουμένως πραγματοποιηθεί η πλήρης ελευθέρωση. Ως εκ τούτου το ζήτημα βιάζει. Σχέδια όπως η σήραγγα βάσης του Brenner μπορούν να είναι ανταγωνιστικά, μόνον όταν η μεταφορά των εμπορευμάτων θα μπορεί να προσφέρεται σε ανταγωνιστικές τιμές. Με τη θέσπιση της παρούσας οδηγίας έχουμε την ευκαιρία να δώσουμε ένα σαφές μήνυμα υπέρ της ελευθέρωσης των σιδηροδρομικών μεταφορών. Αν δεν γίνει ένας σαφής διαχωρισμός ανάμεσα στην παροχή υπηρεσιών μεταφοράς μέσω σιδηροδρόμων και στη λειτουργία της σιδηροδρομικής υποδομής θα τεθεί σοβαρά υπό αμφισβήτηση ο στόχος της παρούσας οδηγίας. Ως εκ τούτου απέρριψα την επιλεχθείσα λύση στην κοινή θέση, άρθρο 6, παράγραφος 4.

<SPEAKER ID=94 LANGUAGE="FR" NAME="Goebbels">
Κύριε Πρόεδρε, δεδομένου ότι είμαστε στη δεύτερη ανάγνωση, δεν μπόρεσα να εκφράσω την αντίθεσή μου στην έκθεση Swoboda και κυρίως στην έκθεση Jarzembowski.
<P>
Το Συμβούλιο και η Επιτροπή είχαν βρει μια κάποια ισορροπία, λαμβάνοντας υπόψη τις ιδιαιτερότητες των μικρών δικτύων και των απομακρυσμένων νησιών. Το Κοινοβούλιο, με την επιθυμία του να προχωρά πάντα πιο πέρα και πιο γρήγορα από την Επιτροπή και το Συμβούλιο, έβγαλε τον κανονιστικό του οδοστρωτήρα και θέλει να βάλει όλα τα δίκτυα στο ίδιο καλάθι.
<P>
Μας λένε ότι η ελευθέρωση των σιδηροδρομικών μεταφορών θα μας δώσει πολύ περισσότερες υπηρεσίες. Όλοι γνωρίζουν ότι αυτό θα ισχύει μόνο για τις μεγάλες γραμμές, που έχουν πολλή κίνηση, και ότι οι δημόσιες υπηρεσίες θα αντιμετωπίζουν ανταγωνισμό στις αποδοτικές γραμμές, αλλά όσον αφορά τα υπόλοιπα, θα έχουν την υποχρέωση να φροντίζουν για τη δημόσια υπηρεσία και σε συνθήκες όχι πάντα ευχάριστες.
<P>
Είμαι αντίθετος με αυτήν την υπερ-φιλελεύθερη λογική και θέλησα να εκφράσω την αντίθεσή μου.

<SPEAKER ID=95 NAME="Caudron">
Το λέω ευθύς εξαρχής, αρνούμαι να προσυπογράψω την υπερφιλελεύθερη θεώρηση που μας προτείνει η έκθεση αυτή του κ. Jarzembowski! Προχωρεί πολύ περισσότερο από αυτά που προτείνονται στην κοινή θέση που παρουσίασε το Συμβούλιο. Διακηρύσσει μια ριζική ελευθέρωση των κοινοτικών σιδηροδρόμων και αρνείται να παραχωρήσει μεταβατικά διαστήματα, που ωστόσο είναι απαραίτητα για να καταστεί δυνατή μια προοδευτική προσαρμογή στις νέες ρυθμίσεις.
<P>
Προτείνει μια μεταβατική περίοδο πέντε ετών για την ελευθέρωση των διεθνών εμπορευματικών μεταφορών. Προσθέτει ότι, πέντε χρόνια μετά τη θέση σε ισχύ της οδηγίας, τα κράτη μέλη θα πρέπει να έχουν προβεί στο άνοιγμα ολόκληρου του δικτύου, εθνικού και διεθνούς, για τις εμπορευματικές μεταφορές. Και για κερασάκι στην τούρτα, εκφράζει την επιθυμία μέχρι το 2010 να έχουμε προβεί στο άνοιγμα ολόκληρου του δικτύου για τις εμπορευματικές μεταφορές και για τις υπηρεσίες μεταφοράς επιβατών!
<P>
Ούτε μια στιγμή δεν προβληματίζεται ο κ. Jarzembowski για τις υποχρεώσεις δημόσιας υπηρεσίας, που παραμένουν πρωταρχικής σημασίας σε αυτόν τον τομέα. Ούτε μια στιγμή δεν αναφέρεται στους κινδύνους που θα μπορούσε να επιφέρει μια ριζική ελευθέρωση όσον αφορά την ασφάλεια.
<P>
Για τον λόγο αυτό δεν υπερψήφισα καμιά από τις προτάσεις τροποποίησης που μας υπέβαλε.

<SPEAKER ID=96 LANGUAGE="DE" NAME="Lulling">
Η ολοκλήρωση της εσωτερικής αγοράς για τις σιδηροδρομικές μεταφορές είναι ασφαλώς εξίσου επιθυμητή όσο και αναγκαία. Είμαι ωστόσο της άποψης ότι ο συγκεκριμένος στόχος μπορεί να επιτευχθεί μετά από ένα εύλογο μεταβατικό διάστημα σύμφωνα με την αρχή της σταδιακής ελευθέρωσης, χωρίς να είναι αναγκαστικός ο νομικός διαχωρισμός ανάμεσα στην παροχή υπηρεσιών μεταφοράς από επιχειρήσεις και στη λειτουργία της σιδηροδρομικής υποδομής.
<P>
Ως εκ τούτου δεν μπορώ να συμφωνήσω με τη σύσταση για δεύτερη ανάγνωση, με τη μορφή που αυτή υποβλήθηκε από την πλειοψηφία της Επιτροπής Περιφερειακής Πολιτικής, Μεταφορών και Τουρισμού. Στην μικρή μου πατρίδα, το Λουξεμβούργο, ένας τέτοιος διαχωρισμός στην επιχείρηση σιδηροδρόμων θα ήταν όχι μόνο ανάρμοστος αλλά και για πολλούς λόγους παράλογος, όπως λ.χ. σε σχέση με την ασφάλεια και την ποιότητα των μεταφορών καθώς και τις συνθήκες εργασίες των εργαζομένων στους σιδηροδρόμους.
<P>
Η κοινή θέση του Συμβουλίου είναι πολύ καλύτερη, καθότι λαμβάνει περισσότερο υπόψη τα γεωπολιτικά και γεωγραφικά δεδομένα ορισμένων κρατών μελών, χωρίς να θέτει σε κίνδυνο την ενότητα της εσωτερικής αγοράς.
<P>
Επίσης μου είναι αδύνατον να συμφωνήσω με το ότι στη δεύτερη ανάγνωση έγινε διαγραφή της διάταξης που επιτρέπει στο Λουξεμβούργο ως κράτος μέλος με σχετικά μικρό σιδηροδρομικό δίκτυο να μην υλοποιήσει μέχρι τις 31 Αυγούστου 2004 την απαίτηση να ανατεθούν σε ανεξάρτητο φορέα οι λειτουργίες που είναι καθοριστικές για την πραγματική και χωρίς διακρίσεις πρόσβαση στην υποδομή. Στο άρθρο 6 της οδηγίας υποχρεώνονται πράγματι τα κράτη μέλη να συστήσουν ανεξάρτητους φορείς που θα εκτελούν τα προβλεπόμενα καθήκοντα.
<P>
Για τους προαναφερθέντες λόγους μου ήταν αδύνατον να εγκρίνω αυτές τις ουσιαστικές τροπολογίες στην κοινή θέση του Συμβουλίου. Θεωρώ πιο καλό και πιο ρεαλιστικό τον συμβιβασμό που έγινε μετά από τις διαπραγματεύσεις στο Συμβούλιο Υπουργών στις 28 Μαίου 2000.

<SPEAKER ID=97 NAME="Vachetta">
Οι σιδηροδρομικές μεταφορές βρίσκονται σήμερα στο επίκεντρο των σχεδίων απορρύθμισης και ελευθέρωσης των δημοσίων υπηρεσιών που ακολουθεί η Ευρωπαϊκή Ένωση.
<P>
Η αναθεώρηση της οδηγίας 91/440, σύμφωνα με τα συμπεράσματα της έκθεσης Jarzembowski, ανοίγει διάπλατα την πόρτα στην ιδιωτικοποίηση, προτείνοντας τον διαχωρισμό ανάμεσα στη διαχείριση της υποδομής και την παροχή μεταφορικών υπηρεσιών, καθώς και το δικαίωμα πρόσβασης στην υποδομή, μεσοπρόθεσμα, σε όλες τις επιχειρήσεις με την προοπτική του πλήρους ανοίγματος των εμπορευματικών μεταφορών και των μεταφορών επιβατών στην αγορά και στον ανταγωνισμό.
<P>
Οι προσανατολισμοί της έκθεσης Jarzembowski τείνουν να ευθυγραμμίσουν όσο περισσότερο γίνεται τη διαχείριση των σιδηροδρομικών υπηρεσιών με τη διαχείριση του ιδιωτικού τομέα και να εισαγάγουν την πίεση του ανταγωνισμού. Παίρνουν σαν πρόσχημα τις ελλείψεις στη λειτουργία της δημόσιας υπηρεσίας και προβάλλουν τις ανώτερες επιδόσεις του ιδιωτικού τομέα με βάση μεροληπτικές συγκρίσεις που δεν λαμβάνουν υπόψη το σύνολο των στοιχείων και των αποστολών που εκπληρώνονται.
<P>
Η λογική της έκθεσης Jarzembowski θα επιφέρει αναπόφευκτα μια μείωση του επιπέδου ασφαλείας, την υποβάθμιση της ποιότητας των υπηρεσιών και των παροχών, τη μείωση των υπηρεσιών που παρέχονται στους πελάτες και μια κοινωνική οπισθοδρόμηση για το προσωπικό. Η έκθεση αυτή γυρίζει την πλάτη σε αυτό που έχουν πραγματικά ανάγκη οι λαοί της Ευρώπης: μια δημόσια υπηρεσία συντονισμένη και εναρμονισμένη σε ευρωπαϊκή κλίμακα, που θα μπορούσε να εγγυηθεί σήμερα ένα υψηλό επίπεδο αποτελεσματικότητας, ποιότητας ασφαλείας και δικαιοσύνης για τους εργαζομένους και τους χρήστες. Για τον λόγο αυτό, επειδή δεν μπορώ να δεχτώ ούτε την ισχύουσα κατάσταση ούτε την πορεία προς τα εμπρός, ακόμα και αν είναι προοδευτική και σε πλαίσιο ελευθέρωσης, καταψήφισα την έκθεση Jarzembowski.

<SPEAKER ID=98 NAME="Whitehead">
Όλοι επιδοκιμάζουμε την έλευση της νέας γενιάς σιδηροδρόμων και αναγνωρίζουμε ότι η ελευθέρωση της αγοράς μπορεί να συνεχισθεί με τις οικονομικές ευκαιρίες, και οι δημόσιες υπηρεσίες χρειάζεται να επιφέρουν κάτι τέτοιο. Το Ηνωμένο Βασίλειο εφηύρε τους σιδηροδρόμους, τους ανέπτυξε και ήταν η πρώτη χώρα που τους ιδιωτικοποίησε. Ως μέλος της Ένωσης Σιδηροδρομικών και Θαλάσσιων Μεταφορών στη Βρετανία, η άποψή μου καθοδηγείται από την ισορροπία που επιτυγχάνουμε στην ανάπτυξη των σιδηροδρόμων. Θα έπρεπε να είχαμε αναγνωρίσει εδώ ότι τα ευρωπαϊκά συστήματα σιδηροδρόμων διαφέρουν όλα μεταξύ τους, και η διαφοροποίησή τους αξίζει τις προτεινόμενες παρεκκλίσεις. Θα έπρεπε να είχαμε δώσει μεγαλύτερη έμφαση στην καθιέρωση ρυθμιστικών φορέων για τους σιδηροδρόμους, όπως διαθέτει τώρα το Ηνωμένο Βασίλειο, και λιγότερη έμφαση στην ιδεολογία του φυσικού διαχωρισμού της υποδομής και των υπηρεσιών λειτουργίας. Και χρειάζεται να είμαστε απολύτως βέβαιοι ότι διαθέτουμε συστήματα χορήγησης αδειών που δημιουργούν υποχρεώσεις για τους φορείς, όπως και δικτυακά οφέλη για τους επιβάτες. Κανείς δεν θα έπρεπε να είχε αγνοήσει αυτά τα ζητήματα κατά τη σημερινή ψηφοφορία μας.
<P>
Έκθεση Swoboda (Α5-0171/2000)

<SPEAKER ID=99 NAME="Meijer">
NL) Κύριε Πρόεδρε, όλοι συμφωνούν ότι κάτι θα πρέπει να αλλάξει στους σιδηροδρόμους. Θέλουμε να μπορούν να λειτουργούν στα πλαίσια ενός ευρύτερου ευρωπαϊκού δικτύου και όχι αποκλειστικά εντός των συνόρων των επιμέρους κρατών μελών.
<P>
Οι πολίτες δυσανασχετούν από τις μακρές περιόδους αναμονής στα σύνορα και από την κατάργηση των άμεσων διεθνών συνδέσεων που υπήρχαν κατά το παρελθόν.
<P>
Όλοι θα ήθελαν να τεθεί τέλος στον ασυντόνιστο, συντηρητικό και γραφειοκρατικό τρόπο λειτουργίας των σιδηροδρόμων, ο οποίος προξενεί τόσα προβλήματα στο κοινό και αναγκάζει, χωρίς να χρειάζεται, επιβάτες και φορτία να κατευθύνονται σε άλλα μέσα μεταφορών.
<P>
Χθες, αλλά και σε προηγούμενες συνεδριάσεις, υπογράμμισα ότι χρειάζεται μία καλύτερη συνεργασία μεταξύ των σιδηροδρομικών εταιρειών των διαφόρων κρατών μελών, προκειμένου να βρεθούν κοινές λύσεις στα προβλήματα των διασυνοριακών μεταφορών. Η αναζήτηση τρόπων συνεργασίας θα πρέπει να είχε ξεκινήσει εδώ και πολύ καιρό.
<P>
Αν είχε γίνει κάτι τέτοιο, θα είχαν λιγότερες ευκαιρίες να επιβληθούν όλοι εκείνοι οι οποίοι προσπαθούν να εκτοπίσουν τις ήδη λειτουργούσες εταιρείες σιδηροδρόμων, προσφέροντας χειρότερες συνθήκες εργασίας, χαμηλότερους μισθούς και λιγότερη προστασία στο περιβάλλον προκειμένου να ρίξουν τις τιμές.
<P>
Ο κ. Swoboda πολύ σωστά υπογράμμισε ότι οι μεγάλες καθυστερήσεις στις επενδύσεις για το δυναμικό, την υποδομή και την τεχνολογία των σιδηροδρόμων θα πρέπει να καλυφθούν το συντομότερο. Πρότεινε τη χορήγηση αποζημιώσεων από το κράτος προκειμένου να εξασφαλισθεί η ασφάλεια των δημόσιων σιδηροδρομικών μεταφορών, ενώ δεν αποκλείει ένα ρόλο για τις δημόσιες επιχειρήσεις σιδηροδρόμων και στο μέλλον.
<P>
Συγχρόνως ωστόσο, η θέση του ότι στον τομέα των σιδηροδρόμων θα πρέπει να επικρατεί ελευθερία για όλους χωρίς εξαιρέσεις, τον καθιστά δέσμιο των φιλελεύθερων θέσεών του. Αυτό βλέπουμε και στην πρόταση που έκανε προκειμένου να επιδιώκεται γενική κάλυψη του κόστους, αντί να λαμβάνεται υπόψη το κόστος κάθε επιπλέον τρένου.
<P>
Μία συνέπεια αυτών των προτάσεων, την οποία δεν είχε διαβλέψει ο κ. Swoboda, θα μπορούσε να είναι η διαφυγή επιβατών και φορτίων προς άλλες λύσεις, πιο ανταγωνιστικές και φθηνότερες. Φθηνότερες για τον καταναλωτή, αν και ακριβότερες για την κοινωνία στο σύνολό της, καθώς λαμβάνουν λιγότερο υπόψη την απασχόληση και το περιβάλλον.
<P>
Ο κ. Swoboda διαγράφει επίσης και τις παρεκκλίσεις υπέρ των νήσων και των κρατών μελών τα οποία δεν διαθέτουν διασυνοριακές σιδηροδρομικές συνδέσεις, όπως αναφέρει η κοινή θέση του Συμβουλίου. Το κάνει αυτό διότι θεωρεί ότι η φιλελευθεροποίηση στον τομέα θα πρέπει να βαρύνει όλους το ίδιο. Δεν νομίζουμε ότι έτσι βελτιώνεται η θέση του Συμβουλίου.

<SPEAKER ID=100 LANGUAGE="IT" NAME="Fatuzzo">
Κύριε Πρόεδρε, ψήφισα και υπέρ της έκθεσης Swoboda. Δεν είμαι εντελώς σύμφωνος με το βουλευτή που μίλησε πριν από εμένα. Εγώ πιστεύω ότι η απελευθέρωση των δημοσίων υπηρεσιών μπορεί να αποβεί συμφέρουσα για τους πολίτες και, ιδιαίτερα, γιατί σε αυτόν το κανονισμό Swoboda προβλέπεται μια κατάλληλη υπηρεσία μεταφορών δημοσίου συμφέροντος, με εισφορά του Κράτους.
<P>
Με τη θετική μου ψήφο εύχομαι επίσης ότι, επιτέλους, βάσει μεταξύ άλλων αυτής της υπόδειξης, τα κράτη θα αποφασίσουν να δώσουν τη δυνατότητα στους άπορους και στους φτωχότερους πολίτες, μεταξύ των οποίων δεν μπορούμε να μην αναφέρουμε τους ηλικιωμένους και τους συνταξιούχους, των οποίων οι συντάξεις δεν είναι αρκετές ούτε για να ζήσουν, να ταξιδεύουν δωρεάν, χωρίς έξοδα.
<P>
Τα κράτη της Ευρώπης πρέπει να βοηθήσουν τους άπορους πολίτες και με την παροχή δωρεάν υπηρεσιών.

<SPEAKER ID=101 LANGUAGE="IT" NAME="Poli Bortone">
Διαπιστώνουμε με ικανοποίηση την εξέλιξη της διαδικασίας απελευθέρωσης στον τομέα, αφού είμαστε πεπεισμένοι ότι η δημιουργία μιας μεγάλης ευρωπαϊκής αγοράς αποτελεί μια σημαντική ευκαιρία ανάπτυξης και βελτίωσης.
<P>
Είναι αποδεκτή η κοινή θέση του Συμβουλίου γιατί επιδεικνύει μια ισορροπία που σηματοδοτεί ένα νέο στάδιο στη διεύρυνση της σιδηροδρομικής αγοράς, εν αναμονή διατάξεων που θα εγγυώνται έναν ισορροπημένο ανταγωνισμό τόσο στην εσωτερική όσο και στη συνδυασμένη μεταφορά.
<P>
Η σιδηροδρομική δραστηριότητα είναι το αποτέλεσμα ενός σταθερού και τεχνικά ισχυρού συνδυασμού δραστηριοτήτων που διεξάγονται από διάφορους φορείς - διαχειριστές υποδομής, σιδηροδρομικές επιχειρήσεις, διαχειριστές σταθμών, κλπ - που έχουν πολλές λειτουργίες. Εάν η οικονομική αποτελεσματικότητα το επιβάλλει, αυτοί οι φορείς μπορούν, εναλλακτικά, να παίξουν ένα ρόλο διαχειριστών υποδομής και σιδηροδρομικής επιχείρησης. Τίποτε, ως προς αυτό, δεν υποδηλώνει ότι ο πλήρης διαχωρισμός θα βελτιώσει το σύστημα από πλευράς διεύρυνσης, αποτελεσματικότητας και ασφάλειας.
<P>
Ο πλήρης διαχωρισμός δεν είναι μια απαραίτητη προϋπόθεση για τη διεύρυνση της σιδηροδρομικής αγοράς της ενιαίας ευρωπαϊκής αγοράς.
<P>
Η ύπαρξη επιχειρήσεων που θα εξασφαλίζουν συγχρόνως λειτουργίες διαχείρισης υποδομής και σιδηροδρομικής επιχείρησης δεν επιβάλλεται στη διεύρυνση αυτή, από τη στιγμή που διαφανείς διαδικασίες χωρίς διακρίσεις εφαρμόζονται και ελέγχονται από έναν ανεξάρτητο ρυθμιστή.
<P>
Και επιπλέον, η ολοκληρωμένη επιχείρηση έχει μεγαλύτερες δυνατότητες να αναπτύξει νέες τεχνολογίες που να αφορούν την ίδια στιγμή τόσο το διαχειριστή υποδομής όσο και τη σιδηροδρομική επιχείρηση.
<P>
Μια σιδηροδρομική επιχείρηση που, όσον αφορά τις αποφάσεις της, κατευθύνεται προς ένα μέγιστο τεχνικό και οικονομικό αποτέλεσμα είναι ικανή να υλοποιεί γρήγορα τις απαραίτητες καινοτομίες και να αναλαμβάνει την ευθύνη του επενδυτικού κινδύνου.
<P>
Το σιδηροδρομικό σύστημα είναι ένα τεχνικά διαφοροποιημένο σύστημα που απαιτεί σε κάθε περίπτωση, όποια και να είναι η επιλεγόμενη οργανωτική λύση, έναν ισχυρό συντονισμό. Η ασφάλεια σίγουρα διασφαλίζεται καλύτερα όταν η διαχείριση του σιδηροδρομικού συστήματος έχει ανατεθεί σε μια ολοκληρωμένη επιχείρηση αφού:
<P>
η επιχείρηση έχει τον έλεγχο του συνόλου των στοιχείων του συστήματος και των αλληλεπιδράσεών τους,
<P>
απολαμβάνει μια πληρέστερη και γρηγορότερη ανταλλαγή εμπειριών όσον αφορά τα γεγονότα που σχετίζονται με το σύστημα,
<P>
προσφέρει στις αρχές την ασφάλεια ενός και μόνο υπευθύνου για την ασφάλεια του συστήματος.
<P>
Ο σεβασμός των αρχών ισότητας και διαφάνειας κατά το καθορισμό της μεταφορικής ικανότητας ή κατά την τιμολόγηση είναι ουσιώδης, αλλά δεν είναι σίγουρο ότι το σύστημα διαχωρισμού είναι κατάλληλο να εγγυηθεί όσο το δυνατόν καλύτερα το σεβασμό αυτών των αρχών. Πράγματι, ένα σενάριο ολοκληρωμένων επιχειρήσεων, μια σιδηροδρομική αρχή, έτσι όπως προβλέπεται από την κοινή θέση που εγκρίθηκε το Μάρτιο, μπορεί να διασφαλίσει τέλεια τον έλεγχο μιας χωρίς διακρίσεις πρόσβασης στο δίκτυο και ένα δίκαιο κόστος μεταφορών.
<P>
Ο έλεγχος του ανταγωνισμού στην ευρωπαϊκή σιδηροδρομική μεταφορά θα εξασφαλιζόταν κατά συνέπεια με πιο αποτελεσματικό και ευρύ τρόπο - όχι μόνο από τα κρατικά όργανα ελέγχου που εν μέρει ήδη υπάρχουν - αλλά και από τη σιδηροδρομική αρχή που προβλέπεται από την κοινή θέση του Συμβουλίου.
<P>
Τέλος, όσον αφορά την παρέκκλιση, συμφωνώ πλήρως με τη θέση που υποστήριξε ο συνάδελφος, κύριος Collins.
<P>
Σχετικά με τις εκθέσεις Swoboda και Jarzembowski

<SPEAKER ID=102 NAME="Collins">
 γραπτώς. (ΕΝ) Η δέσμη μέτρων για τις σιδηροδρομικές υποδομές στην οποία συμφώνησε το Συμβούλιο Μεταφορών τον περασμένο Δεκέμβριο υπήρξε το αποτέλεσμα ορισμένων πολύ δύσκολων διαπραγματεύσεων. Η κοινή θέση αντιπροσωπεύει μια εύθραυστη ισορροπία που στηρίζει τις αρχές της ελευθέρωσης του εν λόγω κλάδου, ενώ παράλληλα λαμβάνει δεόντως υπόψη της τις ιδιαιτερότητες των επιμέρους κρατών μελών.
<P>
Τμήμα αυτής της κοινής θέσης περιλαμβάνει μια πολύπλοκη παρέκκλιση σε ό,τι αφορά την Ιρλανδία, τη Βόρειο Ιρλανδία και την Ελλάδα, καθώς και περαιτέρω εξέταση για το Λουξεμβούργο. Στην περίπτωση της Ελλάδας και των δύο τμημάτων της νήσου της Ιρλανδίας υπάρχουν προφανή γεωγραφικά εμπόδια για την πλήρη συμμετοχή τους σε μια ενιαία αγορά σιδηροδρόμων.
<P>
Υπό αυτές τις συνθήκες, η πλήρης εφαρμογή της δέσμης μέτρων για τους σιδηροδρόμους θα κατέληγε στη δημιουργία σημαντικών βαρών για τις διοικήσεις αυτών των κρατών μελών, χωρίς κανένα από τα οφέλη που προορίζεται να επιφέρει η εν λόγω δέσμη για τους καταναλωτές.
<P>
Οι τροπολογίες που κατέθεσα στις εκθέσεις του κ. Jarzembowski και του κ. Swoboda αποσκοπούν στην αποκατάσταση της ισορροπίας που καθιερώνει η κοινή θέση. Η θέση του Συμβουλίου είναι, κατά τη γνώμη μου, προς το καλύτερο συμφέρον τόσο του σιδηροδρομικού κλάδου όσο και των καταναλωτών.
<P>
Θα ήθελα επιπλέον να επισημάνω ότι η παρέκκλιση για την Ιρλανδία, τη Βόρειο Ιρλανδία, την Ελλάδα και το Λουξεμβούργο καλύπτει μόνο εκείνα τα στοιχεία της δέσμης μέτρων, η εφαρμογή των οποίων δεν θα χρησίμευε σε κάποιον πραγματικό και έμπρακτο σκοπό. Επιπλέον, υπάρχουν ακόμη και ρήτρες διασφάλισης ενσωματωμένες σε αυτή την παρέκκλιση που θα ακύρωναν όλη την παρέκκλιση εάν εμφανισθούν και νέες σιδηροδρομικές επιχειρήσεις στις σιδηροδρομικές αγορές της Ιρλανδίας ή της Ελλάδας.
<P>
Συνοψίζοντας, συνάδελφοι, ως μέλος της Επιτροπής Περιφερειακής Πολιτικής, Μεταφορών και Τουρισμού, αναγνωρίζω την επιθυμία ανάπτυξης μιας ενιαίας αγοράς στην παροχή σιδηροδρομικών υπηρεσιών και τα δυνητικά οφέλη για τον καταναλωτή. Η χορήγηση παρέκκλισης στα γεωγραφικώς απομονωμένα σιδηροδρομικά δίκτυα της Ιρλανδίας, της Βορείου Ιρλανδίας και της Ελλάδας δεν υπονομεύει επ' ουδενί αυτή την αρχή.
<P>
Από την άλλη πλευρά, η απομάκρυνση της παρέκκλισης θα επιβάλει περιττό διοικητικό βάρος και κόστος στα συγκεκριμένα κράτη μέλη, χωρίς να επιφέρει κανένα ορατό όφελος σε όλους τους ενδιαφερόμενους.

<SPEAKER ID=103 NAME="De Rossa">
Επιθυμώ να εκφράσω επίσημα τη σοβαρή ανησυχία μου για την απόφαση του ΕΚ να επιδιώξει την κατάργηση της ιρλανδικής παρέκκλισης (συμπεριλαμβανομένης της Βορείου Ιρλανδίας και της Ελλάδας) από την πλήρη εφαρμογή της παρούσας οδηγίας. Η θέση του Ευρωπαϊκού Κοινοβουλίου βασίζεται στην εσφαλμένη άποψη ότι είναι δυνατόν να έχουμε μια προσέγγιση που "να βάζει στο ίδιο καλάθι" όλους τους σιδηροδρόμους της Ευρώπης. Είναι σαφές ότι χρειάζεται να ληφθούν υπόψη οι ιδιαιτερότητες της νήσου της Ιρλανδίας και της απομονωμένης θέσης της Ελλάδας σε ό,τι αφορά τους σιδηροδρόμους.

<SPEAKER ID=104 NAME="Esclopι">
Ο κ. Jarzembowski εκτίμησε ότι η Ευρωπαϊκή Ένωση πρέπει να κάνει τα αδύνατα δυνατά για να ολοκληρώσει οριστικά την εσωτερική αγορά στον τομέα των σιδηροδρομικών μεταφορών το 2005, με την πρόθεση να παράσχει στις σιδηροδρομικές εταιρείες την ευκαιρία να ανακτήσουν μερίδια της αγοράς από τον τομέα των οδικών μεταφορών. Δεν μπορούμε παρά να εκφράσουμε την ικανοποίησή μας για έναν τέτοιο στόχο, ο οποίος είναι διπλά ευκταίος, τόσο από οικονομική όσο και από οικολογική άποψη.
<P>
Ωστόσο, είμαστε αντίθετοι στην ολική ελευθέρωση, όπως διακηρύσσεται, των σιδηροδρόμων. Δεν θέλουμε να μας επιβάλλουν ένα μοναδικό πρότυπο!
<P>
Οι σιδηροδρομικές μεταφορές στη Γαλλία συνιστούν μια πολύτιμη δημόσια υπηρεσία, ένα πραγματικό εργαλείο χωροταξίας με την ευρεία έννοια του όρου, αλλά επίσης και κυρίως όσον αφορά την ύπαιθρο. Το πρότυπο των γαλλικών σιδηροδρόμων είναι επίσης ένα στοιχείο κοινωνικής συνοχής. Πράγματι, είναι απολύτως φυσικό να διατηρούνται οι υπηρεσίες σε σταθμούς που δεν αποδίδουν πολλά κέρδη μέσω χρηματοδότησης από τα κέρδη σταθμών που αποδίδουν πολύ περισσότερα. Για τον λόγο αυτό, ως γάλλος βουλευτής της Ομάδας για την Ευρώπη της Δημοκρατίας και της Διαφοράς, επιθυμώ πάρα πολύ να υπερασπιστώ την ιδέα της δημόσιας υπηρεσίας μέσα από αυτή την υπόθεση.
<P>
Επιπλέον, ένα απόλυτο και αναγκαστικό άνοιγμα των σιδηροδρομικών υποδομών θα μπορούσε να σταματήσει την ανάπτυξη των κοινοτικών σιδηροδρόμων. Παραδείγματος χάρη, με την αστάθεια και την ανασφάλεια που θα εισήγαγε σε μια αγορά, η οποία χρειάζεται υψηλή τεχνολογία και πολλές επενδύσεις για τις σιδηροδρομικές επιχειρήσεις, καθώς και για τους συλλόγους.
<P>
Ολοκληρώνοντας, θα σας υπενθυμίσω ότι, ως βουλευτής της Ομάδας για την Ευρώπη της Δημοκρατίας και της Διαφοράς, επιθυμώ να διατηρηθεί η απασχόληση και η κοινωνική συνοχή, κυρίως στην ύπαιθρο, προκειμένου να διατηρήσουμε τη δραστηριότητα. Είναι ακόμα πιο σημαντικό να επαγρυπνούμε προκειμένου να μην επιτρέψουμε να χαθούν οι δημόσιες υπηρεσίες που παρέχονται στα χωριά μας. Αν ελευθερωθούν οι σιδηρόδρομοι, μπορούμε να πούμε αντίο στη ζωή στην ύπαιθρό μας και για τον λόγο αυτό είμαστε αντίθετοι σε αυτή τη ελευθέρωση που δεν μπορεί να δει τις συνέπειές της!

<SPEAKER ID=105 NAME="Hedkvist Petersen">
Η σημερινή ανάπτυξη των μεταφορών στην Ευρώπη είναι μακροπρόθεσμα επισφαλής. Οι βαριές οδικές εμπορευματικές μεταφορές δημιουργούν προβλήματα υπό μορφή συμφόρησης, ηχορρύπανσης και εκπομπών επικίνδυνων ουσιών. Για να ανατραπεί αυτή η ανάπτυξη οι εμπορευματικές μεταφορές πρέπει να μετατεθούν από τις οδούς στους σιδηροδρόμους. Το σύστημα που έχουμε σήμερα στην Ευρώπη με 15 ξεχωριστά σιδηροδρομικά συστήματα καθιστά αδύνατον τον επί ίσοις όροις ανταγωνισμό μεταξύ των οδικών και των σιδηροδρομικών μεταφορών. Για το λόγο αυτόν, οι σιδηρόδρομοι πρέπει να απελευθερωθούν στην ΕΕ και πρέπει να ανοίξει η αγορά των σιδηροδρομικών μεταφορών.
<P>
Οι Σουηδοί σοσιαλδημοκράτες βουλευτές Pierre Schori, Anneli Hulthιn, Jan Andersson, Maj-Britt Theorin, Gφran Fδrm και Ewa Hedkvist Petersen θέλουν να τονίσουν τις ακόλουθες απόψεις, όσον αφορά τις προτάσεις συστάσεων για τη δεύτερη ανάγνωση των κ.κ. Jarzembowski και Swoboda.
<P>
Ένα από τα σημαντικότερα μέτρα για τη μείωση των ανταγωνιστικών μειονεκτημάτων των σιδηροδρόμων είναι ο διαχωρισμός των φορέων της υποδομής και των μεταφορικών επιχειρήσεων. Αυτός ο διαχωρισμός πρέπει να γίνει το συντομότερο δυνατόν, δεδομένου ότι αποτελεί προϋπόθεση για να καταστεί δυνατός ο ανταγωνισμός μεταξύ των διαφόρων μεταφορικών επιχειρήσεων υπό τους ίδιους όρους που πραγματοποιείται και με τα άλλα μεταφορικά είδη.
<P>
Για έναν δίκαιο ανταγωνισμό πρέπει επίσης τα οδικά τέλη να βασίζονται στην αρχή του οριακού κόστους. Τα τέλη πρέπει να βασίζονται στα έξοδα που προκύπτουν από την κυκλοφορία, λ.χ. ηχορρύπανση, περιβαλλοντικές επιπτώσεις, κίνδυνοι ατυχήματος κτλ. Στόχος είναι να δημιουργηθεί ένα σύστημα χρεώσεων που να είναι ανταγωνιστικά ουδέτερο και να μην εισάγει διακρίσεις εις βάρος κανενός μεταφορικού είδους.
<P>
Έκθεση Wieland (A5-0174/2000)

<SPEAKER ID=106 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ της έκθεσης Wieland διότι το σύστημα αναγνώρισης των επαγγελματικών προσόντων πρέπει να βελτιωθεί στην Ευρωπαϊκή Ένωση. Μεταξύ αυτών συγκαταλέγονται εκείνα που σχετίζονται με τους νοσηλευτές και τους ιατρούς. Σωστά στον κανονισμό αυτό αυξάνεται από δύο σε τρία χρόνια η κατώτερη διάρκεια της εκπαίδευσης που είναι απαραίτητη ώστε να δοθεί η άδεια εξάσκησης γενικής ιατρικής, και συμφωνώ ως προς αυτό. Η θετική μου ψήφος θέλει να αποτελέσει όμως και μια ευχή, με την έννοια ότι, εάν είναι καλό να έχουμε ιατρούς που θεραπεύουν σωστά, είναι επίσης καλό να υπάρχουν στην Ευρωπαϊκή Ένωση, άρρωστοι πολίτες που μπορούν να θεραπευτούν. Δυστυχώς τα άπορα άτομα, τα ηλικιωμένα άτομα και πάρα πολλοί συνταξιούχοι έχουν μόλις τα προς το ζην, τρώγοντας ένα μονάχα γεύμα την ημέρα: και ως εκ τούτου δεν έχουν τα χρήματα για να θεραπευτούν.
<P>
Εύχομαι συνεπώς και ελπίζω - αυτή η θετική μου ψήφος το απαιτεί - ότι και οι άποροι πολίτες θα μπορούν να έχουν ιατρική περίθαλψη.

<SPEAKER ID=107 NAME="Bordes, Cauquil και Laguiller">
Υπερψηφίσαμε όλες τις τροπολογίες που συμβάλλουν στην αναγνώριση, σε ολόκληρη την Ευρωπαϊκή Ένωση, των διπλωμάτων και των επαγγελματικών προσόντων που αποκτήθηκαν σε ένα από τα κράτη.
<P>
Υποστηρίζουμε όλα όσα συμβάλλουν στην ενοποίηση των συνθηκών των εργαζομένων και στην ευκολότερη συνειδητοποίηση του ότι τα συμφέροντά τους ταυτίζονται εκατέρωθεν των συνόρων.
<P>
Υπερψηφίσαμε επίσης, παρά τον συχνά αδύναμο χαρακτήρα τους, όλες τις τροπολογίες που συμβάλλουν σε μια καλύτερη κατάρτιση και στην ανταλλαγή πληροφοριών μεταξύ των διαφόρων χωρών.
<P>
Αποκαλύπτουμε όμως κάποια υποκρισία έναντι των ιατρών από τρίτες χώρες των οποίων δεν αναγνωρίζονται ούτε τα επαγγελματικά προσόντα ούτε τα διπλώματα. Η έκθεση λέει ότι δεν υπάρχουν αξιόπιστες μελέτες σχετικά με το πρόβλημα αυτό. Ωστόσο, σε πολλές χώρες της Ευρώπης και εν πάση περιπτώσει στη Γαλλία, εκατοντάδες αλλοδαποί ιατροί ασκούν το λειτούργημά τους στα νοσοκομεία και παίρνουν κατώτερους μισθούς διότι δεν αναγνωρίζονται τα διπλώματά τους. Το ζητούμενο θα έπρεπε να είναι επομένως να βιαστούμε για την ταχεία αναγνώριση των επαγγελματικών προσόντων τους.
<P>
Οι ελλείψεις στον τομέα της υγείας, οι ανισότητες στην πρόσβαση σε περίθαλψη ποιότητας που θα παρέχεται από ικανούς επαγγελματίες, οι ανισότητες μεταξύ περιοχών και, κυρίως, μεταξύ κοινωνικών τάξεων, δεν προέρχονται από την ελλιπή εναρμόνιση των κανονισμών. Προέρχονται από τα ελλιπή μέσα που έχουν τεθεί στη διάθεση της δημόσιας υπηρεσίας για την υγεία. Γενικότερα, προέρχονται από το γεγονός ότι μια κοινωνία που χαρακτηρίζεται από την ανισότητα θα προκαλεί αναπόφευκτα και μια ιατρική με πολλές ταχύτητες.

<SPEAKER ID=108 NAME="Caudron">
Χαιρετίζω αυτή την πρωτοβουλία που αποσκοπεί στην απλοποίηση και την αποσαφήνιση των οδηγιών που αφορούν το γενικό σύστημα αναγνώρισης διπλωμάτων και επαγγελματικών προσόντων.
<P>
Πράγματι, επειδή δέχομαι τακτικά εκκλήσεις από φοιτητές, οι οποίοι συγκρούονται με το σύστημα αναγνώρισης που τέθηκε σε εφαρμογή με τις οδηγίες του 1989 και του 1992, θα έλεγα χωρίς να υπερβάλλω ότι το θέμα επείγει!
<P>
Δεν καταλαβαίνουμε σε ποιο βαθμό οι μηχανισμοί είναι αδιαφανείς. Αυτός ο τομέας χαρακτηρίζεται από πλήρη νομική ανασφάλεια.
<P>
Πάρα πολλοί φοιτητές έρχονται αντιμέτωποι με τείχη, όταν απευθύνονται στις αρχές των κρατών μελών για να αποκτήσουν αυτήν την απαραίτητη επικύρωση της κατάρτισής τους. Αυτό έχει να κάνει κυρίως με το γεγονός ότι δύσκολα εντοπίζουν τις υπηρεσίες στις οποίες οφείλουν να απευθυνθούν, αλλά επίσης και με το γεγονός ότι το προσωπικό των αρχών αυτών δεν έχει επαρκή κατάρτιση για να ανταποκριθεί στα αιτήματά τους. Συμπέρασμα, τους στέλνουν από τη μια υπηρεσία στην άλλη, πράγμα που ασφαλώς καθυστερεί τη διαδικασία.
<P>
Πολύ συχνά, τους προβάλλουν αδικαιολόγητες αρνήσεις που τους φέρνουν σε εντελώς απαράδεκτη κατάσταση, που τους απαγορεύουν την πρόσβαση στην αγορά εργασίας ενός άλλου κράτους μέλους. Όσον αφορά τις αρχές, εδώ έχουμε κατάφωρη παραβίαση της αρχής της ελεύθερης κυκλοφορίας των προσώπων. Από ανθρώπινη άποψη, έχουμε άτομα στα οποία δεν παραχωρείται το δικαίωμα να ασκήσουν το επάγγελμά τους, με αποτέλεσμα να εκμηδενίζονται έτσι οι προσπάθειες που κατέβαλαν για να αποκτήσουν τα επαγγελματικά τους προσόντα.
<P>
Επίσης, τίθεται το ζήτημα του κόστους της διαδικασίας αναγνώρισης, που κατά τη γνώμη μου είναι πολύ υψηλό.
<P>
Επομένως είμαι ικανοποιημένος που επιτέλους λαμβάνονται μέτρα τα οποία θα επιτρέψουν να γίνει πράξη η αρχή της ελεύθερης κυκλοφορίας των προσώπων, έστω και αν τα μέτρα αυτά είναι ακόμα, κατά τη γνώμη μου, ανεπαρκέστατα!
<P>
Συγκεκριμένα, η πρόταση οδηγίας περιέχει ενδιαφέρουσες διατάξεις, όσον αφορά την αποσαφήνιση της ισχύουσας νομοθεσίας.
<P>
Έτσι, προβλέπει ότι το κράτος μέλος υποδοχής πρέπει να λαμβάνει υπόψη την εμπειρία που έχει αποκτήσει ο ενδιαφερόμενος μετά την απόκτηση του διπλώματος και ότι δεν μπορεί πλέον να απαιτεί συστηματικά μέτρα αντιστάθμισης (δοκιμασία ικανότητας). Μια νέα διάταξη θα επιτρέψει επίσης να αποφεύγεται η απαίτηση διετούς επαγγελματικής εμπειρίας. Το ζητούμενο είναι επίσης να διασφαλιστεί η νομική ασφάλεια στον τομέα της αναγνώρισης της κατάρτισης που έχουν αποκτήσει κοινοτικοί υπήκοοι σε τρίτες χώρες.
<P>
Το Ευρωπαϊκό Κοινοβούλιο, κατά την πρώτη του ανάγνωση, είχε προτείνει πολλές άλλες διατάξεις, που αποσκοπούσαν κυρίως στην επέκταση των υποχρεώσεων ενημέρωσης των κρατών μελών. Το Συμβούλιο δεν έκανε δεκτή καμία από τις προτεινόμενες τροπολογίες. Το γεγονός αυτό είναι αρκετά εύγλωττο και μαρτυρά την έλλειψη πολιτικής βούλησης στον τομέα αυτόν.

<SPEAKER ID=109 NAME="De Rossa">
Επιθυμώ να δηλώσω επίσημα την ικανοποίησή μου για το γεγονός ότι οι τωρινές οδηγίες που διέπουν τους τίτλους σπουδών των αρχιτεκτόνων είναι επαρκείς, ώστε να επιτρέψουν σε όσους δεν έχουν ακόμη καταγραφεί ως αρχιτέκτονες στην Ιρλανδία να το πράξουν. Αυτό απαιτεί προφανώς διαπραγματεύσεις και συμφωνίες μεταξύ των διαφόρων οργάνων εκπροσώπησης των αρχιτεκτόνων στην Ιρλανδία κατά τη διαδικασία καταγραφής.
<P>
Συμφωνία πλαίσιο για τις σχέσεις Κοινοβουλίου-Επιτροπής (C5-0349/2000)

<SPEAKER ID=110 LANGUAGE="NL" NAME="Meijer">
Κύριε Πρόεδρε, η συμφωνία πλαίσιο μεταξύ Κοινοβουλίου και Επιτροπής, όπως μας υποβλήθηκε σήμερα, αποτελεί το ακριβώς αντίθετο της αύξησης της διαφάνειας στα έγγραφα της Ευρωπαϊκής Ένωσης, όπως πρότεινε ο κ. Prodi, προκειμένου να φθάσουμε στο επίπεδο των κρατών μελών με τις καλύτερες επιδόσεις. Η συμφωνία επιβεβαιώνει την υφιστάμενη πρακτική και την καθιστά μάλιστα και κάπως πιο περιοριστική.
<P>
Ένα δικαίωμα που έχουν σήμερα όλα τα μέλη του Κοινοβουλίου θα περιορισθεί με αυτή την απόφαση σε κάποια περιορισμένα προνόμια, ενώ ο κατάλογος των εγγράφων, τα οποία μπορούν να δημοσιευθούν αποκλειστικά με συναίνεση τρίτων, διευρύνεται για να περιλάβει και διεθνείς οργανισμούς όπως ο ΠΟΕ και η Παγκόσμια Τράπεζα.
<P>
Το Κοινοβούλιο δεν είχε καν την ευκαιρία να συζητήσει ή να τροποποιήσει αυτή τη συμφωνία. Δημόσιες αρχές οι οποίες κρατούν κρυφά στοιχεία από τους πολίτες τους καταντούν αναξιόπιστες και όταν μάλιστα δεν λαμβάνουν σοβαρά υπόψιν ούτε καν τα μέλη του Κοινοβουλίου δεν μπορούν να χαρακτηρίζονται δημοκρατικές.
<P>
Σε διάφορα κράτη μέλη, μεταξύ των οποίων και οι Κάτω Χώρες, έχουμε εδώ και χρόνια συνηθίσει σε καλύτερες καταστάσεις ευτυχώς.
<P>
Αυτή η συμφωνία πλαίσιο καταδεικνύει τις μεγάλες καθυστερήσεις που υπάρχουν ακόμα στην Ευρωπαϊκή Ένωση, γεγονός εξαιρετικά δυσοίωνο, όσον αφορά τη συμμετοχή των ψηφοφόρων στις δημοκρατικές διαδικασίες. Γι' αυτό και καταψήφισα φυσικά αυτή τη συμφωνία πλαίσιο.

<SPEAKER ID=111 LANGUAGE="DE" NAME="Breyer">
Κύριε Πρόεδρε, τοποθετήθηκα κατά της συμφωνίας πλαίσιο και την καταψήφισα, επειδή θεωρώ ότι αποτελεί σχεδόν προσβλητική αξίωση τόσο απέναντι στους ελεύθερα εκλεγμένους βουλευτές όσο και απέναντι στους πολίτες. Αδυνατώ να καταλάβω γιατί παρέχονται δικαιώματα πρωτοκλασάτα και δευτεροκλασάτα, γιατί δεν υπάρχει εμπιστοσύνη στους απλούς βουλευτές καθώς και στους εισηγητές, ώστε να έχουν πρόσβαση σε απόρρητες πληροφορίες. Αν θέλουμε να πάρουμε την εντολή που μας δόθηκε από τους πολίτες στα σοβαρά και να ελέγχουμε την Επιτροπή, η εν λόγω πρόσβαση αποτελεί βασική προϋπόθεση. Φοβούμαι ότι με την παρούσα συμφωνία πλαίσιο θα συνεχιστεί ουσιαστικά η πολιτική της ελλιπούς διαφάνειας των τελευταίων ετών, αντί να εκμεταλλευτούμε εδώ την πραγματική ευκαιρία που μας προσφέρεται και να προσπαθήσουμε επιτέλους να ανταποκριθούμε στο καθήκον μας, δηλαδή να μεριμνήσουμε ώστε να υπάρχει περισσότερη διαφάνεια και να μην μπορεί η Επιτροπή να κρύβεται πίσω από εμπιστευτικά έγγραφα. Θα ευχόμουν, λοιπόν, αφετηρία μας να ήταν η ισοτιμία των βουλευτών και κανείς να μην έχει περισσότερα ή λιγότερα δικαιώματα από τον άλλο.

<SPEAKER ID=112 NAME="Berthu">
Η συμφωνία πλαίσιο σχετικά με τις σχέσεις μεταξύ του Ευρωπαϊκού Κοινοβουλίου και της Επιτροπής επιφέρει χρήσιμες διευκρινίσεις, κυρίως όσον αφορά την κυκλοφορία των πληροφοριών. Ωστόσο, όπως και 145 άλλοι βουλευτές, και κυρίως τα μέλη της υποομάδας ΣΟΣ Δημοκρατία, δεν την υπερψήφισα, για δύο λόγους.
<P>
Καταρχάς, το παράρτημα 3, που περιορίζει τη διαβίβαση εμπιστευτικών πληροφοριών προς το Ευρωπαϊκό Κοινοβούλιο, συνεπάγεται μια οπισθοχώρηση σε σχέση με την κατάσταση που υφίσταται σήμερα. Βεβαίως, είναι προφανές ότι το Ευρωπαϊκό Κοινοβούλιο δεν είναι πάντα αξιόπιστο σε ζητήματα εμπιστευτικότητας. Από την άλλη πλευρά, όμως, υπάρχει ο κίνδυνος να χρησιμοποιήσει η Επιτροπή τις διατάξεις αυτές για να οργανώσει καλύτερα την αδιαφάνεια γύρω από λεπτές υποθέσεις που την αφορούν.
<P>
Κατά δεύτερο λόγο και κυρίως η συμφωνία πλαίσιο δεν λέει τίποτα για το θεμελιώδες ζήτημα της πολιτικής των σχέσεων ανάμεσα στην Επιτροπή και τους δημοσιογράφους της αρεσκείας της. Κανονικά, κανένα έγγραφο δεν θα έπρεπε να δίδεται στον τύπο πριν να διαβιβαστεί στο Συμβούλιο και το Κοινοβούλιο. Στην πραγματικότητα όμως, πόρρω απέχουμε από κάτι τέτοιο. Συμβαίνει πολύ συχνά να μαθαίνουμε από τις εφημερίδες για προτάσεις κειμένων της Επιτροπής οι οποίες, επισήμως, δεν έχουν αποκαλυφθεί ακόμα σε κανέναν. Οι βουλευτές τότε βρίσκονται στη γελοία θέση να είναι υποχρεωμένοι να σχολιάσουν κείμενα για τα οποία δεν γνωρίζουν τίποτα.
<P>
Τέτοια περιστατικά δεν είναι καθόλου τυχαία. Πρόκειται για μια σκόπιμη πολιτική της Επιτροπής που συνίσταται στο προσεταιρίζεται τους δημοσιογράφους, ανακοινώνοντας εκ των προτέρων τα κείμενα σε εκείνους που θεωρεί φίλους, για να τα εκμεταλλευτούν. Εκείνοι που δεν περιλαμβάνονται στη λίστα των φίλων δημοσιεύουν τα άρθρα τους μια εβδομάδα αργότερα και δίνουν έτσι την εντύπωση ότι καθυστέρησαν να καλύψουν το γεγονός. Προφανώς, κάτι τέτοιο είναι πολύ άσχημο γι' αυτούς. Επομένως, λογικά, όλοι προσπαθούν να ευχαριστήσουν την Επιτροπή για να περιληφθούν στη λίστα των φίλων. Με τέτοια μέσα, αλλά και με άλλα, η Επιτροπή έχει όλον τον κόσμο στο χέρι.
<P>
Κατά συνέπεια, μια συμφωνία πλαίσιο, η οποία θα τηρούσε ένα μίνιμουμ δεοντολογίας, θα έπρεπε σαφώς να απαγορεύει στην Επιτροπή να δίνει έγγραφα στους δημοσιογράφους πριν να τα διαβιβάσει στους βουλευτές και θα έπρεπε να προβλέπει κυρώσεις για τους υπαλλήλους που θα έχουν υποπέσει στο σφάλμα της παραβίασης αυτού του κανόνα. Απουσία παρομοίων διατάξεων, εκτιμούμε ότι οι καλές αποφάσεις της Επιτροπής σχετικά με τη διαφάνεια είναι σε μεγάλο βαθμό απατηλές.

<SPEAKER ID=113 NAME="Blak, Lund και Thorning-Schmidt">
Οι Δανοί σοσιαλδημοκράτες βουλευτές ψήφισαν κατά της συμφωνίας πλαισίου, δεδομένου ότι με την παρούσα μορφή της δεν πληροί τους όρους για ανοιχτό και διαφανές ρεύμα ενημέρωσης μεταξύ του Κοινοβουλίου και της Επιτροπής. Στο άρθρο 276 της Συνθήκης γράφει ότι η Επιτροπή πρέπει να υποβάλλει όλες τις απαιτούμενες πληροφορίες στο Κοινοβούλιο όσον αφορά τη διαδικασία απαλλαγής. Η συμφωνία πλαίσιο αποτελεί παραβίαση αυτής της διάταξης. Σύμφωνα με τη συμφωνία πλαίσιο μόνο ο Πρόεδρος του Κοινοβουλίου, ο πρόεδρος της Επιτροπής Ελέγχου του Προϋπολογισμού, καθώς και η Διάσκεψη των Προέδρων, μπορούν να ζητούν πληροφορίες από την Επιτροπή. Στους εισηγητές, καθώς και στους "κοινούς" βουλευτές, απαγορεύεται με αυτόν τον τρόπο η πρόσβαση στις πληροφορίες.
<P>
Από πολιτικής άποψης είναι απαράδεκτο ο πρόεδρος της επιτροπής να μπορεί να αποφασίζει ποιες πληροφορίες μπορούν να μεταβιβαστούν παραπέρα. Από νομικής άποψης είναι επίσης προβληματικό, δεδομένου ότι η ευθύνη, σύμφωνα με τον κανονισμό του Κοινοβουλίου, εκχωρείται στον εισηγητή. Από πρακτικής άποψης θα παρατείνει τη διαδικασία απαλλαγής. Σύμφωνα με τη συμφωνία πλαίσιο, το Κοινοβούλιο και η Επιτροπή θα διαπραγματεύονται ποια έγγραφα πρέπει να μεταβιβάζονται. Ωστόσο δεν είναι καθόλου λογικό η Επιτροπή (που πρέπει να υφίσταται έλεγχο) να συμμετέχει στη λήψη αποφάσεων για το ποιες πληροφορίες πρέπει να μεταβιβάζονται. Οι διατάξεις που πραγματεύονται τα εμπιστευτικά έγγραφα είναι εξάλλου πολύ αργόσυρτες και μπορούν να χρησιμοποιηθούν δολίως από την Επιτροπή, με στόχο την παράλειψη μεταβίβασης πληροφοριών. Ελπίζουμε να καταφέρουμε, μέσω διαπραγματεύσεων, να καταλήξουμε σε μια καλύτερη συμφωνία, όσον αφορά τη μεταβίβαση πληροφοριών κατά τη διαδικασία απαλλαγής. Στην τωρινή μορφή της η συμφωνία αποτελεί παραβίαση του δικαιώματος για ενημέρωση που κατοχυρώνεται από τη Συνθήκη.

<SPEAKER ID=114 NAME="Gahrton και Schφrling">
Το Κοινοβούλιο είναι υπεύθυνο για τη χορήγηση απαλλαγής και για να ελέγχει πώς η Επιτροπή χρησιμοποίησε τους οικονομικούς πόρους της Ένωσης. Για να μπορεί το Κοινοβούλιο να λαμβάνει καλά τεκμηριωμένη απόφαση χρειάζεται τις αναγκαίες πληροφορίες. Όπως είναι διαμορφωμένη η συμφωνία-πλαίσιο, και ιδίως το παράρτημα 3, σε κάθε διαφορά η Επιτροπή έχει τον τελευταίο λόγο για το αν ένα έγγραφο θα διαβιβαστεί ή όχι στο Κοινοβούλιο. Είναι εντελώς απαράδεκτο το ίδιο το υπό έλεγχο όργανο να αποφασίζει ποιες πληροφορίες θα έχει ο ελεγκτής.
<P>
Πιστεύουμε πως αυτή η συμφωνία αντιβαίνει στο άρθρο 276 της Συνθήκης, που ορίζει ρητώς ότι το Κοινοβούλιο πρέπει να έχει πρόσβαση στις πληροφορίες που χρειάζεται. Η συμφωνία καλύπτει επίσης και άλλες πτυχές της συνεργασίας με την Επιτροπή, αλλά και στον τομέα αυτόν κάνει ένα βήμα προς τα πίσω σε σύγκριση με τις προηγουμένως ανειλημμένες δεσμεύσεις.
<P>
Όσον αφορά τις πληροφορίες για τις διεθνείς συμφωνίες, στον τομέα αυτόν πραγματοποιήθηκε ένα θετικό βήμα πριν παρέμβουν οι κυβερνήσεις των κρατών μελών και αλλοιώσουν το κείμενο. Ακόμη και οι κυβερνήσεις των βορείων χωρών υποστήριξαν μια αλλαγή προς το χειρότερο, που είχε ως αποτέλεσμα τα κράτη μέλη να μην πρέπει καν να δικαιολογήσουν τώρα, γιατί δε θέλουν να διαβιβάσει η Επιτροπή έγγραφα που αυτά τα ίδια υπέβαλαν στην Επιτροπή.

<SPEAKER ID=115 NAME="Sacrιdeus">
Στις 8 Ιουνίου 2000 η Διάσκεψη των Προέδρων του Κοινοβουλίου ενέκρινε μια συμφωνία-πλαίσιο μεταξύ του Κοινοβουλίου και της Επιτροπής. Η ψηφοφορία επί του θέματος θα διεξαχθεί κατά την περίοδο συνόδου του Ιουλίου, όμως οι βουλευτές του Κοινοβουλίου δεν θα έχουν καμία δυνατότητα να την εξετάσουν ούτε να καταθέσουν τροπολογίες.
<P>
Χωρίς καμία περαιτέρω μελέτη ή συζήτηση από τις ομάδες, οι πρόεδροι των ομάδων ενέκριναν αυτή τη συμφωνία-πλαίσιο που μεταβιβάζει στην Επιτροπή το δικαίωμα να αποφασίζει σε ποια έγγραφα θα μπορεί να έχει πρόσβαση το Κοινοβούλιο. Αυτό συνεπάγεται ότι οι βουλευτές δεν θα έχουν καμία πραγματική γνώση της νομοθετικής διαδικασίας, αλλά θα είναι απομονωμένοι από τα γεγονότα που θα λαμβάνουν χώρα δίπλα τους.
<P>
Οι πρόεδροι των ομάδων ζήτησαν ομόφωνα από την Επιτροπή να δώσει στους βουλευτές του Κοινοβουλίου το νόμιμο δικαίωμα να έχουν πρόσβαση στα έγγραφα που κατατίθενται. Στις 8 Ιουνίου δέχτηκαν ωστόσο ότι ο κ. Prodi δεν πρέπει να εκπληρώσει όλες τις δεσμεύσεις που είχε δώσει όταν ανέλαβε καθήκοντα.
<P>
Οι βουλευτές του Κοινοβουλίου πρέπει να έχουν, με την ιδιότητά τους αυτή, νόμιμο δικαίωμα σε πλήρη ενημέρωση.
<P>
Μπορούν φυσικά να υπάρχουν κάποιες καλά τεκμηριωμένες εξαιρέσεις που πρέπει να γίνονται σεβαστές. Δεν υπάρχει καμία αμφιβολία ότι η Επιτροπή ως εκτελεστικό όργανο έχει πλήρες δικαίωμα να αναλύει τις διάφορες απόψεις και να εκπονεί σχέδια υπό μορφή εσωτερικών εγγράφων εργασίας, χωρίς υποχρέωση διανομής τους. Ωστόσο, είναι πέραν πάσης αμφιβολίας ότι, την ίδια στιγμή που ένα έγγραφο διαβιβάζεται σε κάποιον εκτός της Επιτροπής, το Κοινοβούλιο πρέπει να έχει δικαίωμα στις ίδιες πληροφορίες.
<P>
Όταν μια εφημερίδα δημοσιεύει υλικό από έγγραφα που διέρρευσαν, οι βουλευτές του Κοινοβουλίου δεν μπορούν να έχουν πρόσβαση στα εν λόγω έγγραφα. Οι ασκούμενοι στο Συμβούλιο των Υπουργών ή στις μόνιμες αντιπροσωπείες των κρατών μελών έχουν πρόσβαση σε έγγραφα που οι βουλευτές του Κοινοβουλίου, είτε είναι πρόεδροι επιτροπών είτε πρόεδροι ομάδων είτε εισηγητές, δεν έχουν καμία δυνατότητα να συμβουλευτούν.
<P>
Όταν ο Romano Prodi επισκέφτηκε το Κοινοβούλιο την περασμένη άνοιξη για να παρουσιαστεί, πριν από την εγκατάσταση της νέας Επιτροπής, υποσχέθηκε ότι οι βουλευτές του Κοινοβουλίου θα είχαν πρόσβαση στα έγγραφα, όταν αυτά διαβιβάζονταν σε αρχές ή οργανώσεις εκτός της Επιτροπής, ή αν δημοσιεύονταν από τα μέσα ενημέρωσης.
<P>
Δεδομένου ότι η συμφωνία-πλαίσιο προϋποθέτει βελτιώσεις σε ορισμένα σημεία σε σύγκριση με τις σημερινές διαδικασίες, δεν πρέπει να απορριφθεί εξ ολοκλήρου. Πρέπει ωστόσο να περιλαμβάνει τουλάχιστον τις υποσχέσεις που έδωσε ο k. Prodi εξ ονόματος της Επιτροπής.
<P>
Η πολιτική των κεκλεισμένων θυρών είναι απαράδεκτη τόσο για το κοινό, όσο και για τους βουλευτές και τους δημοσιογράφους. Οι βουλευτές του Κοινοβουλίου πρέπει να αγωνιστούν για τα δικαιώματά τους ως εκλεγμένοι από το λαό αντιπρόσωποι.

<SPEAKER ID=116 LANGUAGE="NL" NAME="Van Lancker">
. (NL) Η συμφωνία πλαίσιο προσφέρει αναμφισβήτητα τη βάση για την επίτευξη περισσότερης διαφάνειας στις σχέσεις της Επιτροπής με το Κοινοβούλιο.
<P>
Δεν μπορώ ωστόσο να συμφωνήσω με την προτεινόμενη ρύθμιση σε σχέση με τα απόρρητα έγγραφα. Θεωρώ απαράδεκτο το γεγονός ότι, μία αίτηση για εξέταση απορρήτων εγγράφων θα πρέπει να περνά από τους προέδρους των επιτροπών ή τον Πρόεδρο του Ευρωπαϊκού Κοινοβουλίου. Εξάλλου δεν μπορεί ένα και μόνο όργανο να αποφασίζει τι είναι εμπιστευτικό και τι όχι.
<P>
Γι' αυτό και προτίμησα να απόσχω της ψηφοφορίας.
<P>
Σύστημα "Ιchelon» (Β5-0593 και 0594/2000)

<SPEAKER ID=117 LANGUAGE="FR" NAME="Berthu">
Κύριε Πρόεδρε, σήμερα, το Ευρωπαϊκό Κοινοβούλιο καταντροπιάστηκε και επέφερε μόνο του ένα σοβαρό πλήγμα στην αξιοπιστία του. Πράγματι, πριν από λίγο αρνήθηκε τη σύσταση εξεταστικής επιτροπής για το δίκτυο ηλεκτρονικής κατασκοπείας "Echelon", που δημιούργησαν οι Ηνωμένες Πολιτείες σε παγκόσμια κλίμακα, ένα δίκτυο που παραβιάζει τις ατομικές ελευθερίες, παραποιεί τον οικονομικό ανταγωνισμό και πλήττει θεμελιώδη συμφέροντα των χωρών της Ευρώπης.
<P>
Σε αντάλλαγμα, το Σώμα μας απήλλαξε τη συνείδησή του, εγκρίνοντας μια πολύ αποδυναμωμένη μορφή, την προσωρινή επιτροπή, η οποία, βάσει του κανονισμού μας, θα έχει πολύ μικρότερη εξουσία έρευνας απ' ό,τι θα είχε η εξεταστική επιτροπή. Και, επιπλέον, για να είναι βέβαιο ότι η εντολή που έδωσε θα είναι αναποτελεσματική, το Κοινοβούλιο την έπνιξε σε ζητήματα εξαιρετικά ευρεία, όπως οι κίνδυνοι που ενέχουν γενικά οι μυστικές υπηρεσίες για τα ατομικά δικαιώματα ή η εκτίμηση της προστασίας που παρέχει η κρυπτογράφηση για την ιδιωτική ζωή των πολιτών.
<P>
Ωστόσο, 172 βουλευτές, εκ των οποίων και εμείς, είχαν αναλάβει την πρωτοβουλία να ζητήσουν τη διεξαγωγή ψηφοφορίας υπέρ μιας εξεταστικής επιτροπής, όμως η Διάσκεψη των Προέδρων, υπό το κράτος των Σοσιαλιστών και των Χριστιανοδημοκρατών που υπακούουν στις εντολές δεν ξέρω τίνος, κατάφερε να στείλει την υπόθεση στις ελληνικές καλένδες. Αυτή η στάση έρχεται σε αντίθεση με εκείνη των γαλλικών εισαγγελικών αρχών, που πρόσφατα είχαν το θάρρος να αναθέσουν μια έρευνα στη γαλλική διεύθυνση για την ασφάλεια της επικράτειας (DST) σχετικά με το δίκτυο Echelon. Βλέπουμε σε αυτό το γεγονός να απεικονίζεται η ιδέα σύμφωνα με την οποία, παρά τις διακηρύξεις του, το Ευρωπαϊκό Κοινοβούλιο, αποκομμένο από τους λαούς, αποτελεί μάλλον, όσον αφορά την προστασία των πολιτών, έναν αδύναμο κρίκο, υπερβολικά ευαίσθητο στις πιέσεις των ξένων συμφερόντων.
<P>
Και, ολοκληρώνοντας, θα διατυπώσω την ίδια ευχή που είχα διατυπώσει και στην παρέμβασή μου της 30ής Μαρτίου, ότι το δίκτυο "Echelon" πρέπει να εξουδετερωθεί ή, αν θεωρούμε ότι μπορεί να παίξει έναν ρόλο στην καταπολέμηση του οργανωμένου εγκλήματος, πρέπει να μοιράσουμε τα σχετικά καθήκοντα μεταξύ των χωρών ή να το εμπιστευτούμε σε έναν διεθνή οργανισμό που θα ελέγχεται δεόντως.

<SPEAKER ID=118 NAME="Αλαβάνος">
. Σύμφωνα με την ακρόαση της Επιτροπής Δημοσίων Ελευθεριών του Ευρωπαϊκού Κοινοβουλίου, το σύστημα Echelon έχει αναδειχθεί από τις Η.Π.Α. και το Ηνωμένο Βασίλειο σε ένα παγκόσμιο σύστημα κατασκοπείας των τηλεπικοινωνιών, του οποίου θύματα έχουν υπάρξει και οι χώρες της Ευρωπαϊκής Ένωσης. Ιδιαίτερη σημασία έχει η παρουσία βάσεων του Echelon στην Κυπριακή Δημοκρατία, και συγκεκριμένα στις βρετανικές βάσεις, πράγμα που συνδέεται με τις αγγλοαμερικανικές προσπάθειες να εμποδίσουν την ανεξαρτησία της Κύπρου.
<P>
Το θέμα έχει τεράστιες διαστάσεις για την δημοκρατία και την ελευθερία των επικοινωνιών. Το Ευρωπαϊκό Κοινοβούλιο όφειλε να συστήσει μια πλήρη ανακριτική επιτροπή, όπως έκανε και στην περίπτωση των τρελλών αγελάδων, με πολύ θετικά αποτελέσματα, σύμφωνα με το άρθρο 151 του Κανονισμού. Η σύσταση μιας απλής προσωρινής επιτροπής σύμφωνα με το άρθρο 150 φοβάμαι ότι δεν θα δώσει στο Κοινοβούλιο τη δυνατότητα να ρίξει φως στο Echelon και αποτελεί υποχώρησή μας στις πιέσεις των Η.Π.Α. και της Μεγάλης Βρετανίας.

<SPEAKER ID=119 NAME="Martinez">
Οι Ηνωμένες Πολιτείες μάς κατασκοπεύουν μέσω ενός δικτύου δορυφόρων, κεραιών, πανίσχυρων υπολογιστών, και το όλο σύστημα χρησιμοποιεί τα ενδιάμεσα κράτη του "αγγλοσαξονικού έθνους" με την Αυστραλία, τη Νέα Ζηλανδία και την ίδια τη Μεγάλη Βρετανία, έναν από τους Δεκαπέντε, ένα από τα κράτη της Ευρωπαϊκής Ένωσης, να δανείζει την επικράτειά της και το Γιβραλτάρ για να κατασκοπεύει τα άλλα δεκατέσσερα κράτη παρά την αρχή της κοινοτικής πίστης.
<P>
Από πολυάριθμες πηγές που συγκλίνουν μεταξύ τους αποδεικνύεται ότι αυτή η παρακολούθηση σε πλανητικό επίπεδο όλων των τηλεφωνικών σημάτων έχει επιφέρει ήδη σημαντικές οικονομικές και εμπορικές επιπτώσεις εις βάρος ευρωπαϊκών επιχειρήσεων, όπως η Alcatel ή η Airbus που έχασαν τεράστιες συμβάσεις, τις οποίες πήραν αμερικανικές πολυεθνικές που είχαν επωφεληθεί από απόρρητες πληροφορίες, τις οποίες είχαν πάρει με δόλιο και παράνομο τρόπο.
<P>
Έτσι, οι προϋποθέσεις για ένα δίκαιο παγκόσμιο εμπόριο, με θεμιτό ανταγωνισμό, παραβιάζονται, ενώ την ίδια στιγμή στους κόλπους του ΠΟΕ, στο ζήτημα του γεωργικού τομέα παραδείγματος χάρη, η Ευρώπη διαρκώς αμφισβητείται από τις ίδιες τις Ηνωμένες Πολιτείες με την αιτιολογία ότι οι ενισχύσεις και οι επιχορηγήσεις μας στα εισοδήματα, στις εξαγωγές και σε ορισμένα προϊόντα βλάπτουν δήθεν τον υγιή διεθνή ανταγωνισμό.
<P>
Αυτήν την κατάσταση δεν μπορούν να την αγνοήσουν ούτε η Επιτροπή ούτε το Συμβούλιο Υπουργών ούτε το Κοινοβούλιό μας, που κατέχεται διαρκώς από το μέλημα της τήρησης της αρχής της πρόληψης η οποία, στη συγκεκριμένη περίπτωση, θα επέτρεπε την προστασία της οικονομικής υγείας της Ευρώπης και των οικονομικών συμφερόντων της.
<P>
Πώς να ερμηνεύσουμε αυτή την περίεργη συμπεριφορά, όπου δεκαπέντε κράτη δέχονται να τα κατασκοπεύουν, είκοσι Επίτροποι δέχονται να τους κατασκοπεύουν και μια μεγάλη πλειοψηφία των 626 βουλευτών του Ευρωπαϊκού Κοινοβουλίου, οι οποίοι δεν παύουν να ζητούν διαρκώς περισσότερη διαφάνεια εκ μέρους του Συμβουλίου, δέχονται διαρκώς περισσότερη αδιαφάνεια σχετικά με αυτό το αμερικανικό δίκτυο Echelon που μας κατασκοπεύει;
<P>
Αλλά γιατί όλα τα ευρωπαϊκά θεσμικά όργανα και οι άνθρωποι που τα αποτελούν δέχονται κάτι το οποίο, στις νομοθεσίες των δεκαπέντε κρατών μελών, συνιστά σοβαρή παράβαση του ποινικού δικαίου, με τη στενή έννοια του όρου, που επισείει ποινικές κυρώσεις;
<P>
Με ποιο αντάλλαγμα, κάτω από ποιες απειλές, με αφορμή ποιες πιέσεις, αυτές οι λίγες εκατοντάδες ευρωπαίοι ιθύνοντες, υπουργοί, Επίτροποι και βουλευτές, γίνονται ποινικά συνένοχοι στο έγκλημα της κατασκοπείας, σε ένα πλήγμα στην ασφάλεια των κρατών τους;
<P>
Το ερώτημα αυτό είναι θεμελιώδες γιατί από αυτό εξαρτάται ο ίδιος ο λόγος ύπαρξης της ευρωπαϊκής οικοδόμησης. Πράγματι, γιατί να οικοδομήσουμε την Ευρώπη; Για να γίνουμε πιο δυνατοί, πιο αυτόνομοι, πιο ανεξάρτητοι, πιο πλούσιοι;
<P>
Προφανώς, η απάντηση δεν μπορεί παρά να είναι ναι. Επομένως, όμως, γιατί να δεχτούμε το σύστημα Echelon με το οποίο γινόμαστε εξαρτημένοι και λιγότερο πλούσιοι λόγω της απώλειας συμβάσεων; Όλοι βλέπουν πολύ καλά σε αυτό τις αντιφάσεις της ευρωπαϊκής οικοδόμησης. Και μόνο εμείς, οι γάλλοι βουλευτές του Εθνικού Μετώπου, οι φλαμανδοί της Φλαμανδικής Συσπείρωσης και οι ιταλοί του MSE, υποστηρίζουμε ότι είναι αναγκαία μια εξεταστική επιτροπή σχετικά με αυτή την κατασκοπεία σε πλανητικό επίπεδο. Ας υπερασπιστούμε την πραγματική Ευρώπη, την πραγματικά ευρωπαϊκή Ευρώπη!

<SPEAKER ID=120 NAME="Schrφder, Ilka">
Συμφωνώ με τη σύσταση ανακριτικής επιτροπής που θα ερευνήσει την παραβίαση των θεμελιωδών δικαιωμάτων από το σύστημα κατασκοπείας Echelon.
<P>
Ωστόσο, διαφωνώ με τη σύσταση προσωρινής επιτροπής, την οποία θεωρώ απλά ηρεμιστικό χάπι και δεν θα το καταπιώ αν δεν δοθεί στην εν λόγω επιτροπή εντολή για τη διεξαγωγή ανακρίσεων.
<P>
Αν συσταθεί μια προσωρινή μόνο επιτροπή, θα ήταν σαν να ορμούσε το Ευρωπαϊκό Κοινοβούλιο σαν τον τίγρη στη διαλεύκανση των δραστηριοτήτων του "Echelon" και από τίγρης να γίνει στο τέλος ένα διακοσμητικό χαλάκι.
<P>
Η επιφυλακτικότητα των μεγάλων πολιτικών ομάδων του Κοινοβουλίου στο ζήτημα των ερευνών για το Echelon δείχνει ότι δεν ενδιαφέρονται να θεματοποιήσουν τις δραστηριότητες των μυστικών υπηρεσιών. Και τούτο επειδή η ευρωπαϊκή κοινή γνώμη θα ρωτούσε τότε δικαιολογημένα: τι κάνουν τελικά οι εθνικές μυστικές υπηρεσίες, οι αποκαλούμενες "προστάτιδες του κράτους";
<P>
Αυτό θα ήταν όμως πολύ σημαντικό, δεδομένου ότι οι υποκλοπές δεν αφορούν μόνο τα μυστικά των επιχειρήσεων, αλλά και την ιδιωτική σφαίρα ή την πολιτική δραστηριότητα των ανθρώπων που ζουν στην ευρωπαϊκή επικράτεια.

<SPEAKER ID=121 NAME="Souchet">
Το Ευρωπαϊκό Κοινοβούλιο απέδειξε μόλις τώρα, αρνούμενο να δώσει στον εαυτό του την εξουσία να διεξαγάγει έρευνες σχετικά με το παγκόσμιο δίκτυο κατασκοπείας "Echelon", ότι στην πραγματικότητα ελάχιστα ενδιαφέρεται για την προστασία των ευρωπαϊκών συμφερόντων και ότι υπακούει, στην πλειοψηφία του, σε άλλους προβληματισμούς, στους οποίους δίνει μεγαλύτερη προτεραιότητα.
<P>
Ευτυχώς που υπάρχουν ακόμα στην Ευρώπη, για να υπερασπιστούν τα ευρωπαϊκά συμφέροντα, τα κυρίαρχα κράτη, που διαθέτουν κυρίαρχη δικαιοσύνη, και είναι ικανά, από την πλευρά τους, να ξεκινήσουν μια πραγματική έρευνα σχετικά με τις κινήσεις αυτού του δικτύου που αποτελεί κληροδότημα του ψυχρού πολέμου και σήμερα έχει παρεκτραπεί και έχει καταλήξει να είναι ένα μέσο βιομηχανικής κατασκοπείας εις βάρος ορισμένων επιχειρήσεων και ορισμένων χωρών μελών της Ευρωπαϊκής Ένωσης. Η πλειοψηφία αυτού του Κοινοβουλίου αποδεικνύει έτσι, ότι μόνον στα λόγια ενδιαφέρεται για τη διαφάνεια και για την καταπολέμηση των στρεβλώσεων του ανταγωνισμού. Ελπίζω ότι το παράδειγμα της Γαλλίας θα το ακολουθήσουν και άλλα κράτη μέλη.
<P>
Ιδιαίτερα λυπηρό είναι το γεγονός ότι η Διάσκεψη των Προέδρων αποφάσισε, υποκινούμενη από την φεντεραλιστική σοσιαλιστική και χριστανοδημοκρατική πλειοψηφία της, να παρεμποδίσει μια σημαντική συζήτηση. Επίσης, είναι πάρα πολύ λυπηρό το γεγονός ότι η Πρόεδρος του Κοινοβουλίου μας κυρία Nicole Fontaine έκρινε καλό να εμποδίσει τον πρόεδρο της Ομάδας των Πρασίνων κ. Paul Lannoye να υπενθυμίσει στο Σώμα, πριν από την ψηφοφορία, τη σημαντική διαφορά που υπάρχει ανάμεσα σε μια προσωρινή εξεταστική επιτροπή και σε μια σκέτη προσωρινή επιτροπή: η πρώτη αποτελεί ένα σοβαρό μέσο έρευνας, όπως απέδειξε ιδιαίτερα η εξεταστική επιτροπή του Κοινοβουλίου για τις τρελές αγελάδες, ενώ η δεύτερη είναι μια απλή οφθαλμαπάτη, που δεν θα επιτρέψει τη διεξαγωγή έρευνας, ιδίως σχετικά με τις εγκαταστάσεις του συστήματος Echelon που φιλοξενούνται από πολλά αγγλοσαξονικά κράτη μέλη, μεταξύ των οποίων η Μεγάλη Βρετανία και η Γερμανία.
<P>
Αν χρειαζόταν μια διαφωτιστική απόδειξη, η οποία να δείχνει ότι τα πραγματικά συμφέροντα των Ευρωπαίων τα υπερασπίζονται καλύτερα τα κράτη μέλη, που είναι απολύτως κυρίαρχα και επομένως αποφασιστικά παρά ένα Σώμα αποκομμένο από τους λαούς και αδιάφορο στις απειλές που βαραίνουν επάνω τους, τότε το γεγονός ότι το Ευρωπαϊκό Κοινοβούλιο αποφεύγει να διεξαγάγει με την ανάλογη σοβαρότητα την απαραίτητη συζήτηση, σχετικά με το γενικευμένο σύστημα κατασκοπείας Echelon παρέχει την απόδειξη αυτή.
<P>
Έκθεση Lehne (A5-0175/2000)

<SPEAKER ID=122 LANGUAGE="NL" NAME="Sφrensen">
Κύριε Πρόεδρε, η έκθεση Lehne αφορά τη νομιμοποίηση παρανόμων εσόδων. Θα ήθελα καταρχήν να συγχαρώ τον κ. Lehne και την πολιτική ομάδα του για την έκθεση αυτή. Πρόκειται για μία πολύ ισορροπημένη έκθεση. Η ομάδα των Πρασίνων υπερψήφισε την έκθεση αυτή, διότι συμβάλλει στην καταπολέμηση της νομιμοποίησης των παρανόμων εσόδων, καταπολέμηση η οποία αποτελεί την αποτελεσματικότερη μέθοδο αντιμετώπισης της οργανωμένης εγκληματικότητας.
<P>
Η οδηγία του 1991 περιοριζόταν στην έρευνα των μεθόδων νομιμοποίησης παρανόμων εσόδων από ναρκωτικά. Ωστόσο το οργανωμένο έγκλημα είναι πολύ ευρύτερο. Ελπίζω οι προτάσεις του εισηγητή να συμβάλουν στην αποτελεσματική αντιμετώπιση του οργανωμένου εγκλήματος, όπως της διακίνησης λαθρομεταναστών και της σωματεμπορίας, αλλά επίσης και της απάτης και διαφθοράς στο εμπόριο έργων τέχνης. Σημαντικό είναι το γεγονός ότι καθίσταται υποχρεωτική η ανταλλαγή πληροφοριών και χαιρόμαστε ιδιαίτερα που καθορίζεται ένα συγκεκριμένο σύνολο κανόνων για την καταπολέμηση του οργανωμένου εγκλήματος, οι οποίοι ισχύουν στα κράτη μέλη και στις υποψήφιες χώρες, ούτως ώστε να εξασφαλισθεί μία ελάχιστη βάση για κοινή δράση. Ο εισηγητής προτείνει επίσης να επιβάλλεται με τη νέα οδηγία το πόθεν έσχες σε κτηματομεσίτες, συμβολαιογράφους, εξωτερικούς λογιστές και δικηγόρους, εκτός και αν αυτοί αντιπροσωπεύουν πελάτη σε μία δικαστική υπόθεση ή παρέχουν νομικές συμβουλές. Θα πρέπει να συνεχίσουμε τις συζητήσεις για αυτή την έκθεση. Η ομάδα μας διάκειται πολύ θετικά απέναντί της, αν και φοβούμαι ότι το οργανωμένο έγκλημα δεν θα ενθουσιασθεί ιδιαίτερα από την υιοθέτησή της.

<SPEAKER ID=123 LANGUAGE="IT" NAME="Fatuzzo">
Κύριε Πρόεδρε, απείχα όσον αφορά την έκθεση του κυρίου Lehne, όχι γιατί είμαι αντίθετος με τα μέτρα που προβλέπει - είναι σωστό να χρησιμοποιήσουμε κάθε μέσο στον αγώνα κατά της εγκληματικότητας και το γεγονός ότι αγωνιζόμαστε ενάντια στο ξέπλυμα χρήματος που προέρχεται από εγκληματικές πράξεις είναι χρήσιμο, σημαντικό και σωστό - αλλά γιατί, κατά τη γνώμη μου, στην Ευρωπαϊκή Ένωση, δεν κάνουμε αρκετά κατά της χρηματοπιστωτικής εγκληματικότητας η οποία, μεταξύ άλλων, απορροφά ενέργειες, πόρους και κατά συνέπεια χρήμα που θα μπορούσε να χρησιμοποιηθεί από τις κυβερνήσεις μας για πιο σημαντικές κοινωνικά δραστηριότητες, όπως αυτές που αφορούν την ικανοποίηση των αναγκών του λιγότερο εύπορου τμήματος του πληθυσμού μας, μεταξύ των οποίων βρίσκονται ηλικιωμένοι και συνταξιούχοι.
<P>
Για το λόγο αυτό, απείχα, συνεπώς, από την ψηφοφορία.

<SPEAKER ID=124 NAME="Bordes, Cauquil και Laguiller">
Ισχυρίζεστε ότι θέλετε να καταπολεμήσετε το "οικονομικό έγκλημα" και το βρώμικο χρήμα. Η ίδια η έκθεσή σας, όμως, παραδέχεται την απουσία πολιτικής βούλησης εκ μέρους των κρατών. Οι λόγοι δεν είναι τεχνικής φύσεως αλλά πολιτικής και θα μπορούσαμε να πούμε ακόμα και κοινωνικής φύσεως, σε μια οικονομία που είναι πλήρως προσανατολισμένη προς την αναζήτηση του μέγιστου κέρδους.
<P>
Πού βρίσκεται λοιπόν, στην οικονομία σας, το όριο ανάμεσα στο βρώμικο χρήμα και στο υποτιθέμενο καθαρό χρήμα; Το κέρδος από το εμπόριο όπλων είναι καθαρό χρήμα; Είναι καθαρά τα τεράστια ποσά που δαπανώνται σε δωροδοκίες για την απόκτηση δημοσίων συμβάσεων; Το κέρδος που συσσωρεύουν δυτικές επιχειρήσεις στις φτωχές χώρες από την εργασία παιδιών ηλικίας κάτω των δέκα ετών, που σχεδόν δεν τα πληρώνουν, είναι καθαρό χρήμα;
<P>
Για να εξαλειφθεί το οικονομικό έγκλημα, θα έπρεπε να ξεκινήσουμε από την πλήρη άρση του τραπεζικού απορρήτου και του εμπορικού απορρήτου, διασφαλίζοντας σε κάθε ομάδα πολιτών το δικαίωμα να ελέγχουν τους λογαριασμούς των επιχειρήσεων και των ιδιοκτητών και των μετόχων τους. Τέτοιου είδους μέτρα, όμως, δεν είστε ικανοί ούτε να τα σκεφτείτε. Προτιμάτε να είναι αναποτελεσματική η δράση σας εναντίον των εμπόρων ναρκωτικών και της μαφίας παρά να δώσετε στο λαό τη δυνατότητα να διαπιστώσει ότι υπάρχουν πολλοί άλλοι τρόποι κέρδους που είναι εγκληματικοί από ανθρώπινη άποψη, από την άποψη του γενικού συμφέροντος, αρχής γενομένης από την περίπτωση κατά την οποία μια επιχείρηση πετάει στο δρόμο εργαζομένους, σπρώχνοντάς τους έτσι στη φτώχεια, μόνο και μόνο για να αυξήσει την υπεραξία των μετοχών της στο χρηματιστήριο και την περιουσία των μετόχων της.

<SPEAKER ID=125 NAME="Caudron">
Είμαι πολύ ικανοποιημένος που το Κοινοβούλιό μας χρειάστηκε να συζητήσει την τροποποίηση της οδηγίας του 1991, σχετικά με το ξέπλυμα χρημάτων. Πράγματι, ήταν απαραίτητη η προσαρμογή του κειμένου αυτού στο νέο διεθνές οικονομικό και χρηματοπιστωτικό περιβάλλον.
<P>
Η Γαλλία, που είναι πρωτεργάτης στην καταπολέμηση αυτής της μάστιγας, έδειξε σαφώς ότι προτίθεται να αναγάγει αυτό το θέμα σε μια από τις προτεραιότητες της ημερήσιας διάταξης των εργασιών της Ευρωπαϊκής Ένωσης.
<P>
Η αναφορά κάποιων αριθμών αρκεί για να δικαιολογήσει αυτή τη θέση. Έτσι, το ξέπλυμα χρημάτων αντιπροσωπεύει κάθε χρόνο ένα ποσοστό μεταξύ 2% και 5% του παγκόσμιου ακαθάριστου εγχωρίου προϊόντος. Το φαινόμενο αυτό έχει γίνει σήμερα ένας κίνδυνος πρώτου μεγέθους. Πράγματι, το οικονομικό έγκλημα έχει προσαρμοστεί στην παγκοσμιοποίηση των διεθνών οικονομικών και χρηματοπιστωτικών συναλλαγών. Έχει, σήμερα, δύο κύρια χαρακτηριστικά: τον περίπλοκο χαρακτήρα των τεχνικών που χρησιμοποιούνται για το ξέπλυμα του βρώμικου χρήματος και τον διεθνή χαρακτήρα των εγκληματικών ροών κεφαλαίων.
<P>
Έχουν ξεκινήσει εκ νέου σχετικές συζητήσεις, σε διεθνές επίπεδο, με στόχο να προταθούν νέα μέτρα για την αποτελεσματική καταπολέμηση αυτής της μάστιγας. Και έλαβαν συγκεκριμένη μορφή κυρίως με τη διεξαγωγή, στη Γαλλία, πέρυσι τον Απρίλιο, ενός σεμιναρίου της Επιτροπής των Ηνωμένων Εθνών για την πρόληψη του εγκλήματος και την ποινική δικαιοσύνη, που ήταν αφιερωμένο στην καταπολέμηση των διεθνών χρηματοπιστωτικών δικτύων της διαφθοράς. Το σεμινάριο αυτό ολοκληρώθηκε με τη σύνταξη των "συστάσεων του Bercy" . Τα διαβήματα αυτά συνεχίζονται με τις εργασίες που έχουν ξεκινήσει στους κόλπους της Ομάδας Διεθνούς Χρηματοπιστωτικής Δράσης και στους κόλπους του φόρουμ για την χρηματοπιστωτική σταθερότητα.
<P>
Σε ευρωπαϊκό επίπεδο, το Ευρωπαϊκό Κοινοβούλιο, από την πλευρά του, έχει ζητήσει από το 1996 την αναθεώρηση της οδηγίας του 1991. Οι προτάσεις της Ευρωπαϊκής Επιτροπής ακολουθούν κατά πόδας εκείνες που διατυπώθηκαν σε διεθνές επίπεδο.
<P>
Το ζητούμενο είναι, αφενός, η επέκταση του καταλόγου των παραβάσεων. Το ξέπλυμα χρημάτων με την έννοια της οδηγίας δεν θα πρέπει πλέον να αφορά μόνον τα προϊόντα του εμπορίου ναρκωτικών, αλλά και τη συμμετοχή σε δραστηριότητες που συνδέονται με το οργανωμένο έγκλημα όπως η απάτη, η διαφθορά και όλες οι άλλες παράνομες δραστηριότητες που πλήττουν τα οικονομικά συμφέροντα των Ευρωπαϊκών Κοινοτήτων.
<P>
Αφετέρου, οι υποχρεώσεις που απορρέουν από την οδηγία επεκτείνονται απεριόριστα σε διάφορες δραστηριότητες και επαγγέλματα μη χρηματοοικονομικού χαρακτήρα (ανεξάρτητοι λογιστές και ελεγκτές, κτηματομεσίτες, έμποροι πολύτιμων λίθων και μετάλλων, μεταφορείς χρημάτων, μεταφορείς εκμετάλλευσης, ιδιοκτήτες και διευθυντές καζίνων). Εξάλλου εφαρμόζονται για τους συμβολαιογράφους και άλλους ασκούντες ανεξάρτητα νομικά επαγγέλματα σε ορισμένες δραστηριότητες, στις οποίες ο κίνδυνος της νομιμοποίησης εσόδων από παράνομες δραστηριότητες είναι υψηλός.
<P>
Η ιδέα είναι να υπάρχει επαγρύπνηση έτσι, ώστε οι ενδιαφερόμενοι να διαπιστώνουν την ταυτότητα των πελατών τους όταν συνδέονται επαγγελματικά μαζί τους και να διατηρούν δικαιολογητικά στοιχεία και έγγραφα. Επιβάλλεται η υποχρέωση στα πιστωτικά και χρηματοπιστωτικά ιδρύματα να συνεργάζονται με τις αρχές· με άλλα λόγια, το τραπεζικό απόρρητο αίρεται σε περίπτωση υπόνοιας ξεπλύματος χρημάτων.
<P>
Επομένως, υπερψήφισα αυτήν την οδηγία, η οποία εντάσσεται σε ένα σχέδιο δράσης που αποσκοπεί στην καταπολέμηση του οργανωμένου εγκλήματος γενικά.
<P>
Τελειώνοντας, θα επιμείνω στο γεγονός ότι η συζήτηση σχετικά με το σκάνδαλο των φορολογικών παραδείσων πρέπει να καταλήξει σύντομα σε συγκεκριμένα μέτρα που θα αποσκοπούν στη διάλυσή τους.

<SPEAKER ID=126 NAME="Coelho">
 (PPE-DE), γραπτώς. (PT) Ψήφισα υπέρ της έκθεσης του συναδέλφου Lehne, ο οποίος εισήγαγε βελτιώσεις στο αρχικό κείμενο της πρωτοβουλίας που επεκτείνει το πεδίο εφαρμογής της οδηγίας για το ξέπλυμα χρήματος.
<P>
Το μεγάλο πλεονέκτημα της υπό εξέταση οδηγίας συνίσταται στο ότι η έκδοσή της είχε ως αποτέλεσμα την ανακήρυξη, από μεριάς όλων των κρατών μελών, της νομιμοποίησης εσόδων από παράνομες δραστηριότητες ως αδίκημα που μπορεί να επισύρει ποινικές διώξεις. Λειτουργώντας κατά βάση ως προληπτικό μέτρο, η οδηγία συνέβαλε στη δημιουργία μιας ασπίδας προστασίας για το χρηματοπιστωτικό σύστημα, ούτως ώστε να αποτρέπονται οι δυνητικοί ενδιαφερόμενοι για ξέπλυμα χρήματος από το να χρησιμοποιούν τις υπηρεσίες του προς το συγκεκριμένο σκοπό, από τη στιγμή που τα πιστωτικά ιδρύματα και οι χρηματοπιστωτικοί οργανισμοί οφείλουν να γνωστοποιούν στις αρμόδιες αρχές, με δική τους πρωτοβουλία, όλα τα στοιχεία τα οποία θα μπορούσαν να αποτελέσουν ένδειξη πράξης νομιμοποίηης εσόδων από παράνομες δραστηριότητες.
<P>
Με την προτεινόμενη επέκταση, επιδιώκεται η καταβολή περαιτέρω προσπαθειών με σκοπό την άρση κάθε δυνατότητας νομιμοποίησης παράνομου χρήματος έξω από τον παραδοσιακό χρηματοπιστωτικό τομέα. Το πεδίο εφαρμογής της παρούσας οδηγίας ενέπιπτε σε διάφορους κλάδους που εντάσσονται στον χρηματοπιστωτικό τομέα, όπως οι τράπεζες, οι ασφαλιστικές εταιρείες κ.λπ., και τώρα πρόκειται να επεκταθεί ώστε να καλύπτει και άλλες δραστηριότητες και επαγγέλματα μη χρηματοοικονομικού χαρακτήρα, τα οποία είναι ιδιαίτερα επιδεκτικά ως προς το να χρησιμοποιηθούν για τη νομιμοποίηση εσόδων από παράνομες δραστηριότητες. Στην περίπτωση των δικηγόρων και των συμβολαιογράφων, θα πρέπει να προβλεφθούν σαφείς ρήτρες διαφύλαξης, ιδίως όσον αφορά την προστασία του δικαιώματος τήρησης του απορρήτου, και αυτό διότι, αν και συνειδητοποιώ τις καταστροφικές συνέπειες του ξεπλύματος χρήματος και άλλων πράξεων διαφθοράς, πιστεύω ωστόσο ότι είναι ανάγκη να διαφυλαχθεί το δικαίωμα των πολιτών να προσφεύγουν σε νομικές συμβουλές και να λαμβάνουν νομική βοήθεια.
<P>
Από την άλλη, προσδοκάται επίσης η διεύρυνση του καταλόγου των εγκληματικών δραστηριοτήτων: εκτός από τα έσοδα από τη διακίνηση ναρκωτικών, θα πρέπει να συμπεριληφθούν και εκείνα που αποκτούνται από παράνομες δραστηριότητες οι οποίες συνδέονται με το οργανωμένο έγκλημα. Και είναι επιτακτική ανάγκη να βρεθεί ένας ενιαίος ορισμός της έννοιας του οργανωμένου εγκλήματος, όχι μόνο σε ευρωπαϊκό αλλά και σε διεθνές επίπεδο.
<P>
Οι καταβαλλόμενες προσπάθειες για την καθιέρωση κοινών ορισμών, κατηγοριών και κυρώσεων, στο πλαίσιο της προσέγγισης των διατάξεων της ποινικής νομοθεσίας, θα πρέπει να επικεντρωθούν, κατά προτεραιότητα, σε τομείς εξέχουσας σημασίας, όπως είναι αυτός που συνδέεται με τη νομιμοποίηση εσόδων από παράνομες δραστηριότητες. Χάρη στις ολοένα και πιο εξηζητημένες μεθόδους που χρησιμοποιούν, πολλές συμμορίες του οργανωμένου εγκλήματος είναι σε θέση να αξιοποιούν τα υπάρχοντα νομοθετικά κενά και τις αποκλίσεις ανάμεσα στις νομοθεσίες των κρατών μελών, εκμεταλλευόμενες τις ανωμαλίες των διαφορετικών συστημάτων.

<SPEAKER ID=127 NAME="Crowley">
Κατ' αρχάς, θα ήθελα να δηλώσω επίσημα τις ευχαριστίες και την εκτίμησή μου προς τον εισηγητή, κ. Lehne, για τον τρόπο με τον οποίο χειρίσθηκε αυτή τη δύσκολη υπόθεση.
<P>
Όλοι μας, είμαι σίγουρος, επιθυμούμε να δούμε να αναλαμβάνεται δράση για την αντιμετώπιση του ζητήματος των οικονομικών προϊόντων του διασυνοριακού εγκλήματος και της νομιμοποίησης εσόδων από παράνομες δραστηριότητες. Η εν λόγω οδηγία θα συμβάλει στη σύνδεση της συνεργασίας και της ανταλλαγής πληροφοριών, καθώς και στην επέκταση του πεδίου και του φάσματος των αδικημάτων.
<P>
Στην Ιρλανδία, όπου υπάρχει ήδη νομοθεσία, ο ποινικός νόμος του 1994, αυτή τη στιγμή εκσυγχρονίζεται για να λάβει υπόψη ορισμένες από τις προτάσεις που περιέχονται σε αυτή την οδηγία.
<P>
Μολονότι υπερψήφισα την έκθεση, πρέπει να ομολογήσω ότι μου έχουν προκαλέσει κάποια ανησυχία δύο πτυχές που εμπεριέχονται στην έκθεση.
<P>
Πρώτον, η συνεχιζόμενη προσπάθεια καθιέρωσης ενός ευρωπαίου εισαγγελέα αποτελεί στοιχείο στο οποίο αντιτίθεμαι αποφασιστικά. Έχουμε ήδη στη διάθεσή μας πολλές υπηρεσίες σε εθνικό επίπεδο, οι οποίες είναι απολύτως αποτελεσματικές και ικανές να αντιμετωπίσουν τη συντριπτική πλειοψηφία των περιπτώσεων - καθώς και το Ελεγκτικό Συνέδριο, την OLAF και άλλες υπηρεσίες που να ασχολούνται με αυτά τα ζητήματα σε ευρωπαϊκό επίπεδο.
<P>
Δεύτερον, οι νέες απαιτήσεις από τους δικηγόρους για αποκαλύψεις πληροφοριών, θεωρώ ότι θα υπονομεύσουν σοβαρά το επί μακρόν καθιερωμένο προηγούμενο της εχεμύθειας μεταξύ του δικηγόρου και του πελάτη. Δεν πρέπει να παρεμποδίζουμε τα δικαιώματα των ατόμων για δίκαιη υπεράσπιση και δίκαιη δίκη ή να πλήττουμε τη θεωρητική αρχή, ότι κάποιος θεωρείται αθώος μέχρι αποδείξεως του εναντίου.
<P>
Ωστόσο, παρόλες αυτές τις ανησυχίες, οι οποίες ελπίζω ότι θα μεταβληθούν με μεταγενέστερες τροποποιήσεις μέσω της νομοθετικής διαδικασίας, υπερψηφίζω την έκθεση.

<SPEAKER ID=128 NAME="Figueiredo">
 (GUE/NGL), γραπτώς. (PT) Είναι θετικό το γεγονός ότι εκδηλώνεται μέριμνα για περαιτέρω προώθηση της πάλης κατά της νομιμοποίησης εσόδων που αποκτούνται από εγκληματικές δραστηριότητες, όχι μόνον αυτές που συνδέονται με τη διακίνηση ναρκωτικών, όπως συνέβαινε με την προγενέστερη οδηγία, αλλά επίσης κατά του ξεπλύματος χρημάτων που αποκομίζονται από το οργανωμένο έγκλημα και από ένα ευρύτερο φάσμα παράνομων δραστηριοτήτων (απάτες, δωροδοκίες και άλλες παράνομες δραστηριότητες οι οποίες ζημιώνουν τα οικονομικά συμφέροντα της Κοινότητας).
<P>
Ωστόσο, υπάρχουν ορισμένα επίμαχα σημεία στο σχέδιο οδηγίας, συγκεκριμένα εκεί όπου τίθεται υπό αίρεση το επαγγελματικό απόρρητο που οφείλουν να τηρούν κάποιοι επαγγελματίες, ιδίως οι δικηγόροι, ενώ δεν προβλέπονται παρόμοιες υποχρεώσεις αναφορικά με τη γνωστοποίηση ύποπτων ενεργειών στην περίπτωση όσων επαγγελματιών πραγματοποιούν συναλλαγές μεγάλης αξίας, όπως είναι οι πωλητές προϊόντων πολυτελείας, οι πράκτορες δημοπρασιών, οι τελωνειακοί υπάλληλοι και άλλοι. Έτσι ο συντάκτης της έκθεσης του Ευρωπαϊκού Κοινοβουλίου, παρ' όλο που προβάλλει κάποιες προτάσεις λίγο διαφορετικές από αυτές που περιλαμβάνονται στο σχέδιο οδηγίας, επί της ουσίας το υποστηρίζει.
<P>
Ούτως ή άλλως, παραμένει ένα ουσιαστικό ζήτημα βαρύνουσας σημασίας: είναι το γεγονός ότι διόλου δεν αμφισβητείται η όλο και μεγαλύτερη απελευθέρωση των χρηματοπιστωτικών αγορών και της διακίνησης των κεφαλαίων, οπότε ο πρακτικός αντίκτυπος της οδηγίας θα συνεχίσει να είναι μικρός. Γι' αυτό και τήρησα στάση αποχής από την ψηφοφορία.

<SPEAKER ID=129 NAME="Lulling">
Διαθέτουμε ένα ολόκληρο οπλοστάσιο διεθνών μέσων για την καταπολέμηση του ξεπλύματος χρημάτων, μεταξύ των οποίων συγκαταλέγεται, κυρίως, η κοινοτική οδηγία του 1991, μαζί με τη Σύμβαση των Ηνωμένων Εθνών κατά της παράνομης διακίνησης ναρκωτικών και ψυχοτρόπων ουσιών, που εγκρίθηκε στις 19 Δεκεμβρίου 1988 στη Βιέννη· μαζί με τη Σύμβαση του Συμβουλίου της Ευρώπης σχετικά με το ξέπλυμα χρήματος, τον προσδιορισμό, τον εντοπισμό, τη δέσμευση, την κατάσχεση και τη δήμευση προϊόντων εγκλήματος· και μαζί με τις σαράντα συστάσεις της Ομάδας Χρηματοπιστωτικής Δράσης για το ξέπλυμα χρημάτων, που είναι το κυριότερο διεθνές όργανο που ειδικεύεται στην καταπολέμηση των χρημάτων που προέρχονται από εγκληματικές δραστηριότητες.
<P>
Όλοι είμαστε σύμφωνοι - και το Κοινοβούλιό μας το έχει ζητήσει επανειλημμένως - ότι πρέπει να ενημερωθεί η οδηγία του 1991, η οποία μάλιστα προχωρά περισσότερο από τις σαράντα συστάσεις της Ομάδας Χρηματοπιστωτικής Δράσης του 1996 και η οποία έχει εφαρμοστεί καλά από τα κράτη μέλη. Ωστόσο, οι υπεύθυνοι του ξεπλύματος χρήματος αποδεικνύουν σαφώς μεγάλη εφευρετικότητα στην αναζήτηση μέσων για να σκεπάσουν την παράνομη προέλευση των χρημάτων τους. Αυτός είναι και ο λόγος για τον οποίο προτείνεται όχι μόνον να ενημερωθεί η οδηγία, αλλά και να επεκταθεί η εμβέλειά της.
<P>
Ως προς αυτό, θα ήθελα να διευκρινίσω αυτό που ακολουθεί, προκειμένου να μην βλέπουμε το δέντρο και χάνουμε το δάσος, με κίνδυνο να επεκταθεί υπερβολικά το πεδίο εφαρμογής της οδηγίας και να καταστεί αναποτελεσματική η τελευταία. Να γιατί οι εγκληματικές δραστηριότητες που συνδέονται με την έννοια του ξεπλύματος πρέπει να προσδιοριστούν με μεγάλη ακρίβεια, ώστε οι απαιτήσεις της οδηγίας να μην επεκταθούν στις δόλιες ενέργειες γενικότερα που αφορούν χρήματα τα οποία βρίσκονται νόμιμα εντός του χρηματοπιστωτικού συστήματος. Ας μην ξεχνάμε ότι το κανονικό εσωτερικό δίκαιο των κρατών μελών τούς επιτρέπει να ασχοληθούν με αυτό το είδος παραβάσεων. Η αρχή της επικουρικότητας μας δεσμεύει!
<P>
Όσον αφορά την επέκταση των υποχρεώσεων της οδηγίας σε ορισμένες δραστηριότητες και επαγγέλματα μη χρηματοοικονομικού χαρακτήρα, κυρίως στους ασκούντες νομικά επαγγέλματα, είναι σημαντικό να μην πληγεί το δικαίωμα των πελατών στο επαγγελματικό απόρρητο, το δικαίωμα των πελατών να έχουν πρόσβαση στη δικαιοσύνη και το δικαίωμα να μην ενοχοποιούν τον εαυτό τους και, τέλος, ο εμπιστευτικός ρόλος των δικηγόρων στην πρόληψη της εγκληματικότητας.
<P>
Δεδομένου ότι, στο πλαίσιο της καταπολέμησης του ξεπλύματος χρημάτων, πολλοί γάλλοι σοσιαλιστές βουλευτές σφετερίστηκαν το δικαίωμα να βάζουν στο εδώλιο του κατηγορουμένου ορισμένες χώρες, μεταξύ των οποίων και η δική μου, βασιζόμενοι σε λάθη, σε κατά προσέγγισιν εκτιμήσεις και σε παραλογισμούς σχετικά με τις πρακτικές που ακολουθεί η χρηματοπιστωτική αγορά του Λουξεμβούργου και η πολιτική εξουσία της χώρας, έχω την έντονη επιθυμία να αποδείξω και εδώ - και μάλιστα με την ίδια ενεργητικότητα που επέδειξαν ήδη ο πρωθυπουργός μας και οι πρόεδροι της επιτροπής οικονομικών και προϋπολογισμού και της νομικής επιτροπής της Βουλής του Μεγάλου Δουκάτου - πόσο λανθασμένες είναι αυτές οι κατηγορίες τις οποίες έκαναν το σφάλμα να διατυπώσουν αυτοί οι γάλλοι σοσιαλιστές βουλευτές κατά τη διάρκεια της αποκαλούμενης "μάχης" τους κατά του βρώμικου χρήματος.
<P>
Ας μην ενοχληθούν όλοι εκείνοι που αισθάνονται το καθήκον να καταγγείλουν τα μαύρα πρόβατα του αγώνα κατά του ξεπλύματος χρημάτων, καθιστώντας δυνατή την άσκηση πίεσης επί των φορολογικών παραδείσων, αλλά, παρακαλώ πολύ, ας ασκήσουν πίεση σε εκείνους που πραγματικά αποστρέφονται την ιδέα να συνεργαστούν για την καταπολέμηση του ξεπλύματος χρημάτων, και κυρίως ας αποφεύγουν να χαρακτηρίζουν αυτόματα τις χώρες που αποδίδουν μεγάλη σημασία στο τραπεζικό απόρρητο ως το "κέντρο του βρώμικου χρήματος" .
<P>
Διότι, για να γίνει μια χώρα το κέντρο του βρώμικου χρήματος, δεν είναι απαραίτητο να έχει τραπεζικό απόρρητο. Και η απόδειξη: η ρωσική μαφία προσπάθησε να τοποθετήσει το βρώμικό χρήμα της σε πολλές πόλεις στην Ευρώπη πριν προσγειωθεί στη Νέα Υόρκη, που ωστόσο δεν γνωρίζει το τραπεζικό απόρρητο. Αποδεικνύεται επομένως ότι η απουσία τραπεζικού απορρήτου δεν προστατεύει από τις αρνητικές επιπτώσεις του εμπορίου ναρκωτικών, του οργανωμένου εγκλήματος και της διαφθοράς. Ας μην το ξεχνάμε αυτό!

<SPEAKER ID=130 NAME="Malmstrφm, Paulsen και Olle Schmidt">
Απόσχαμε από την ψηφοφορία επί των τροπολογιών 8, 16, 26 και 45 επειδή πιστεύουμε ότι η εν λόγω πρόταση δεν επιτυγχάνει με αρκετά σαφή τρόπο ικανοποιητική ισορροπία μεταξύ της υποχρέωσης διαβίβασης πληροφοριών για την καταπολέμηση της νομιμοποίησης των παράνομων εσόδων, αφενός, και της σχέσης εμπιστοσύνης μεταξύ των δικηγόρων/ασκούντων νομικά επαγγέλματα και των πελατών τους και των επακόλουθων υποχρεώσεων, αφετέρου.
<P>
Είναι σημαντικό οι δικηγόροι/ασκούντες νομικά επαγγέλματα να μην υπόκεινται στην υποχρέωση διαβίβασης πληροφοριών όταν εκπροσωπούν έναν πέλατη ενώπιον δικαστηρίου. Από την άλλη πλευρά, είναι δυσκολότερο να αποφασιστεί σε ποιες περιπτώσεις θα πρέπει οι δικηγόροι/ασκούντες νομικά επαγγέλματα να έχουν υποχρέωση διαβίβασης πληροφοριών, όταν έχουν πρόσβαση σε σχετικές πληροφορίες, στο πλαίσιο της λεγόμενης παροχής συμβουλών. Πιστεύουμε ότι οι δικηγόροι/ασκούντες νομικά επαγγέλματα πρέπει σε κάποιο βαθμό να απαλλάσσονται από την υποχρέωση διαβίβασης πληροφοριών, ωστόσο και η πρόταση της Επιτροπής και αυτή του Κοινοβουλίου δεν είναι αρκετά ισόρροπες και ακριβείς από την άποψη αυτή για να μπορούμε να τις υποστηρίξουμε.
<P>
Εν κατακλείδι, θα θέλαμε να επισημάνουμε ότι η πρόταση παρουσιάζει ορισμένες αδυναμίες από άποψη ορισμού που μπορούν να οδηγήσουν σε ασάφειες. Η πρόταση περιέχει τις λέξεις δικηγόρος, ασκών ανεξάρτητο νομικό επάγγελμα και ασκών νομικό επάγγελμα χωρίς να είναι σαφές πώς γίνεται ο διαχωρισμός. Είναι σημαντικό να τονιστεί ότι οι ασκούντες νομικά επαγγέλματα πρέπει να εξομοιωθούν με τους δικηγόρους στις χώρες που δεν έχουν δικηγορικό περιορισμό.
<P>
Έκθεση Lehne (A5-0179/2000)

<SPEAKER ID=131 LANGUAGE="IT" NAME="Fatuzzo">
Κύριε Πρόεδρε, απείχα και από την ψηφοφορία γι' αυτό το έγγραφο, που σχετίζεται με τον κατάλογο των κρατών στα οποία μπορεί κανείς να μπει, με ή χωρίς θεώρηση, γιατί αυτό διευκολύνει σίγουρα και την ελεύθερη κυκλοφορία στην Ευρωπαϊκή Ένωση πολιτών που διαμένουν σε άλλα κράτη. Η αποχή μου οφείλεται ωστόσο στο γεγονός ότι θα ήθελα να δινόταν μεγαλύτερη προσοχή στην ελεύθερη κυκλοφορία στην Ένωσή μας των πολιτών που φέρουν βαριά αναπηρία, είναι τυφλοί, με προβλήματα όρασης, κουφοί, εντελώς ανάπηροι που χρήζουν συνοδείας, οι οποίοι δυστυχώς, λόγω ενός κανονισμού που ισχύει ακόμα, εάν μετακινούνται και αλλάζουν κατοικία - πάνε για παράδειγμα, από την Αγγλία στην Ιταλία - χάνουν το επίδομα τυφλού, χάνουν το επίδομα κωφαλάλου, χάνουν το επίδομα ανικανότητας για το άτομο που τους συνοδεύει.
<P>
Πιστεύω ότι θα έπρεπε να παρέμβουμε ώστε να αλλάξουμε αυτόν τον κανονισμό.

<SPEAKER ID=132 NAME="Αλαβάνος">
. Σε σχέση με την πρόταση κανονισμού του Συμβουλίου για τον καθορισμό καταλόγου των τρίτων χωρών οι υπήκοοι των οποίων υπόκεινται στην υποχρέωση θεώρησης για τη διέλευση των εξωτερικών συνόρων και τον καθορισμό του καταλόγου των χωρών οι υπήκοοι των οποίων απαλλάσσονται από αυτή την υποχρέωση, θέλω να επισημάνω δύο σημεία:
<P>
1. Είναι θετικό ότι στον κατάλογο για τις απαλλαγές συμπεριλαμβάνονται η Βουλγαρία και η Ρουμανία, οι οποίες έχουν αναλάβει παράλληλα συγκεκριμένες υποχρεώσεις σχετικά με τη διαφύλαξη των εξωτερικών τους συνόρων. Ως πρόεδρος της Κοινής Διακοινοβουλευτικής Επιτροπής του Ευρωπαϊκού Κοινοβουλίου με την Βουλγαρία, θέλω να καλέσω το Συμβούλιο να εφαρμόσει αυτή τη θέση. Η κατάργηση της "βίζας" είναι τοποθέτηση που περιλαμβάνεται στο πεδίο συστάσεων της Κοινής Διακοινοβουλευτικής Επιτροπής Ευρωπαϊκού Κοινοβουλίου - Βουλγαρίας, που αρχίζει τη σύνοδό της σήμερα στο Στρασβούργο.
<P>
2. Το Συμβούλιο Υπουργών και η Επιτροπή θα πρέπει να απευθυνθούν προς τις αρχές των ΗΠΑ, οι οποίες επιμένουν να ζητούν θεωρήσεις από τους έλληνες υπηκόους. Αν - και σωστά - οι αμερικανοί πολίτες έχουν ελεύθερη πρόσβαση σε όλο το έδαφος της Ευρωπαϊκής Ένωσης αυτό πρέπει να ισχύει και αντίστροφα, στη βάση της αμοιβαιότητας, και όχι να εξακολουθούν να ισχύουν οι απαράδεκτες διακρίσεις σε βάρος των ελλήνων πολιτών.

<SPEAKER ID=133 NAME="Blak, Lund και Thorning-Schmidt">
Οι Δανοί σοσιαλδημοκράτες βουλευτές του Ευρωπαϊκού Κοινοβουλίου ψήφισαν υπέρ της έκθεσης Lehne, σχετικά με την πρόταση κανονισμού του Συμβουλίου που αφορά τον καθορισμό του καταλόγου των τρίτων χωρών, οι υπήκοοι των οποίων υπόκεινται στην υποχρέωση θεώρησης για τη διέλευση των εξωτερικών συνόρων, και τον καθορισμό του καταλόγου των χωρών, οι υπήκοοι των οποίων απαλλάσσονται από την υποχρέωση αυτή. Παρατηρούμε ότι η Επιτροπή στην πρότασή της βρίσκει ότι η παρούσα έκθεση δεν συμπεριλαμβάνεται στις δανικές επιφυλάξεις, παρ' ότι στην προκείμενη περίπτωση γίνεται λόγος για έναν θετικό κατάλογο, ο οποίος κατά τη γνώμη μας συμπεριλαμβάνεται. Ψηφίζουμε αρνητικά διότι θεωρούμε ότι πρέπει να υπάρξει μια λύση που να ικανοποιεί όλα τα κράτη και να σέβεται τις δανικές επιφυλάξεις.

<SPEAKER ID=134 NAME="Bordes, Cauquil και Laguiller">
Οι προβληματισμοί που ενέπνευσαν αυτήν την έκθεση αποδεικνύουν καθαρά το γεγονός ότι η Ευρωπαϊκή Ένωση έγινε για τα κεφάλαια και όχι για τους ανθρώπους. Δεν υφίσταται θεώρηση για την είσοδο των κεφαλαίων, όποια και αν είναι η προέλευσή τους, αλλά επιβάλλεται η υποχρέωση θεώρησης για τους υπηκόους πολλών χωρών, ακόμα και για παραμονή μικρότερη των τριών μηνών.
<P>
Καμία έντιμη δικαιολογία δεν αιτιολογεί επιπλέον τον διαχωρισμό ανάμεσα σε μια μειοψηφία χωρών, οι υπήκοοι των οποίων εξαιρούνται από την υποχρέωση θεώρησης, και στην πλειοψηφία των χωρών, οι υπήκοοι των οποίων πρέπει να έχουν θεώρηση. Για ποιο λόγο να αρνηθούμε σε έναν υπήκοο του Μαρόκου, της Σενεγάλης ή της Ουκρανίας ένα δικαίωμα που αναγνωρίζουμε σε έναν υπήκοο της Νέας Ζηλανδίας, του Ισραήλ ή του Σουλτανάτου του Μπρούνεϊ;
<P>
Αν απείχαμε της ψηφοφορίας αντί να καταψηφίσουμε την έκθεση, τη στιγμή που αποδοκιμάζουμε συνολικά το πνεύμα από το οποίο διέπεται, αυτό έγινε μόνο και μόνο διότι, σε σύγκριση με τη σημερινή κατάσταση, η έκθεση διευρύνει κάπως τη λίστα των χωρών χωρίς υποχρέωση θεώρησης.
<P>
Από τη πλευρά μας, πιστεύουμε ότι τα ανθρώπινα όντα πρέπει να χαίρουν τουλάχιστον των ίδιων δικαιωμάτων με αυτά που παραχωρείτε στα κεφάλαια, δηλαδή υποστηρίζουμε την ελεύθερη κυκλοφορία των προσώπων και την κατάργηση όλων των θεωρήσεων.

<SPEAKER ID=135 NAME="Malmstrφm">
Η αυστηρή πολιτική θεωρήσεων της ΕΕ αποτελεί μεγάλο εμπόδιο στην είσοδο των ατόμων στην Ευρώπη. Αυτή η εντατικοποίηση των απαιτήσεων θεώρησης που σημειώθηκε τα τελευταία χρόνια οδήγησε αναπόφευκτα σε περισσότερες περιπτώσεις λαθρεμπορίου ανθρώπων και στην αύξηση της λεγόμενης παράνομης μετανάστευσης στα κράτη μέλη της ΕΕ. Τα άτομα που εισέρχονται λαθραία ή με άλλο τρόπο στην Ευρωπαϊκή Ένωση συχνά υφίστανται μεγάλες τραγωδίες καθ' οδόν. Μέσα στην ΕΕ δεν έχουν ούτε δικαιώματα ούτε κοινωνική προστασία.
<P>
Ο κατάλογος των χωρών, των οποίων οι πολίτες υπόκεινται σε υποχρέωση θεώρησης για την ΕΕ, περιέχει περισσότερες από 130 χώρες. Ούτε καν 50 χώρες δεν βρίσκονται μεταξύ των κρατών που απαλλάσσονται από την υποχρέωση θεώρησης. Η πρακτική αυτή, το να είναι η υποχρέωση θεώρησης ο κανόνας παρά η εξαίρεση, δεν αρμόζει στη δημοκρατική Ευρώπη. Θεμελιώδης αρχή πρέπει να είναι το δικαίωμα των ατόμων να ταξιδεύουν ελεύθερα στην ΕΕ, και όχι το αντίθετο.
<P>
Η Ευρώπη πρέπει να αλλάξει τη στάση της έναντι της μετανάστευσης. Σε μερικά χρόνια, η έλλειψη εργατικού δυναμικού στην ΕΕ θα οξυνθεί. Είναι συνεπώς σημαντικό να δεχτούμε και να καλωσορίσουμε τους ανθρώπους που αναζητούν ένα καλύτερο μέλλον στα κράτη μέλη της ΕΕ. Μια πιο γενναιόδωρη πολιτική θεωρήσεων είναι επίσης προϋπόθεση για να μπορέσει να εφαρμοστεί μια κοινή και ανθρώπινη πολιτική για τους πρόσφυγες και τους αιτούντες άσυλο. Μέσω μιας πολιτικής που να δέχεται τη μετανάστευση θα μπορέσουμε να αντιμετωπίσουμε το οργανωμένο έγκλημα και τις ανθρώπινες τραγωδίες για τις οποίες ευθύνεται το λαθρεμπόριο ανθρώπων.
<P>
Έκθεση Haug (A5-0184/2000)

<SPEAKER ID=136 NAME="Kauppi">
Αξιότιμε κύριε Πρόεδρε, καταρχάς θέλω να εκφράσω την ικανοποίησή μου για το γεγονός ότι ο συνολικός προϋπολογισμός είναι πειθαρχημένος, καθώς και για το γεγονός ότι η αύξηση των πιστώσεων πληρωμών αποτελεί το 1,07 τοις εκατό του συνολικού ΑΕΠ των κρατών μελών, ενώ το αντίστοιχο νούμερο για τον προϋπολογισμό του έτους 2000 ήταν 1,11 τοις εκατό. Επιπλέον χαίρομαι για την αύξηση σε 1,5 εκατ. ευρώ του κονδυλίου για τις οργανώσεις νεολαίας. Ιδιαιτέρως θέλω ωστόσο να επεξηγήσω γιατί υποστήριξα τις προτάσεις τροποποίησης των κυρίων Virrankoski και Mulder. Αφετηρία μου είναι η πεποίθησή μου, ότι πρέπει να συνεχιστεί η αυστηρή δημοσιονομική πειθαρχία και ότι πρέπει να γίνονται σεβαστά τα ισχύοντα δημοσιονομικά πλαίσια. Ως προς τη χρηματοδότηση των Δυτικών Βαλκανίων πρέπει να ληφθούν υπόψη οι πραγματικές ανάγκες των περιοχών, η κυρίαρχη πολιτική κατάσταση και η χρηματοδότηση που μπορεί να προσφερθεί από άλλους πιθανούς κύκλους. Εξαιτίας αυτού δεν υποστηρίζω την αναθεώρηση των δημοσιονομικών πλαισίων σε ό,τι αφορά τις πιστώσεις των εξωτερικών δράσεων.

<SPEAKER ID=137 NAME="Kuntz">
Η έκθεση της Επιτροπής Προϋπολογισμών για την οποία συζητούμε δεν είναι δυνατόν να λάβει την έγκριση της γαλλικής αντιπροσωπείας της Ομάδας Ένωση για την Ευρώπη των Εθνών για πολλούς λόγους.
<P>
Καταρχάς, κατά τη γνώμη μας πρέπει να γίνει διάκριση ανάμεσα στη συζήτηση για τον προϋπολογισμό για το 2001 και στη συζήτηση σχετικά με την αναθεώρηση των δημοσιονομικών προοπτικών, αναθεώρηση την οποία αρνούμεθα. Κανείς δεν μπορεί να ξεχάσει τις συνθήκες υπό τις οποίες καθορίστηκαν οι δημοσιονομικές προοπτικές κατά τη Σύνοδο Κορυφής του Βερολίνου. Μια γαλλική αντιπροσωπεία στο Ευρωπαϊκό Κοινοβούλιο δεν μπορεί να δεχτεί μια αμφισβήτηση του συμβιβασμού που προέκυψε από τις δύσκολες διαπραγματεύσεις του Μαρτίου 1999.
<P>
Η αναθεώρηση αυτή είναι κατά τη γνώμη μας ακόμα περισσότερο αβάσιμη από τη στιγμή που η Ευρωπαϊκή Ένωση επέλεξε, αφού βομβάρδισε τη Σερβία, να αποκλείσει αυτό το κράτος από την κοινοτική ενίσχυση. Επομένως, πρέπει να αφαιρέσουμε 2,3 δισεκατομμύρια ευρώ από τα 5,5 που είχε αναγγείλει ο κ. Prodi για την ανασυγκρότηση των Βαλκανίων για τα έτη 2000-2006. Επομένως, η διαχείριση της κατάστασης φαντάζει πολύ εύκολη: υπάρχουν αρκετά χρήματα και δεν χρειάζεται ούτε αναθεώρηση των δημοσιονομικών προοπτικών ούτε πτώση του ανωτάτου ορίου των γεωργικών δαπανών. Σχετικά με τους αριθμούς αυτούς που ανακοίνωσε ο Romano Prodi τον Νοέμβριο, αν και η Επιτροπή τους αποδέχεται σήμερα, γνωρίζει ότι τα ποσά αυτά δυστυχώς δεν βασίζονται σε ακριβή ανάλυση των αναγκών της περιοχής, και χαρακτηρίζει η ίδια το ποσό αυτό ως "πολιτικό" , ένα ποσό το οποίο εξάλλου ποτέ δεν εγκρίθηκε ούτε από το Κοινοβούλιο, αλλά κυρίως ούτε από το Συμβούλιο.
<P>
Επομένως, είναι δυνατόν να βρεθούν σημαντικότατα ποσά για τα Βαλκάνια χωρίς αναθεώρηση των δημοσιονομικών προοπτικών. Η διαπίστωση, στο τέλος κάθε χρήσης, ενός χρόνιου πλεονασματικού υπολοίπου ύψους πάνω από 3 δισεκατομμύρια ευρώ αποδεικνύει ότι, το ύψος των πιστώσεων που εγκρίνονται δεν αντιστοιχεί στις πραγματικές ανάγκες, ενώ είναι δυνατές σημαντικές οικονομίες που απορρέουν από την προφανέστατα χαμηλή απορρόφηση ορισμένων προγραμμάτων και είναι άκρως ευκταίο η προσπάθεια που έχει συμφωνηθεί για τη ζώνη των Βαλκανίων να γίνει εν μέρει με αναδίπλωση πιστώσεων.
<P>
Απορρίπτουμε επίσης την έκθεση της κ. Haug για όσα μας προτείνει σχετικά με τους ειδικούς απεσταλμένους της Ένωσης. Κάτι τέτοιο αντιστοιχεί στην πραγματικότητα, με περιορισμό των περιπτώσεων που εξακολουθούν να εμπίπτουν στη διακυβερνητική σφαίρα, προς όφελος του τομέα της κοινοτικής ολοκλήρωσης. Η Συνθήκη του Αμστερνταμ, που την καταπολεμήσαμε, προβλέπει ότι, από φέτος, οι διοικητικές δαπάνες της ΚΕΠΠΑ εμπίπτουν στην αρμοδιότητα του Συμβουλίου, ενώ οι επιχειρησιακές δαπάνες πρέπει να χρηματοδοτούνται μέσω του κεφαλαίου Β8 της κατηγορίας 4.
<P>
Απορρίπτουμε επίσης την αποσύνδεση των πιστώσεων για την ανάπτυξη της υπαίθρου, που όπως φαίνεται προτείνει το ψήφισμα, διότι κάτι τέτοιο θα προκαλούσε οπωσδήποτε προβλήματα όσον αφορά την εκκαθάριση των πληρωμών. Θα υπενθυμίσουμε μόνο ότι η κατευθυντήρια γραμμή για τη γεωργία εξακολουθεί να ισχύει, έστω και αν υπάρχει πλέον ένα ανώτατο όριο που αποφασίσθηκε στο Βερολίνο.
<P>
Τη στιγμή που φτάνουμε το ανώτατο όριο αν προσθέσουμε τις δαπάνες των αγορών (1Α), την ανάπτυξη της υπαίθρου (1Β) και τις προενταξιακές γεωργικές δαπάνες, το να δεχτούμε αποσυνδεδεμένες πιστώσεις για την ανάπτυξη της υπαίθρου σημαίνει ότι δεχόμαστε τον κίνδυνο να δούμε να μας προτείνει η Επιτροπή σημαντικές πιστώσεις υποχρεώσεων, αλλά πολύ λιγότερες πιστώσεις πληρωμών·, εις βάρος, για μια ακόμα φορά, των γεωργών μας, πράγμα που δεν μπορούμε να δεχθούμε.

<SPEAKER ID=138 NAME="Malmstrφm">
Καταψηφίσαμε την παράγραφο 9 της έκθεσης Haug, σε ό,τι αφορά τη μεταφορά πιστώσεων από τον προϋπολογισμό για τη Γεωργική Πολιτική στο πρόγραμμα ανασυγκρότησης των Δυτικών Βαλκανίων.
<P>
Οι εκτιμήσεις υποδεικνύουν ότι στον προϋπολογισμό για τη γεωργία, υπό την κατηγορία 1α, θα υπάρχει σημαντικό πλεόνασμα. Καθώς μεγάλο τμήμα του προγράμματος ανασυγκρότησης των Δυτικών Βαλκανίων δεν έχει ακόμη χρηματοδοτηθεί, θεωρούμε ότι θα ήταν συνετό να μεταφερθεί τμήμα αυτού του πλεονάσματος στην κατηγορία 4 του προϋπολογισμού, σε περίπτωση που καταστεί απαραίτητο να αναθεωρηθούν οι δημοσιονομικές προοπτικές.
<P>
Η ανασυγκρότηση των Δυτικών Βαλκανίων αποτελεί ύψιστη προτεραιότητα του πολιτικού προγράμματος εργασιών μας. Θα αποτελέσει επίσης ένα από τα πιο σημαντικά καθήκοντα της Ευρωπαϊκής Ένωσης τα επόμενα χρόνια. Συμφωνούμε με την πρόθεση της έκθεσης Haug, ότι το πρόβλημα χρηματοδότησης δεν μπορεί να επιλυθεί μόνο με ανακατανομή των υφιστάμενων προτεραιοτήτων της Ένωσης στην εξωτερική πολιτική. Πρέπει να βρεθούν πιστώσεις από αλλού, ωστόσο αυτό δεν δημιουργεί απαραιτήτως την ανάγκη για "φρέσκο χρήμα" από τα κράτη μέλη. Εφόσον θα είναι διαθέσιμο ένα σημαντικό πλεόνασμα στον προϋπολογισμό για τη γεωργία, μια λογική λύση θα ήταν η μείωση του ανώτατου ορίου της κατηγορίας 1α προς όφελος της αύξησης του προϋπολογισμού για την εξωτερική πολιτική.

<SPEAKER ID=139 NAME="Miranda">
Με σκοπό τον καθορισμό νέων στόχων για την Ευρωπαϊκή Ένωση, θεωρούμε πως έχει ουσιαστική σημασία να υπάρξει μια συνολική αναθεώρηση των δημοσιονομικών προοπτικών, με ιδιαίτερη έμφαση στις κατηγορίες 3 (εσωτερικές πολιτικές) και 4 (εξωτερικές πολιτικές). Φρονούμε, πράγματι, ότι είναι αναγκαίο να διατεθούν νέα χρηματοδοτικά μέσα τα οποία θα ανταποκρίνονται στις νέες προτεραιότητες.
<P>
Με αυτή τη λογική, απορρίπτουμε ευθύς εξ αρχής και προκαταβολικά την οποιαδήποτε προοπτική για περικοπές στις πιστώσεις που διατίθενται για την πολιτική συνεργασίας, ένα ενδεχόμενο που προβάλλεται στο προσχέδιο της Επιτροπής. Όπως επίσης, απορρίπτουμε τις προτεινόμενες περικοπές στους τομείς της απασχόλησης και του περιβάλλοντος. Επίσης τασσόμαστε κατά της περικοπής ύψους 300 εκατομμυρίων ευρώ που προτείνεται για το γεωργικό τομέα. Αλλωστε, στο πλαίσιο του τελευταίου αυτού τομέα, θεωρούμε απαραίτητη τη σύσταση ενός ταμείου με σκοπό την αντιμετώπιση των συνεπειών των θεομηνιών που πλήττουν τον πρωτογενή τομέα.
<P>
Για το λόγο αυτό, συμφωνούμε με ορισμένες προτάσεις της εισηγήτριας. Ωστόσο, παρά τις βελτιώσεις που εισάγει, οι προτάσεις της εισηγήτριας απέχουν ακόμη πολύ από τις απαραίτητες ανάγκες, εκτός του ότι μια σειρά τροπολογιών που ενσωματώθηκαν στο στάδιο της τελικής ψηφοφορίας περιόρισαν την εμβέλεια και, επιπλέον, αλλοίωσαν το νόημα των προθέσεων της εισηγήτριας. Πέραν τούτου, δεν συμφωνούμε με τους προσανατολισμούς της επί θεμάτων αμυντικής πολιτικής.
<P>
Για τους λόγους που προανέφερα, καταψηφίσαμε την έκθεση έτσι όπως αυτή διαμορφώθηκε στο στάδιο της τελικής ψηφοφορίας.
<P>
Έκθεση Paciotti (A5-0177/2000)

<SPEAKER ID=140 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ της έκθεσης της κυρίας Paciotti γιατί πιστεύω ότι είναι σωστό να ενδιαφέρεται η Ευρωπαϊκή Ένωση για όλα όσα αφορούν την προστασία των προσωπικών δεδομένων, που πάρα πολύ συχνά, δυστυχώς, χρησιμοποιούνται από εγκληματίες για να αποκομίσουν οφέλη από εμπιστευτικά δεδομένα. Μεταξύ αυτών που πλήττονται από το φαινόμενο αυτό, όπως είπα και άλλη φορά, είναι σίγουρα οι ηλικιωμένοι και οι συνταξιούχοι. Θα ήθελα όμως - και με τη θετική μου ψήφο επιθυμώ να το τονίσω - να υπήρχε, βέβαια, ενδιαφέρον για την προστασία των προσωπικών μας δεδομένων, αλλά να γινόταν κάτι, ώστε να τα γνωρίζουμε αυτά τα προσωπικά μας δεδομένα.
<P>
Στην Ιταλία, για παράδειγμα, οι εργαζόμενοι δεν καταφέρνουν ακόμα και σήμερα να μάθουν το ποσό στο οποίο θα ανέρχεται η σύνταξή τους, πόσα χρήματα έχουν καταβάλει στους συνταξιοδοτικούς οργανισμούς, δε γνωρίζουν συνεπώς ορισμένα προσωπικά τους δεδομένα.
<P>
Εύχομαι, λοιπόν, με την ψήφο αυτή, ότι αύριο δε θα προστατεύονται μόνο τα προσωπικά μας δεδομένα, αλλά θα ενεργήσουμε ώστε ο καθένας από εμάς να γνωρίζει όχι μόνο το όνομα, το επίθετο και την ημερομηνία γέννησής του αλλά και τη μελλοντική του σύνταξη.

<SPEAKER ID=141 NAME="Kauppi">
Κύριε Πρόεδρε, ελπίζω ότι η κυρία Palacio Vallelersundi θα προβεί σε γραπτή αιτιολόγηση ψήφου εκ μέρους της πολιτικής Ομάδας μας, ωστόσο θέλω να πω ορισμένα πράγματα.
<P>
Πρώτα από όλα, ήθελα να καταψηφίσω την τροπολογία αριθ. 11. Ήταν τελείως λάθος που ψήφισα υπέρ αυτής της τροπολογίας, καθώς οι όποιες τροπολογίες στην πρόταση της Επιτροπής ήταν πολύ κακές και διακινδύνευαν την όλη διαδικασία ενίσχυσης της συμφωνίας του "ασφαλούς λιμένα" .
<P>
Έχουμε πραγματοποιήσει διαπραγματεύσεις με τους ομολόγους μας των ΗΠΑ για περισσότερα από δύο χρόνια. Είχαμε έναν πολύ καλό συμβιβασμό, αλλά τώρα αυτό που γίνεται εδώ, στο Ευρωπαϊκό Κοινοβούλιο, σημαίνει ότι οι ευρωπαίοι καταναλωτές και πολίτες θα πρέπει να περιμένουν μέχρι να πραγματοποιηθεί η νέα συμβιβαστική πρόταση. Δεν είναι βέβαιο ότι η νέα συμβιβαστική πρόταση θα είναι τόσο καλή όσο ήταν αυτή. Κάνουμε τώρα βήματα οπισθοδρόμησης. Καταψήφισα την πρόταση της επιτροπής μαζί με άλλα μέλη της Ομάδας μου. Όλοι μας λυπούμαστε πολύ που θα πρέπει να περιμένουμε να τεθεί σε ισχύ αυτή η συμφωνία.

<SPEAKER ID=142 NAME="Coelho">
 (PPE-DE), γραπτώς. (PT) Λόγω ελλείψεως χρόνου κατά τη διάρκεια της συνόδου δεν στάθηκε δυνατό να κάνω την παρέμβαση που είχα προετοιμάσει. Επομένως, παραθέτω τώρα επιγραμματικά, υπό μορφή αιτιολόγησης ψήφου, τα ουσιαστικά σημεία της παρέμβασής μου.
<P>
Συμμερίζομαι τις ανησυχίες της εισηγήτριας αναφορικά με το γεγονός ότι η παρούσα πρόταση δεν παρέχει στους Ευρωπαίους πολίτες το υψηλότερο επίπεδο προστασίας κατά τη μεταβίβαση και επεξεργασία των προσωπικών τους δεδομένων, ιδίως εάν αναλογιστούμε το επίπεδο προστασίας που διασφαλίζεται από την ευρωπαϊκή οδηγία περί προστασίας δεδομένων.
<P>
Εντούτοις, όλοι γνωρίζουμε ότι τη σήμερον ημέρα τα δεδομένα πράγματι ήδη κυκλοφορούν ελεύθερα, αλλά δεν υπάρχει καμία διάταξη που να ρυθμίζει την εν λόγω κυκλοφορία. Οπότε, αν και ο "ασφαλής λιμένας" δεν αποτελεί την ιδανική λύση για το πρόβλημα, δεν παύει ωστόσο να εισάγει μια σειρά συγκεκριμένων κανόνων και να λειτουργεί ως μέθοδος πρόληψης των καταχρήσεων.
<P>
Κατά τη διεξαγωγή των εργασιών αναζητήθηκε ο συμβιβασμός ανάμεσα σε δύο διιστάμενες θέσεις: από τη μια, τη δική μας θέση, που θεμελιώνεται στη νομοθεσία (που ορίζει νόμιμους περιορισμούς για την απόκτηση και τη χρήση προσωπικών δεδομένων, την τήρηση των οποίων οφείλουν να διασφαλίζουν οι δημόσιες αρχές) και, από την άλλη, την αμερικανική προτίμηση για την αυτορρύθμιση.
<P>
Η επιτευχθείσα συμφωνία αποτελεί μεν ένα μικρό βήμα όσον αφορά τις εγγυήσεις που παρέχει, αλλά που κινείται προς τη σωστή κατεύθυνση ενόψει της ασφάλειας που θα μπορεί να εξασφαλίσει στο μέλλον. Η θέση που απορρέει από την έκθεση Paciotti, μετά την ενσωμάτωση των τροπολογιών που υπέβαλε η κ. Ana Palacio, αξίζει επομένως την υποστήριξή μας.

<SPEAKER ID=143 NAME="Schrφder, Ilka">
) Εγκρίνω την έκθεση Paciotti για την συμφωνία του "ασφαλούς λιμένα" μολονότι τα διατλαντικά προβλήματα της προστασίας δεδομένων δεν πρόκειται να λυθούν με αυτήν. Διότι:
<P>
Η πώληση δεδομένων πελατών σε τρίτους εξακολουθεί να είναι δυνατή και στο πλαίσιο του "ασφαλούς λιμένα" με μερικά κόλπα, χωρίς να χρειάζεται να δώσει τη συγκατάθεσή της η πελάτις.
<P>
Ακόμη κι αν η συμφωνία επιτύχει να ορίσει κάποια ασαφή πρότυπα για την προστασία δεδομένων, δεν είναι ωστόσο σαφές τι ακριβώς θα συμβαίνει σε περίπτωση παραβίασης των εν λόγω προτύπων από τις επιχειρήσεις. Θα μπορεί να κατατεθεί προσφυγή εναντίον τους; Θα υποχρεούνται σε καταβολή αποζημίωσης;
<P>
Παραμένει ανοιχτό το κατά πόσον οι άνθρωποι από την ΕΕ θα μπορούν πραγματικά να ασκήσουν τα δικαιώματά τους που απορρέουν από την συμφωνία για τον "ασφαλή λιμένα" , εφ' όσον μάλιστα οι επιχειρήσεις των ΗΠΑ εμπίπτουν στη δικαιοδοσία της χώρας τους και έτσι πλεονεκτούν έναντι μεμονωμένων Ευρωπαίων.
<P>
Παρ' όλ' αυτά εγκρίνω την έκθεση, επειδή σήμερα δεν υπάρχει απολύτως καμία ρύθμιση για τη διασφάλιση των κοινοτικών προδιαγραφών προστασίας δεδομένων κατά την ανταλλαγή δεδομένων με άλλες ηπείρους. ο "ασφαλής λιμένας" είναι τουλάχιστον μια αρχή για τη διασφάλιση της προστασίας δεδομένων και πέρα από τα σύνορα της Ευρωπαϊκής Ένωσης.

<SPEAKER ID=144 NAME="Θεωνάς">
. Ούτε το γράμμα, η νομική βάση, ούτε πολύ περισσότερο το πνεύμα του τρόπου της ανάπτυξης και εξάπλωσης του ταχύτατα εξελισσόμενου ηλεκτρονικού εμπορίου συνηγορούν στην προστασία των δεδομένων προσωπικού χαρακτήρα και της ιδιωτικής ζωής των πολιτών, αλλά, αντίθετα, προκαλούν μεγάλη και σοβαρή ανησυχία όχι μόνο για τον ακρωτηριασμό και την αναδιάρθρωση της ίδιας της αγοράς και του εμπορίου αλλά και για την εντατικοποίηση της προσπάθειας αφαίρεσης των δικαιωμάτων των πολιτών, την υποταγή τους στην τεχνολογία, στους άγριους νόμους της καπιταλιστικής αγοράς και τη μετατροπή της προσωπικής τους ζωής αλλά και της ίδιας της υπόστασής τους σε φθηνή και εύπλαστη πρώτη ύλη δημιουργίας κέρδους.
<P>
Η εφαρμογή των καινοτομιών της τεχνολογίας, και πολύ περισσότερο αυτών της εντυπωσιακής και ραγδαίας ανάπτυξης της κοινωνίας της πληροφορίας, θα επιφέρουν βαθύτατες τομές στο κοινωνικό γίγνεσθαι. Εκτός από τις τεράστιες δυνατότητες που διανοίγονται, οι κίνδυνοι καταχρήσεων που ελλοχεύουν μας καλούν και μας υποχρεώνουν να είμαστε ιδιαίτερα προσεκτικοί όσον αφορά στην προτεραιότητα του ανθρώπινου παράγοντα και στο σεβασμό θεμελιωδών δικαιωμάτων και ελευθεριών των πολιτών.
<P>
Για μας η εξέλιξη και η τεχνολογία δεν είναι δυνατό να ανακοπούν αλλά ούτε και να αναπτύσσονται ερήμην του ανθρώπου και των αναγκών του και σε καμία περίπτωση να απαξιώνουν τις πολιτιστικές αξίες και την ανθρώπινη αξιοπρέπεια, επιτιθέμενες σε βασικά και αναφαίρετα δικαιώματα, όπως είναι αυτό του απαραβίαστου της ιδιωτικής ζωής και των προσωπικών δεδομένων.
<P>
Οι προτάσεις και οι πολιτικές που άπτονται του ηλεκτρονικού εμπορίου και τα μέτρα που προωθούνται για την στήριξή του χαρακτηρίζονται από την άκρως μονοδιάστατη αντίληψη του κέρδους και της ανταγωνιστικότητας. Προωθητική δύναμη αυτής της πολιτικής είναι τα τεράστια και συνεχώς διογκούμενα ποσά που διατίθενται και διακινούνται προκειμένου να εξυπηρετήσουν τις ανάγκες των μεγάλων πολυεθνικών εταιρειών του τομέα, ώστε να αφαιρεθούν τα όποια προσκόμματα εμποδίζουν την ταχύτατη αναπροσαρμογή τους στις ραγδαίες εξελίξεις μιας τέτοιας αγοράς και να αποκομίζουν τεράστια, γρήγορα κέρδη και επιρροή.
<P>
Το προτεινόμενο κοινωνικό μοντέλο που διαπνέει τα κείμενα και τις προτάσεις της Ε.Ε στηρίζεται και στηρίζει σθεναρά τον άκρατο ανταγωνισμό και τη διόγκωση του υπερκέρδους. Η αντίληψη αυτή δεν αποτελεί εχέγγυο αλλά κατάφωρη απειλή για το μέλλον της κοινωνίας και του ανθρώπου: αβεβαιότητα, ανασφάλεια, ρήξη με τις ίδιες του τις ανάγκες, κατηγοριοποίηση των πολιτών και των εργαζομένων που δεν θα διαμορφώνουν πλέον το περιβάλλον τους αλλά θα διαμορφώνονται από αυτό, ώστε να εξυπηρετούν με τον καλύτερο, ταχύτερο και φθηνότερο τρόπο αυτούς που το ορίζουν.
<P>
Ο όρος "επαρκής προστασία" που χρησιμοποιείται στην έκθεση για μας μεταφράζεται ως υπό συνεχή, κατά το δοκούν, αίρεση και στρέβλωση της έννοιας της προστασίας των προσωπικών δεδομένων όταν ως αποτρεπτικά μέτρα και δικλείδες ασφαλείας αναγορεύονται κυρώσεις και αποζημιώσεις για την παραβίαση θυρών που έχουν ανοιχτεί διάπλατα. Τα προσωπικά δεδομένα των πολιτών της ΕΕ κυκλοφορούν ήδη στις τρίτες χώρες χωρίς κανένα ουσιαστικό έλεγχο, χωρίς να μας είναι καν γνωστό το μέγεθος των ήδη διαπραχθεισών αυθαιρεσιών. Όταν με το σύστημα ηλεκτρονικής παρακολούθησης Εchelon είναι διαπιστωμένη η απα έξω κι από μακριά κατάφωρη παραβίαση κάθε δημοκρατικού ελέγχου, η εκτεταμένης κλίμακας παρακολούθηση και κατασκοπία των αμερικάνικων πολυεθνικών σε βάρος των ευρωπαϊκών επιχειρήσεων, του συνόλου της οικονομικής, κοινωνικής, πολιτικής και πολιτιστικής δραστηριότητας των κρατών μελών και της ιδιωτικής ζωής των πολιτών της Ένωσης, είναι το λιγότερο υποκριτικό να προσεγγίζουμε το τεράστιο αυτό θέμα απαλά και με ευχολόγια.
<P>
Το υπάρχον προστατευτικό πλαίσιο και οι προτεινόμενες τυποποιημένες συμβατικές ρήτρες είναι ανεπαρκέστατες, διάτρητες και αναποτελεσματικές. Δεν νοείται και δεν υφίσταται επίκληση καλών προθέσεων στον στυγνό ανταγωνισμό και στη μονοκρατορία του κέρδους. Μόνο κατα ευφημισμό θα αποτολμούσαμε να ονομάσουμε "ασφαλή λιμένα" το λημέρι των ασύδοτων μονοπωλίων των οποίων η ταχύτατη διαμόρφωση, η επέκταση και απρόσκοπτη δράση διευκολύνεται στον επερχόμενο ακραιφνή ιμπεριαλισμό του κυβερνοχώρου.

<SPEAKER ID=145 NAME="Πρόεδρος">
Έληξαν οι αιτιολογήσεις ψήφου.
<P>
(Η συνεδρίαση, διακοπείσα στις 13.40, συνεχίζεται στις 15.00)

<CHAPTER ID=5>
ΟΝΕ (συνέχεια)
<SPEAKER ID=146 NAME="Πρόεδρος">
Η ημερήσια διάταξη προβλέπει τη συνέχεια της συζήτηση της έκθεσης (Α5-0170/2000) του κυρίου Karas, εξ ονόματος της Επιτροπής Οικονομικής και Νομισματικής Πολιτικής, σχετικά με την ανακοίνωση της Επιτροπής για την επικοινωνιακή στρατηγική κατά τα τελευταία στάδια υλοποίησης της ΟΝΕ.

<SPEAKER ID=147 LANGUAGE="NL" NAME="Van Brempt">
Συνάδελφοι, κύριε Πρόεδρε, το ευρώ υπάρχει εδώ και αρκετό καιρό, αν και αποτελεί ακόμη μία αφηρημένη έννοια. Απουσιάζει από την καθημερινή πραγματικότητα των πολιτών. Ο πληθυσμός δεν έχει αναπτύξει ακόμη "ευρωαντανακλαστικά" . Τα νομίσματα που χρησιμοποιεί δεν μετατρέπονται ακόμη σε ευρώ. Γι' αυτό είναι και τόσο σημαντική η εκστρατεία ενημέρωσης και ευαισθητοποίησης για το ευρώ. Δεν είναι ακόμη πολύ αργά, αν και θα πρέπει όλοι να συνειδητοποιήσουμε ότι το 2001 θα είναι το έτος κλειδί προκειμένου να πείσουμε το σύνολο του πληθυσμού της Ευρώπης να συμμετάσχει σε αυτό το κολοσσιαίο εγχείρημα. Με τις τροπολογίες που υπέβαλα και οι οποίες έχουν περιληφθεί στην έκθεση, προσπάθησα να υπογραμμίσω ορισμένες πτυχές αυτής της εκστρατείας.
<P>
Καταρχήν, και δεν θα αναφερθώ σε περαιτέρω λεπτομέρειες διότι το ζήτημα συζητήθηκε λεπτομερώς σήμερα το πρωί, η εκστρατεία θα πρέπει να δώσει ιδιαίτερη προσοχή στην ευαισθητοποίηση των νέων και στη συμμετοχή του εκπαιδευτικού συστήματος στην ενημέρωση του κοινού. Ένα δεύτερο σημαντικό σημείο αφορά φυσικά την εκστρατεία ενημέρωσης προς συγκεκριμένες ομάδες-στόχους, όπως οι ασθενέστερες κοινωνικές ομάδες. Ιδιαίτερα θα ήθελα να δοθεί προσοχή στους ανθρώπους με πολύ χαμηλό εισόδημα. Γνωρίζετε ότι υπάρχουν δύο είδη ανθρώπων οι οποίοι ασχολούνται καθημερινά με το χρήμα: οι πολύ πλούσιοι, αυτοί που κολυμπούν στο χρήμα, και αφετέρου αυτοί που διαθέτουν ελάχιστα χρήματα και αγωνιούν κάθε μέρα πώς θα περάσουν μέχρι να τελειώσει ο μήνας. Οι επιπτώσεις του ευρώ σε αυτή την τελευταία ομάδα μπορεί να είναι πολύ βαριές και γι' αυτό οφείλουμε να δώσουμε ιδιαίτερη προσοχή σε αυτή. Για αυτούς και πολλούς άλλους λόγους είναι απαραίτητο να μην πέσει θύμα της μετάβασης στο ευρώ ο καταναλωτής. Η μετάβαση αυτή δεν θα πρέπει να οδηγήσει σε αδικαιολόγητες αυξήσεις τιμών. Γι' αυτό πρότεινα να ορισθεί ένα τοπικό κέντρο καταγγελιών σε κάθε κοινότητα, ούτως ώστε να μπορούν οι πολίτες απλά και χωρίς γραφειοκρατία να καταγγέλλουν τις αδικαιολόγητες αυξήσεις τιμών. Κάλεσα και την Επιτροπή να υποβάλει σχετικές προτάσεις και να ενημερώνει τα κράτη μέλη για τις βέλτιστες πρακτικές.

<SPEAKER ID=148 LANGUAGE="IT" NAME="Fatuzzo">
Κύριε Πρόεδρε, δεδομένου ότι δεν είμαι συνηθισμένος να μιλώ για δύο λεπτά είμαι κάπως ανήσυχος μήπως δεν καταφέρω να χρησιμοποιήσω όλο το χρόνο που έχω στη διάθεσή μου, αλλά θα προσπαθήσω να κάνω το καλύτερο δυνατό.
<P>
Επίτροπε Solbes, πρέπει να εκφράσω την έγκρισή μου ως προς το θέμα αυτό γιατί πιστεύω ότι η εισαγωγή του ευρώ είναι ένα από τα πιο σπουδαία, από τα πιο σημαντικά αποτελέσματα που επέφερε η συνένωση των δεκαπέντε κρατών στην Ευρωπαϊκή Ένωση. Το να προετοιμάσουμε λοιπόν τον πληθυσμό για την πραγματική και πρακτική καινοτομία του ευρώ είναι οπωσδήποτε ένα θετικό γεγονός.
<P>
Πρέπει να ευχαριστήσω τον κύριο Karas που έκανε δεκτό το αίτημά μου να διαγραφεί από τον αρχικό κανονισμό μια υπόδειξη, σύμφωνα με την οποία οι έφηβοι και τα παιδιά πρέπει να εκπαιδευτούν καλά ώστε, με τη σειρά τους, να μπορέσουν να εκπαιδεύσουν τους παππούδες. Εύχομαι ότι και στην περίπτωση αυτή θα είναι αντίθετα οι παππούδες, οι ηλικιωμένοι, οι συνταξιούχοι - οι οποίοι με έστειλαν εδώ στο Ευρωπαϊκό Κοινοβούλιο εκπροσωπώντας ακριβώς το Κόμμα των Συνταξιούχων - που θα διδάξουν τους εφήβους, πράγμα, πιστεύω, πολύ πιθανό γιατί είμαι πεπεισμένος ότι ειδικά οι γυναίκες συνταξιούχοι, που γεμίζουν όλες τις αγορές της Ευρωπαϊκής μας Ένωσης κάθε πρωί, θα κατανοήσουν πολύ γρήγορα την αξία του ευρώ σε σχέση με την αξία του εθνικού νομίσματος.
<P>
Πιστεύω επίσης ότι θα μπορέσω να συμβάλλω, όσο μπορώ, με την τοιχοκόλληση αφισών - στις περιοχές της Ιταλίας, όπου ήμουν υποψήφιος στις εκλογές - ζητώντας να αυξήσει η ιταλική κυβέρνηση την κατώτερη σύνταξη των συνταξιούχων σε 500 ευρώ. Έτσι ακριβώς: δε θα πω σε τι ποσό αντιστοιχεί, ώστε να αναγκάσω όλους τους πολίτες να πάνε να δουν πόσα είναι 500 ευρώ. Κρίμα που η κυβέρνηση δε θα κάνει δεκτή αυτήν την πρόταση αλλά, τουλάχιστον, θα διδάξει κατά τον τρόπο αυτό στους ιταλούς συνταξιούχους πολίτες την αξία του ευρώ.

<SPEAKER ID=149 NAME="Helmer">
Κύριε Πρόεδρε, όπως εγώ προσωπικά και πολλοί συνάδελφοί μου υποστηρίζουμε εδώ και κάποιο καιρό, το σχέδιο της νομισματικής ένωσης είναι άκρως επικίνδυνο. Είναι οικονομικά αφελές και θα προξενήσει τεράστια μακροοικονομική ζημιά. Πολιτικά, σκοπεύει σαφώς στην υπονόμευση του εθνικού κράτους, και κατά συνέπεια απειλεί τη δημοκρατία στην Ευρώπη.
<P>
Η πρόταση που βρίσκεται ενώπιόν μας κάνει λόγο για ενημέρωση σχετικά με το ευρώ, αλλά ήδη έχουμε λάβει όλη την ενημέρωση που χρειαζόμαστε. Κάθε εφημερίδα που ανοίγω έχει ιστορίες για το ευρώ. Οι τράπεζες και οι λογιστικές εταιρείες διεξάγουν σεμινάρια και ενημερώνουν τους πελάτες τους. Δεν πρόκειται λοιπόν για ενημέρωση, αλλά για προπαγάνδα. Δεν έχω εμπιστοσύνη ότι η Επιτροπή θα παράσχει αμερόληπτη ενημέρωση. Η όλη ιδέα είναι παράλογη. Τρομοκρατήθηκα ιδιαιτέρως από την ιδέα της κ. Randzio-Plath, ότι θα πρέπει στην πραγματικότητα να στρατολογήσουμε μαθητές ως μαχητές αυτής της προπαγανδιστικής βομβαρδιστικής επίθεσης υπέρ του ευρώ.
<P>
Τώρα, εάν οι 12 χώρες της ζώνης ευρώ επιθυμούν να αναλάβουν μια προπαγανδιστική εκστρατεία, αυτό δεν με αφορά. Αλλά στις τρεις χώρες, τη Δανία, τη Σουηδία και τη Μεγάλη Βρετανία, η απόφαση για το ευρώ δεν έχει ληφθεί ακόμη. Θα ήταν κατάφωρη παραβίαση της δημοκρατικής διαδικασίας, εάν η Επιτροπή αναλάβει μια προπαγανδιστική εκστρατεία για το ευρώ σε αυτές τις χώρες προτού διεξαχθούν τα δημοψηφίσματα για το νόμισμα. Θα ήταν εξωφρενικό να λαμβάνονται χρήματα από τους φορολογουμένους και να χρησιμοποιούνται για να επηρεάσουν την απόφαση των ψηφοφόρων.
<P>
Στη Βρετανία, το 70% του πληθυσμού αντιτίθεται στην προσχώρηση στο ευρώ. Δεν επιθυμούμε τα χρήματά μας να δαπανώνται για τη διαφήμιση του ευρώ είτε στο Ηνωμένο Βασίλειο είτε αλλού. Συνεπώς έχω δύο αιτήματα για την Επιτροπή. Πρώτον, πείτε μας παρακαλώ σήμερα ότι δεν θα αναληφθεί τέτοια εκστρατεία στη Μεγάλη Βρετανία, τη Δανία ή τη Σουηδία. Δεύτερον, διαβεβαιώστε μας παρακαλώ ότι το μερίδιο των πιστώσεων που θα μπορούσε να δαπανηθεί σε αυτές τις χώρες θα επιστραφεί στο Υπουργείο Οικονομικών αυτών των χωρών, ούτως ώστε οι άνθρωποι να μπορούν να δουν με σαφήνεια και διαφάνεια ότι τα χρήματά τους δεν σπαταλώνται σε στόχους που δεν υποστηρίζουν. Ακόμη καλύτερα θα ήταν να ακυρώσετε όλο το σχέδιο και να θέσετε όλα τα κονδύλια σε έναν ειδικό λογαριασμό που θα βοηθήσει στην κάλυψη των τεράστιων εξόδων που θα προκύψουν όταν το ευρώ τελικά καταρρεύσει.

<SPEAKER ID=150 NAME="Solbes">
Κύριε Πρόεδρε, θα ήθελα καταρχάς να εκφράσω τις ευχαριστίες μου στον εισηγητή, τον κ. Karas, για την έκθεσή του, καθώς και σε όλους εσάς που συμμετέχετε στη συζήτηση.
<P>
Στην έκθεση του κ. Karas υπάρχουν πολλά ενδιαφέροντα στοιχεία, εμπεριέχονται 38 τροπολογίες, που σε πολλές περιπτώσεις συμπίπτουν με την πρόταση της ανακοίνωσης της Επιτροπής του μηνός Φεβρουαρίου, και σε άλλες περιπτώσεις- όπως ο ίδιος εξήγησε στην αρχική του παρουσίαση - προτάσεις που στοχεύουν στην ενίσχυση, στη βελτίωση, ακόμα και στη διεύρυνση μερικών από τις πρωτοβουλίες.
<P>
Κατόπιν αυτού του αρχικού σχολίου, θα ήθελα να διευκρινίσω μερικά σημεία που θεωρώ βασικά. Πρώτον, η ανακοίνωση αποτελεί μέρος ενός λίαν πολύπλοκου εγχειρήματος, που είναι η θέση σε ισχύ του ευρώ, με τη μορφή κερμάτων και χαρτονομισμάτων, την 1η Ιανουαρίου του 2002. Δεύτερον, στην εφαρμογή αυτής της διαδικασίας εισαγωγής κερμάτων και χαρτονομισμάτων βασικό ρόλο παίζει η αρχή της επικουρικότητας. Αυτό σημαίνει ότι τα κράτη μέλη, μέσω των κυβερνήσεων και των κεντρικών τους τραπεζών, παίζουν βασικό ρόλο καθ' όλη τη διαδικασία, καθώς και στο εγχείρημα της ενημέρωσης.
<P>
Ο ρόλος μας ως Επιτροπή συνίσταται σε μερικές περιπτώσεις στην ενθάρρυνση, σε άλλες περιπτώσεις στη δράση, και στο πλείστον των περιπτώσεων, στην υποβολή στα κράτη μέλη ιδεών που δύνανται ή όχι να εφαρμόσουν, και σε κάποιες άλλες περιπτώσεις στην υποβολή προτάσεων για συγκεκριμένες ενέργειες.
<P>
Η βασική ενασχόληση αυτή τη στιγμή αφορά τον προσδιορισμό του βαθμού προπαρασκευής στον οποίο βρίσκονται τα κράτη μέλη, οι επιχειρήσεις και οι πολίτες. Σε ό,τι αφορά τα κράτη μέλη, μπορώ να σας επισημάνω ότι την ερχόμενη εβδομάδα θα καταθέσω στην Επιτροπή μια έκθεση σχετικά με την πρακτική εφαρμογή του ευρώ. Σε αυτή πλέον θα γίνεται μια σύνοψη της κατάστασης στην οποία βρίσκονται τα εθνικά σχέδια εισαγωγής του ευρώ σε καθένα από τα κράτη μέλη.
<P>
Οι επιχειρήσεις αποτελούν τον ειδικό στόχο της ενημερωτικής εκστρατείας στην παρούσα φάση. Σύμφωνα με τα τελευταία διαθέσιμα στοιχεία του μηνός Σεπτεμβρίου, περίπου το 88% των μικρομεσαίων επιχειρήσεων βεβαιώνουν ότι είναι προετοιμασμένες για το ευρώ, ή τουλάχιστον έχουν επίγνωση της ανάγκης προπαρασκευής στην παρούσα φάση.
<P>
Μολαταύτα, αυτό το νούμερο θα ήταν απατηλό εάν δεν έδινα δύο αριθμούς, ή εάν δεν έκανα δύο συμπληρωματικά σχόλια. Πρώτον, από αυτό το 88% μόνο το 22% ολοκλήρωσε τα αναγκαία για την εισαγωγή του ευρώ σχέδια. Σε ό,τι δε αφορά τις υπόλοιπες, υπάρχει μια κάποια αντίφαση μεταξύ αυτής της θεωρητικά τόσο ευνοϊκής για τις επιχειρήσεις θέσης, και της απουσίας της χρήσης του ευρώ σε κανονικές εργασίες στην παρούσα φάση. Με άλλα λόγια, έχουμε την αίσθηση ότι οι επιχειρήσεις βλέπουν το εγχείρημα με σχετική αισιοδοξία, θεωρώντας ότι θα είναι πιο εύκολο από όσο μπορεί τελικά να είναι. Αυτός είναι ο λόγος για τον οποίο πιστεύουμε ότι πρέπει να δώσουμε ιδιαίτερη προσοχή στις επιχειρήσεις στη διάρκεια αυτής της περιόδου, όπως και στους πολίτες.
<P>
Η Επιτροπή επιδιώκει να θέσει σε εφαρμογή μερικές συγκεκριμένες δράσεις, πέραν της ανακοίνωσης του Ιουλίου, τακτικές εκθέσεις στο ECOFIN, μια πρόταση για την παραχάραξη, που θα υποβληθεί πριν το τέλος του έτους, καθώς και σειρά αναγκαίων για τον συντονισμό μέτρων.
<P>
Σε σχέση με τα διάφορα σημεία στα οποία έγινε αναφορά κατά τη συζήτηση θα ήθελα να προβώ σε μερικά σχόλια. Σε μεγάλο βαθμό, οι προτάσεις της ανακοίνωσης συμπίπτουν με τις προτάσεις που έγιναν εδώ. Εν τούτοις, υπάρχουν κάποια σημεία που χρήζουν συμπληρωματικών σχολίων. Πρώτον, ποιες άραγε ενέργειες πρέπει να πραγματοποιήσουμε στις χώρες που πρόκειται να ενταχθούν στη ζώνη του ευρώ ή σε τρίτες χώρες; Οι χώρες που δεν είναι μέλη της Νομισματικής Ένωσης δικαιούνται σε αυτή τη φάση, όπως και οι λοιπές χώρες μέλη, να αναλάβουν ενημερωτικές εκστρατείες. Προφανώς, έτσι θα γίνει, εφόσον αυτή είναι η επιθυμία των εν λόγω χωρών. Δύο εξ αυτών στην παρούσα φάση, η Δανία και το Ηνωμένο Βασίλειο, δεν εξεδήλωσαν ενδιαφέρον να υλοποιήσουν αυτές τις ενημερωτικές εκστρατείες.
<P>
Στις προτάσεις σας υπάρχουν ουκ ολίγες από τις δράσεις που κατά τη γνώμη μας πρέπει να ζητήσουμε να αναλάβουν τα κράτη μέλη, και υπ' αυτή την έννοια θα προβούμε σε μια ανακοίνωση στις διάφορες χώρες προκειμένου να τις λάβουν υπόψη.
<P>
Θα ήθελα να επισημάνω πολύ ενδιαφέρουσες πτυχές που αναφέρθηκαν, όπως η ιδιαίτερη εστίαση στην κατάρτιση, στα σχολεία, στις γυναίκες, σε συγκεκριμένους τομείς όπως είναι ο τουριστικός τομέας, ή η εξαιρετικά ενδιαφέρουσα πρωτοβουλία της διανομής πινάκων με τις τιμές, ή τις αρχικές ή συμπληρωματικές υποχρεώσεις των δημοσίων αρχών.
<P>
Θα ανακοινώσουμε στον τραπεζικό τομέα τις προτάσεις σας σχετικά με τη δυνατότητα χρησιμοποίησης μέρους των "saving days" (την ημερών που υπολείπονται) για ενημέρωση, και θα συνεχίσουμε με όλα όσα αναφέρονται στο πρόβλημα των επιβαρύνσεων στις συναλλαγματικές ισοτιμίες. Η Επιτροπή διέκειται ευνοϊκά ως προς το να μην υπάρξει διαφορά μεταξύ επιβαρύνσεων που απορρέουν από διεθνικές ή εθνικές εργασίες.
<P>
Δύο συμπληρωματικά σχόλια. Η Επιτροπή είναι απολύτως διατεθειμένη να εργαστεί από κοινού με το Κοινοβούλιο, με την Ευρωπαϊκή Κεντρική Τράπεζα και με τα κράτη μέλη, προκειμένου να υλοποιήσει ένα πρόγραμμα που να είναι πολύ περισσότερο αποτελεσματικό, λαμβάνοντας εν τούτοις υπόψη ότι, βάσει του υφιστάμενου μοντέλου, κατά προσέγγιση τα δύο τρίτα των συνολικών δαπανών του προγράμματος θα αναληφθούν από τα κράτη μέλη, σύμφωνα με τα συγκεκριμένα προγράμματά τους.
<P>
Σε ό,τι αφορά τη δυνατότητα διάθεσης περισσότερων πόρων ή παράτασης της διαδικασίας ανακοίνωσης, όπως προτείνει η έκθεση Karas, η Επιτροπή αντιμετωπίζει θετικά και αμφότερα τα ενδεχόμενα. Θα πρέπει βεβαίως να το συζητήσουμε στο μέλλον, όταν θα μιλήσουμε για τους προϋπολογισμούς των επόμενων ετών.

<SPEAKER ID=151 NAME="Πρόεδρος">
Σας ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=6>
Χρήση ορισμένων επικινδύνων ουσιών και παρασκευασμάτων
<SPEAKER ID=152 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κυρίου Arvidsson (Α5-0149/2000), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου όσον αφορά την εικοστή δεύτερη τροποποίηση της οδηγίας 76/769/ΕΟΚ περί προσεγγίσεως των νομοθετικών, κανονιστικών και διοικητικών διατάξεων των κρατών μελών για τους περιορισμούς κυκλοφορίας στην αγορά και χρήσεως μερικών επικίνδυνων ουσιών και παρασκευασμάτων (φθαλικές ενώσεις) και την τροποποίηση της οδηγίας 88/378/ΕΟΚ του Συμβουλίου για την προσέγγιση των νομοθεσιών των κρατών μελών σχετικά με την ασφάλεια των παιχνιδιών [COM(1999) 577 - C5-0276/1999 - 1999/0238 (COD)].

<SPEAKER ID=153 NAME="Arvidsson">
Κύριε Πρόεδρε, υπάρχουν δύο λόγοι που επιβάλλουν αυτή την έκθεση σχετικά με τη χρήση φθαλικών ενώσεων στα παιχνίδια: αφενός πρόκειται για ένα πρόβλημα υγείας που αφορά τα μικρά παιδιά και αφετέρου πολλά κράτη μέλη έχουν ήδη εγκρίνει σχετικούς νόμους και συνεπώς στόχος αυτής της έκθεσης είναι να αποκαταστήσει την κοινή αγορά στον τομέα των παιχνιδιών. Όταν εξετάζουμε θέματα που αφορούν την υγεία των μικρών παιδιών, η δέσμευση που αναλαμβάνουμε είναι συχνά ισχυρή, ανεπιφύλακτη και ειλικρινής.
<P>
Σύμφωνα με εμπειρογνώμονες της Παγκόσμιας Οργάνωσης Υγείας δεν μπορεί να αποδειχτεί ότι οι φθαλικές ενώσεις είναι καρκινογόνες. Ωστόσο, η ΠΟΕ εκτιμά ότι οι φθαλικές ενώσεις μπορούν να προκαλέσουν αναπαραγωγικές και ορμονικές διαταραχές, κατά πρώτο λόγο στα μικρά παιδιά που εκτίθενται σε μεγάλες ποσότητες φθαλικών ενώσεων.
<P>
Για επιστημονικούς λόγους, καθορίστηκαν για τις φθαλικές ενώσεις, όπως και για άλλες τοξικές ουσίες, οριακές τιμές που προσδιορίζουν το ανώτερο επιτρεπόμενο επίπεδο έκθεσης, εκτός των εκτιμώμενων επιπέδων κινδύνου. Θα ήθελα να υπογραμμίσω ότι αυτή η αντιμετώπιση των φθαλικών ενώσεων δεν διαφέρει από τις τοξικολογικές πρακτικές.
<P>
Η Επιστημονική Επιτροπή της Επιτροπής για την Τοξικότητα, την Οικοτοξικότητα και το Περιβάλλον αξιολόγησε τους κινδύνους που ενέχει μια σειρά φθαλικών ενώσεων και αποφάσισε ομόφωνα ότι οι δύο φθαλικές ενώσεις που κυριαρχούν στα παιχνίδια και στα προϊόντα παιδικής φροντίδας κινδυνεύουν να οδηγήσουν, στην περίπτωση των μικρών παιδιών, σε υπέρβαση των οριακών τιμών και στη δημιουργία προβλημάτων υγείας. Σε αυτή την επιστημονική γνώμη εκφράζεται ανησυχία για την υγεία των μικρών παιδιών. Πρόκειται για τα παιδιά που βρίσκονται σε περίοδο οδοντοφυίας, κατά την οποία συχνά δαγκώνουν ή πιπιλίζουν διάφορα αντικείμενα. Θα ήθελα να προειδοποιήσω το Κοινοβούλιο ότι δεν πρέπει να παρεκκλίνει και να λάβει μια απόφαση που να υπερβαίνει τις επιστημονικές βάσεις αυτής της γνώμης.
<P>
Διάκειμαι θετικά προς την ενημέρωση και την εκπαίδευση των καταναλωτών, ώστε να μπορούν να κάνουν τη δική τους επιλογή, ωστόσο η προτεινόμενη από την Επιτροπή επισήμανση δεν περιέχει καμία πληροφορία αλλά μια αυστηρή προειδοποίηση. Αυτοί που θα διαβάζουν την προειδοποίηση δεν θα αγοράζουν αυτά τα παιχνίδια στα παιδιά τους ή τα εγγόνια τους. Με αυτόν τον τρόπο η προειδοποίηση μετατρέπεται σε έμμεση απαγόρευση. Επιπλέον, η διαδικασία επισήμανσης των παιχνιδιών δύσκολα μπορεί να εφαρμοστεί στην πράξη και είναι δαπανηρή. Οι έμποροι και οι εμπορικές οργανώσεις μου εξήγησαν ότι το προσωπικό των καταστημάτων δεν έχει ούτε το χρόνο ούτε την ικανότητα να απαντά σε όλες τις ερωτήσεις που θέτουν οι πελάτες. Η εισαγωγή αυτού του συστήματος προειδοποίησης για τα παιχνίδια που προορίζονται για μεγαλύτερα παιδιά κινδυνεύει να μετατραπεί σε πραγματική, εκτεταμένη απαγόρευση.
<P>
Η Επιστημονική Επιτροπή επεσήμανε δύο φθαλικές ενώσεις στα παιχνίδια που μπορούν να είναι επικίνδυνες για την υγεία των μικρών παιδιών. Μια απόφαση για μια περιορισμένη απαγόρευση στο πλαίσιο αυτό δεν βασίζεται καταρχάς στην αρχή της προφύλαξης αλλά στην πρακτική αντιμετώπισης των τοξικών χημικών ουσιών. Η απαγόρευση όλων των σχεδόν 350 σήμερα γνωστών φθαλικών ενώσεων βασίζεται στην υπόθεση ότι όλες οι φθαλικές ενώσεις συνδέονται με περισσότερους ή λιγότερους παρόμοιους κινδύνους. Ωστόσο, δεν υπάρχουν επιστημονικά στοιχεία που να στηρίζουν αυτή την υπόθεση. Δεδομένου ότι αυτές οι φθαλικές ενώσεις δεν χρησιμοποιούνται στα παιχνίδια, πρέπει λογικά να αρκεί μια περαιτέρω αξιολόγηση του κινδύνου και μια αναθεώρηση της προτεινόμενης αυτής οδηγίας εντός δύο ετών.
<P>
Σε αυτή τη σύντομη παρουσίαση του εγγράφου θέλησα να τονίσω ότι η απόφαση πρέπει να βασιστεί σε επιστημονικά στοιχεία και να καλύπτει την υποτιθέμενη ομάδα κινδύνου, δηλαδή τα μικρά παιδιά, καθώς και ότι η επισήμανση των παιχνιδιών πολύ δύσκολα μπορεί να εφαρμοστεί. Δεν υπάρχουν ακόμη επιστημονικά εγκεκριμένες μέθοδοι για τις δοκιμές μετανάστευσης που θα μπορούσουν εν μέρει να αντικαταστήσουν την προτεινόμενη νομοθεσία και συνεπώς δεν πρέπει να περιληφθούν στο νομοθετικό κείμενο. Ο αγορητής θα ήθελε επίσης να αναφερθεί στις δικές του εκτιμήσεις, όσον αφορά τα επιστημονικά δεδομένα. Επιτρέψτε μου να επισημάνω ότι οι πολιτικοί πρέπει να ακούσουν τις επιστημονικές εκτιμήσεις και συμπεράσματα και να μην επιδιώξουν να κάνουν τις δικές τους εκτιμήσεις, όσον αφορά το επιστημονικό ερευνητικό υλικό.
<P>
Ελπίζω ότι αυτή η έκθεση και η αυριανή απόφαση θα καταστήσουν περισσότερο ασφαλές το περιβάλλον που ζουν τα μικρά παιδιά.

<SPEAKER ID=154 NAME="McCarthy">
Κύριε Πρόεδρε, εκ μέρους της Επιτροπής Νομικών Θεμάτων επιτρέψτε μου να περιγράψω με πολύ σαφείς και απλούς όρους τη θέση της επιτροπής όπως ψηφίσαμε· (α) να απαγορευθούν όλες οι φθαλικές ενώσεις και (β) κατά συνέπεια να διαγραφούν όλες οι επισημάνσεις, αφού εάν απαγορεύσουμε όλες τις φθαλικές ενώσεις δεν θα χρειαζόμαστε επισημάνσεις.
<P>
Ως συντάκτρια γνωμοδότησης, συμμερίζομαι τις ανησυχίες των βουλευτών του Κοινοβουλίου στην επιτροπή μου. Ως εκλεγμένοι πολιτικοί, ασφαλώς δεν δικαιούμαστε να συμπεριφερόμαστε ανεύθυνα σε ό,τι αφορά την υγεία των παιδιών. Πρέπει να διασφαλίσουμε ότι δεν θα εκτίθενται σε περιττούς και απαράδεκτους κινδύνους για την υγεία τους και να αναγνωρίσουμε την ανησυχία του κοινού γι' αυτό το θέμα.
<P>
Για το συμφέρον της ενιαίας αγοράς πρέπει να επιτύχουμε τα υψηλότερα κοινά πρότυπα για την ασφάλεια των προϊόντων. Χρειαζόμαστε επίσης νομοθεσία, η οποία δεν θα μπορεί να υπονομεύεται ή να δυσφημείται από νομικές προκλήσεις. Αυτή η συζήτηση σκιάστηκε δυστυχώς από σύγχυση και αβεβαιότητα, τις οποίες πυροδότησαν τα σχόλια των μελών της επιστημονικής επιτροπής στο Κοινοβούλιο, η οποία αμφισβήτησε αφενός την ανάγκη οποιασδήποτε απαγόρευσης των φθαλικών ενώσεων και αφετέρου το γεγονός ότι οι κίνδυνοι για την υγεία είναι σοβαροί, ή αρκετά άμεσοι, ώστε να δικαιολογούν την απαγόρευση.
<P>
Ως πολιτικοί, χρειαζόμαστε σαφείς γνωμοδοτήσεις από τις επιστημονικές επιτροπές εάν θέλουμε να λαμβάνουμε λογικές αποφάσεις, να προβαίνουμε στα απαραίτητα μέτρα διαχείρισης του κινδύνου και να εκπονούμε καλή νομοθεσία. Στην περίπτωση αυτή, δεν μπορέσαμε να πράξουμε κάτι τέτοιο αποτελεσματικά, εξαιτίας των κενών στις γνώσεις μας, και έτσι η επιτροπή μου αποφάσισε εύλογα να εισηγηθεί τη γενική απαγόρευση. Δεν διαθέτουμε επίσης πληροφορίες για τα υποκατάστατα των πλαστικοποιητών, τα οποία μπορεί να έχουν τοξικές ή χρόνιες συνέπειες.
<P>
Θεωρώ ότι αυτή η νομοθεσία μας δείχνει ότι χρειάζεται να αναλάβουμε δράση σε ορισμένους τομείς: (α) χρειάζεται επειγόντως να συνεχίσουμε να εργαζόμαστε στις δοκιμές μετανάστευσης και να ερευνούμε τη χρόνια τοξικότητα και τη συμπεριφορά των παιδιών· (β) χρειάζεται να αναθεωρούμε και να εκσυγχρονίζουμε περιοδικά αυτή τη νομοθεσία, καθώς τα κενά στις γνώσεις μας θα συμπληρώνονται, και όπου είναι απαραίτητο να προσθέτουμε νέες ουσίες σε αυτές που απαγορεύει η νομοθεσία της Επιτροπής. Χρειάζεται να επισημοποιήσουμε και να αποδεχθούμε τη μόνιμη απαγόρευση που προτείνει τώρα η Επιτροπή και χρειαζόμαστε αυστηρές προειδοποιήσεις και επισημάνσεις για την υγεία, ώστε να ενημερώσουμε τους καταναλωτές μας για τους κινδύνους.
<P>
Οφείλουμε να λογοδοτούμε στο κοινό για τη νομοθεσία που εκπονούμε στο Κοινοβούλιο και δεν δικαιούμαστε να συμπεριφερόμαστε αυτάρεσκα σε ό,τι αφορά τους κινδύνους για την υγεία των παιδιών.

<SPEAKER ID=155 NAME="Oomen-Ruijten">
NL) Κύριε Πρόεδρε, η συζήτηση για τις ζημιογόνες επιπτώσεις των φθαλικών αλάτων, τα οποία χρησιμοποιούνται ως μαλακτικά πλαστικών, συνεχίζεται εδώ και πολύ καιρό. Σήμερα θα πρέπει το Κοινοβούλιο να λάβει θέση σχετικά με το αν θα πρέπει να απαγορευθούν πλήρως αυτές οι ουσίες.
<P>
Θα ήθελα καταρχήν να υπογραμμίσω ότι κανένας στην ομάδα μας δεν αμφιβάλλει ότι τα φθαλικά άλατα έχουν πολύ χρήσιμες εφαρμογές, όπως ως περίβλημα καλωδίων. Χρησιμοποιούνται επίσης και στον ιατρικό εξοπλισμό. Το πρόβλημα είναι ωστόσο ότι τα φθαλικά άλατα χρησιμοποιούνται επίσης για να καταστούν μαλακά τα παιχνίδια που χρησιμοποιούν μικρά παιδιά, τα οποία βάζουν συχνά αυτά τα παιχνίδια στο στόμα τους, ακόμη και αν δεν είναι αυτή η πραγματική λειτουργία του συγκεκριμένου παιχνιδιού.
<P>
Όταν εμφανίσθηκαν το 1998 μελέτες σχετικά με ενδεχόμενες βλαβερές συνέπειες στην υγεία των παιδιών, η Ευρωπαϊκή Επιτροπή πρότεινε, ή τουλάχιστον προσπάθησε να προτείνει, την απαγόρευση της χρήσης ορισμένων φθαλικών αλάτων. Οι έντονες διαβουλεύσεις με τη βιομηχανία προκειμένου να επιβληθεί αυτή η απαγόρευση, αλλά και η εκούσια δέσμευση της βιομηχανίας που παράγει αυτές τις ουσίες, έμειναν χωρίς αποτέλεσμα. Πιστεύω ότι, και το λέω εξ ονόματος της ομάδας μου, χάθηκε μία μεγάλη ευκαιρία.
<P>
Το περίεργο στην όλη ιστορία είναι ότι οι βλαβερές συνέπειες από τη χρήση αυτών των ουσιών δεν φαίνεται να έχουν αποδειχθεί υπέρ πάσης αμφιβολίας. Μετά από την πρωτοβουλία της Επιτροπής, είδαμε ένα καταιγισμό αλληλοαναιρούμενων μελετών. Οι οργανώσεις καταναλωτών υπογράμμιζαν τους κινδύνους από τη χρήση αυτών των ουσιών, ενώ η βιομηχανία προσπαθούσε να αποδείξει ότι δεν υπάρχει κανένα πρόβλημα. Στη συζήτηση αυτή αναμείχθηκε και ο πρόεδρος της επιστημονικής επιτροπής, ανάμιξη την οποία με κανένα τρόπο δεν επικροτώ.
<P>
Εμείς οφείλουμε να κρίνουμε τις προτάσεις. Καιρό έχω να δω μία τόσο γελοία και περίπλοκη πρόταση. Δεν ξέρω πόσο επιβλαβή είναι τα φθαλικά άλατα, αλλά εφόσον δεν γνωρίζουμε, οφείλουμε, σύμφωνα με την αρχή της προφύλαξης, να απαγορεύσουμε τη χρήση ορισμένων από αυτά, γιατί πιστεύω ότι και η εσωτερική αγορά απαιτεί κάτι τέτοιο.
<P>
Ελπίζω λοιπόν να επιλέξει και η Ολομέλεια την ασφάλεια, σύμφωνα με την αρχή της προφύλαξης, αν και βέβαια οι έρευνες θα πρέπει να συνεχισθούν για να δούμε μάλιστα και ποιες είναι οι εναλλακτικές λύσεις για αυτά τα μαλακτικά.

<SPEAKER ID=156 LANGUAGE="DE" NAME="Mόller, Rosemarie">
Κύριε Πρόεδρε, κυρίες και κύριοι η παρούσα πρόταση οδηγίας είναι για μένα η ανεπαρκής προσπάθεια να αποκλειστεί ο κίνδυνος που διατρέχουν τα νήπια κάτω των τριών ετών από έξι φθαλικές ενώσεις που υπάρχουν σε παιχνίδια τους, λαμβάνοντας υπόψη τη γνωμοδότηση της επιστημονικής επιτροπής. Κατά την άποψή μου με την οδηγία μεταφέρεται μόνο το αναπότρεπτο χωρίς η πρόταση να ανταποκρίνεται στην αρχή της πρόληψης που θα έπρεπε να εφαρμόζεται σε πολύ μεγάλο βαθμό ειδικά επειδή αφορά τα μικρά παιδιά.
<P>
Όσο δεν έχει αποδειχθεί ο αβλαβής χαρακτήρας όλων των φθαλικών ενώσεων, δεν έχουν καμία θέση αυτές οι πλαστικοποιητικές ουσίες στα παιχνίδια των παιδιών κάτω των τριών ετών. Τα παιδιά αυτής της ηλικίας βάζουν όλα τα παιγνίδια στο στόμα τους μια και με αυτόν τον τρόπο αντιλαμβάνονται καλύτερα τη μορφή και το υλικό του κάθε παιχνιδιού, και αυτό το μασούλισμα θα πρέπει να επιτρέπεται στα μικρά παιδιά χωρίς να κινδυνεύει η υγεία τους.
<P>
Τούτο μπορεί να επιτευχθεί με μια γενική απαγόρευση των φθαλικών ενώσεων στα παιχνίδια. Εξάλλου χρειαζόμαστε για τα παιχνίδια παιδιών ηλικίας τριών έως έξι ετών μια σήμανση, επειδή αφενός υπάρχουν μικρά παιδιά που παίζουν με παιχνίδια που έχουν κατασκευαστεί για μεγαλύτερα παιδιά και αφετέρου διότι υπάρχουν και παιδιά αυτής της ηλικίας που μασουλάνε ακόμα τα παιχνίδια τους.
<P>
Επίσης θέλουμε να βοηθήσουμε και τους γονείς στις αποφάσεις τους ποια παιχνίδια να αγοράσουν και πώς να αποκλείσουν τα παιχνίδια που είναι ακατάλληλα για τα παιδιά τους. Οι προκείμενες τροπολογίες που ζητούν την αναθεώρηση της οδηγίας σε δύο χρόνια, την αξιολόγηση νέων μεθόδων ελέγχου και επιστημονικές μελέτες σχετικά με τους κινδύνους που παρουσιάζουν τα προϊόντα που κατασκευάζονται με φθαλικες ενώσεις, είναι πολύ επιβοηθητικές για να επιτύχουμε μακροπρόθεσμα το υψηλότερο δυνατόν επίπεδο προστασίας της υγείας για όλους μας και όχι μόνο για τα παιδιά της νηπιακής ηλικίας.
<P>
Τέλος, εξαρτάται από μας αν θα αποφασίσουμε υπέρ της αρχής της πρόληψης και ενός υψηλού επιπέδου προστασίας ή αν θα κρυφτούμε πίσω από επιστημονικές γνωμοδοτήσεις που ποτέ δεν μπορούν ούτε πρέπει να λάβουν στη θέση μας τις απαραίτητες πολιτικές αποφάσεις.

<SPEAKER ID=157 NAME="Maaten">
NL) Κύριε Πρόεδρε, δεν αρνούμαι ότι το ζήτημα αυτό είναι ιδιαίτερα δύσκολο για την ομάδα των Φιλελευθέρων. Το πρόβλημα των φθαλικών αλάτων στα παιδικά παιχνίδια ενδιαφέρει ιδιαίτερα το ευρύ κοινό και η εκστρατεία που ξεκίνησε η Greenpeace ήταν εξαιρετικά επιτυχής. Και πολύ σωστά, διότι τα παιδιά είναι ανυπεράσπιστα ενώ έχουν το δικαίωμα να προστατευθούν.
<P>
Γνωρίζουμε ότι τα φθαλικά άλατα αποδείχθηκαν επιβλαβή σε πειράματα με ζώα - γεγονός ιδιαίτερα δυσάρεστο, εξάλλου - κάτι που μας κάνει να υποθέσουμε ότι έχουν βλαβερές επιπτώσεις και στον άνθρωπο. Ωστόσο δεν γνωρίζουμε πόσο βλαβερές είναι οι επιπτώσεις αυτές, ούτε και σε ποια δόση ή σε ποια χρήση, ενώ αγνοούμε επίσης εάν υπάρχουν εναλλακτικές λύσεις, εάν και πόσο βλαβερές είναι αυτές και με ποια μορφή.
<P>
Δεν υπάρχουν απόλυτα σίγουρες δοκιμές. Επομένως σε τι στοιχεία στηρίζουμε την πολιτική μας; Μας δίνεται η εντύπωση ότι κατά κάποιο τρόπο λαμβάνουμε πολύ βιαστικά τις αποφάσεις μας. Τέλος πάντων, η απόφαση έχει ήδη ληφθεί. Τα φθαλικά άλατα χρησιμοποιούνται ως μαλακτικά σε παιχνίδια από PVC, αλλά μπορούν να μεταφερθούν στον οργανισμό εάν γλείψει κανείς τα παιχνίδια όπως ακριβώς συνηθίζουν να κάνουν τα μικρά παιδιά. Και από ό,τι γνωρίζουμε, δεν υπάρχουν και πολλές καλές εναλλακτικές λύσεις.
<P>
Εκτιμούμε την αποφασιστική προσέγγιση που ακολούθησε ο εισηγητής στο συγκεκριμένο πρόβλημα και γι' αυτό υποστηρίζουμε την πρότασή του σε γενικές γραμμές, δηλαδή να απαγορευθούν τέτοιου είδους παιχνίδια για παιδιά μικρότερα των 3 ετών, αλλά ζητούμε να υπάρξει συνέπεια σε αυτή την προσέγγιση που επιλέξαμε. Δηλαδή το μέτρο αυτό θα πρέπει να ισχύσει για όλα τα παιχνίδια, και όχι μόνον αυτά που κατασκευάζονται για να τα βάζουν στο στόμα τους τα παιδιά.
<P>
Πιστεύουμε επίσης ότι δεν θα πρέπει να αγνοήσουμε και τα παιχνίδια που απευθύνονται σε μεγαλύτερα παιδιά, αν και αυτό θα μπορούσε να γίνει εφόσον έχουν βρεθεί συγκεκριμένες μέθοδοι δοκιμών. Πολύ θα ήθελα να γνωρίζω τι έχει να πει η Ευρωπαϊκή Επιτροπή σχετικά. Τι πιστεύετε ότι συμβαίνει με τις μεθόδους δοκιμών; Πιστεύετε ότι μπορούμε να επανεξετάσουμε τη σχετική νομοθεσία αφ' ης στιγμής διαθέτουμε τέτοιες μεθόδους;
<P>
Είμαστε υπέρ της απαγόρευσης των έξι φθαλικών αλάτων που δοκιμάστηκαν, αν και δεν είμαστε ακόμη σε θέση να απαγορεύσουμε και τα άλλα φθαλικά άλατα και μαλακτικά τα οποία πραγματικά θα μπορούσαν να είναι επιβλαβή. Κάτι τέτοιο μπορεί να γίνει αφ' ης στιγμής διαθέτουμε περισσότερα στοιχεία τα οποία να αποδεικνύουν τις βλαβερές επιπτώσεις αυτών των ουσιών. Τη στιγμή αυτή έχουμε μόνο κάποιες υποψίες οι οποίες ωστόσο δεν αρκούν.
<P>
Τέλος, θα ήθελα να ρωτήσω: κατά πόσον εφαρμόζουμε την αρχή της προφύλαξης; Εμείς δεν πιστεύουμε ότι βάσει αυτής της αρχής θα πρέπει να απαγορεύουμε έτσι απλά ο,τιδήποτε δεν γνωρίζουμε.

<SPEAKER ID=158 LANGUAGE="DE" NAME="Breyer">
Κύριε Πρόεδρε, αγαπητοί συνάδελφοι, η αυριανή ψηφοφορία είναι μια δοκιμασία που θα δείξει κατά πόσο το Ευρωπαϊκό Κοινοβούλιο παίρνει σοβαρά την προστασία της υγείας των παιδιών και την αρχή της πρόληψης, ή αν παίζει με την υγεία των παιδιών μας. Τα στοιχεία βρίσκονται επί τάπητος. Οι πλαστικοποιητικές ουσίες στα παιχνίδια των παιδιών θέτουν σε μεγάλο κίνδυνο την υγεία τους και είναι μάλιστα καρκινογόνες.
<P>
Παρά τα ανησυχητικά δεδομένα, η Επιτροπή αποτόλμησε δυστυχώς μόνο ένα μικρό βήμα. Αντέδρασε μόνο σε έξι πλαστικοποιητικές ουσίες και μόνο σε δακτύλιους οδοντοφυίας. Αυτό πραγματικά δεν επαρκεί και δεν λαμβάνει καθόλου υπόψη τους κινδύνους που ενδέχεται να ενσκήψουν. Πρέπει να απαγορευθούν επιτέλους όλες οι πλαστικοποιητικές ουσίες σε όλα τα παιχνίδια. Αυτές οι φθαλικές ενώσεις είναι εντελώς περιττές. Πολλοί παραγωγοί παιχνιδιών έχουν σταματήσει προ πολλού να τις χρησιμοποιούν. Ως εκ τούτου μου είναι εντελώς ακατανόητη η όλη εκστρατεία του λόμπι της χημικής βιομηχανίας.
<P>
Θεωρώ μάλιστα κυνικό το επιχείρημα της χημικής βιομηχανίας και δυστυχώς πολλών συναδέλφων εδώ στο Κοινοβούλιο, οι οποίοι λένε ότι χρειάζονται ακόμα αποδείξεις. Και ποια είναι άραγε η απόδειξη; Ο θάνατος ενός παιδιού, δύο παιδιών ή εκατό παιδιών; Το βρίσκω πολύ κυνικό! Η αρχή της πρόληψης σημαίνει ότι έχουμε το καθήκον να προστατεύουμε εκ προοιμίου. Ειδικά τα παιδιά είναι η πιο ευαίσθητη πληθυσμιακή ομάδα, που δεν είναι σε θέση να εκπροσωπήσει η ίδια τα συμφέροντά της. Εδώ, θεωρώ ότι έχουμε κατεπειγόντως το καθήκον να αποκλείσουμε πράγματι όλους τους κινδύνους.
<P>
Γνωρίζουμε ότι πολλά κράτη μέλη έχουν προχωρήσει στην ολοκληρωτική απαγόρευση των φθαλικών ενώσεων. Πρέπει να το υποστηρίξουμε αυτό και δεν μας επιτρέπεται να λειτουργήσουμε ως Κοινοβούλιο ανασταλτικά, σαν φρένο, αλλά αντίθετα θα πρέπει να λειτουργήσουμε ως ατμομηχανή αυτών των πρωτοβουλιών και να απαγορεύσουμε επιτέλους τις πλαστικοποιητικές ουσίες σε όλα τα παιχνίδια.
<P>
Επιτρέψτε μου τελειώνοντας να πω κάτι ακόμα. Ελπίζω πως το γεγονός ότι απαγορεύεται για πρώτη φορά μια χημική ουσία σε ένα καταναλωτικό προϊόν θα σηματοδοτήσει ότι σκεπτόμαστε ενδεχομένως να εγκαταλείψουμε την παραγωγή του PVC, να εγκαταλείψουμε πραγματικά αυτή την επικίνδυνη τεχνολογία.

<SPEAKER ID=159 NAME="Sjφstedt">
Κύριε Πρόεδρε, για τα μέλη της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών αυτό είναι ένα εξαιρετικά σαφές, συγκεκριμένο και καλό παράδειγμα για το πώς πρέπει να εφαρμόζεται η αρχή της προφύλαξης. Υπάρχουν εξαιρετικά σαφείς προειδοποιητικές ενδείξεις όσον αφορά τους κινδύνους των φθαλικών ενώσεων. Τα πειράματα σε ζώα δείχνουν ότι οι φθαλικές ενώσεις προκαλούν βλάβες στο ήπαρ, τα νεφρά και τους όρχεις. Στο πλαίσιο αυτό, θα ήταν εντελώς παράλογο να επιτραπούν αυτές οι ουσίες στα παιδικά παιχνίδια, που τα παιδιά μπορούν να φέρουν στο στόμα, κάτι που τα παιδιά συχνά κάνουν. Αυτές οι ουσίες, οι φθαλικές ενώσεις, αποτελούν σημαντικά συστατικά των παιχνιδιών - μπορούν να χρησιμοποιηθούν σε αρκετά μεγάλα ποσοστά. Είναι φανερό ότι ελευθερώνονται και ότι τα παιδιά τις καταπίνουν μέσω του στόματος.
<P>
Είναι επίσης εντελώς παράλογο να νομίζουμε ότι μια προειδοποίηση θα μπορούσε να είναι αποτελεσματική στην περίπτωση μικρών παιδιών. Είναι εμφανές ότι παιδιά ηλικίας δύο ετών δεν μπορούν να καταλάβουν το κείμενο μιας προειδοποίησης. Όταν έχουν ήδη πάρει τα παιχνίδια, τότε είναι, ούτως ειπείν, πολύ αργά. Συνεπώς, το μόνο λογικό είναι να εφαρμοστεί μια γενική απαγόρευση που είναι η μόνη δυνατή στην περίπτωση αυτή. Συνεπώς, η πρόταση της Επιτροπής είναι εντελώς ανεπαρκής.
<P>
Πολλά κράτη μέλη έχουν ήδη θεσπίσει σχετική απαγόρευση και πολλοί το έχουν ήδη αναφέρει. Εάν τώρα η σχετική νομοθεσία γίνει λιγότερο αυστηρή, υπάρχει κίνδυνος τα κράτη μέλη που έχουν κάνει ένα βήμα μπροστά στον τομέα αυτόν να υποχρεωθούν να αποδυναμώσουν τη νομοθεσία τους σε σχέση με αυτή που έχουν σήμερα - σύμφωνα με την παράξενη λογική που υπάρχει όσον αφορά την εσωτερική αγορά, και συγκεκριμένα ότι η αγορά υπερισχύει πάντα της υγείας και του περιβάλλοντος. Κατά τη γνώμη μου, αυτό θα ήταν εξαιρετικά ατυχές.
<P>
Ο εισηγητής αυτής της έκθεσης είναι σουηδός μετριοπαθής. Είμαστε φανερά πολιτικοί αντίπαλοι - εγώ είμαι σουηδός αριστερός. Οι απόψεις μας διίστανται ακόμη και στο θέμα αυτό, όμως ξέρω ακόμη ότι υπέστη πολύ μεγάλες πιέσεις και έντονες κριτικές από μέλη της ίδιας της ομάδας του επειδή δεν ήταν αρκετά φιλικός προς τη βιομηχανία. Θα ήθελα ωστόσο να πω ότι αντιστάθηκε σε πολλές από αυτές τις κριτικές.

<SPEAKER ID=160 NAME="Hyland">
Κύριε Πρόεδρε, αυτή η συζήτηση επιβεβαιώνει ξανά την αφοσίωση του Κοινοβουλίου απέναντι στη δημόσια υγεία, καθώς και στα περιβαλλοντικά θέματα, ενώ επιδοκιμάζω την ευκαιρία που έχω να προβώ σε μια σύντομη παρέμβαση.
<P>
Είναι πολύ γνωστό ότι το PVC μπορεί να εγκυμονεί κινδύνους όταν χρησιμοποιείται σε παιχνίδια για μικρά παιδιά. Η πρόταση για την τροποποίηση της αρχικής οδηγίας επί του θέματος θα απαγορεύσει τη εμπορία παιχνιδιών και ειδών παιδικής φροντίδας που περιέχουν PVC και έχουν σχεδιασθεί για να φέρονται στο στόμα των παιδιών ηλικίας κάτω των τριών ετών. Επιδοκιμάζω το γεγονός ότι στο μέλλον θα πρέπει να τοποθετούνται προειδοποιήσεις για την υγεία σε σχέση με την κατασκευή αυτών των προϊόντων. Κάθε φορά που το Ευρωπαϊκό Κοινοβούλιο συζητά αυτό το θέμα αυξάνονται οι αμφιβολίες για την ασφάλεια αυτών των παιχνιδιών που περιέχουν PVC.
<P>
Ένα άλλο πρόβλημα είναι βεβαίως το γεγονός ότι πολλά επιστημονικά στοιχεία γι' αυτά τα ζητήματα είναι αντικρουόμενα. Γνωρίζουμε ότι όταν υπάρχει αμφιβολία για ένα συγκεκριμένο μέτρο, το Ευρωπαϊκό Κοινοβούλιο οφείλει να εφαρμόζει την αρχή της προφύλαξης. Αυτή η αρχή σημαίνει ουσιαστικά ότι η ασφάλεια και η υγεία πρέπει να υπερτερούν οποιωνδήποτε αντικρουόμενων επιστημονικών στοιχείων, και υποστηρίζω πλήρως τους προηγούμενους ομιλητές, οι οποίοι αναφέρθηκαν ξανά στη σημασία εφαρμογής της αρχής της προφύλαξης.

<SPEAKER ID=161 NAME="Blokland">
NL) Κύριε Πρόεδρε, τον προηγούμενο μήνα συζητήσαμε για το κάπνισμα. Οι κίνδυνοι από το κάπνισμα για τη δημόσια υγεία είναι γνωστοί και έχουν αποδειχθεί επιστημονικά. Κάτι τέτοιο δεν συμβαίνει ωστόσο με τη χρήση των φθαλικών αλάτων στα παιχνίδια. Παρ' όλο που κανείς δεν πρότεινε σοβαρά την απαγόρευση του καπνού, η συντριπτική πλειοψηφία της επιτροπής περιβάλλοντος συμφώνησε με την απαγόρευση των φθαλικών αλάτων (μαλακτικών) στα παιχνίδια. Παρ' όλο που μετά από σαράντα χρόνια που χρησιμοποιούνται οι ουσίες αυτές δεν είναι γνωστές περιπτώσεις βλαβών στην υγεία ανθρώπων, δημιουργήθηκε η υπόνοια ότι τα μαλακτικά αυτά είναι επιβλαβή. Σύμφωνα με την αρχή της προφύλαξης, οι υπόνοιες αυτές θα πρέπει να στηρίζονται σε επιστημονική βάση. Έγιναν διάφορες δοκιμές σε ζώα, όπως γίνεται και για άλλες ύποπτες ουσίες. Οι δοκιμές αυτές κατέληξαν στις λεγόμενες "αποδεκτές καθημερινές δόσεις" για τα ζώα. Για τον άνθρωπο εισάγεται ένα επιπλέον περιθώριο ασφαλείας με συντελεστή 100. Κάνοντας δοκιμές σε παιχνίδια μπορεί να διαπιστωθεί εάν αυτά περιέχουν λιγότερη από την "αποδεκτή καθημερινή δόση" , για τον άνθρωπο. Βάσει τέτοιων μελετών μπορούν να απαγορεύονται ή να εγκρίνονται τέτοια παιχνίδια. Με δύο λόγια, διαθέτουμε μία μέθοδο η οποία δέχεται ένα αποδεκτό επίπεδο κινδύνου και περιέχει ένα ευρύ περιθώριο ασφαλείας.
<P>
Μέσω μίας ευρείας εκστρατείας στην οποία πρωτοστάτησε η Greenpeace, πείστηκαν πολλοί πολιτικοί ότι είναι ανάγκη να επιβληθεί πάραυτα απαγόρευση στη χρήση τέτοιων ουσιών. Καταλαβαίνω πολύ καλά ότι όταν πρόκειται για μικρά παιδιά οι συγκινησιακοί παράγοντες παίζουν ένα σημαντικό ρόλο. Το επιχείρημα ωστόσο ότι πρόκειται για μικρά παιδιά θα πρέπει να μας κάνει να σκεφθούμε: αφού τα παιδιά τρώνε και πίνουν κάθε είδους ουσίες για τις οποίες υπάρχουν κάποιες ενδείξεις ότι είναι βλαβερές για την υγεία, γιατί γίνονται δεκτές αυτές οι συγκεκριμένες ουσίες; Έχω την εντύπωση ότι το επιχείρημα αυτό μπορεί να χρησιμοποιηθεί ως όπλο προκειμένου να απαγορευθούν και άλλες ουσίες. Φοβούμαι ότι εάν τώρα συμφωνήσουμε να απαγορευθούν τα φθαλικά άλατα στα παιχνίδια και ξεκινήσουμε ένα κυνήγι μαγισσών κατά κάθε είδους ουσιών, χωρίς καμία επιστημονική βάση, οι επιπτώσεις θα είναι απρόβλεπτες. Εξάλλου δεν γνωρίζουμε ποιες βλαβερές συνέπειες θα μπορούσαν να έχουν άλλες εναλλακτικές λύσεις. Ακόμη και γι' αυτόν τον τελευταίο λόγο πιστεύω ότι η απαγόρευση της χρήσης των φθαλικών αλάτων δεν είναι σύμφωνη με την καλή εφαρμογή της αρχής της προφύλαξης.

<SPEAKER ID=162 NAME="Garcνa-Orcoyen Tormo">
Κύριε Πρόεδρε, κύριε Arvidsson, εκτιμώ βαθύτατα το έργο που επιτελέσατε σε αυτή την έκθεση. Θέλω να εστιάσω την παρέμβασή μου στην εφαρμογή της αρχής της προφύλαξης και στις δυσκολίες που εν προκειμένω μπορεί να επιφέρει, δεδομένου ότι πρόκειται για ένα θέμα στο οποίο το επιστημονικό βάρος συγχέεται και αναμιγνύεται με τη συναισθηματική φόρτιση, όπως με τη μακρά ιστορία ασυμφωνίας ανάμεσα στην βιομηχανία πολυβινυλοχλωριδίου (PVC) και των παραγώγων του και στις περιβαλλοντικές στάσεις που, γιατί όχι, ρίχνουν και αυτές το φως και τη σκιά τους σε αυτό το θέμα των φθαλάτων.
<P>
Αναφερόμαστε σε κινδύνους για την υγεία των παιδιών. Σύμφωνοι, όλους μας ενδιαφέρει. Δεν μπορούμε όμως να ξεχάσουμε ότι μιλάμε επίσης με μια βεβαιότητα στα λελογισμένα πλαίσια για τα επιβλαβή αποτελέσματα έξι φθαλάτων, καθώς και με ένα περιθώριο αμφιβολίας για τις υπόλοιπες ουσίες που ανήκουν σε αυτή την ομάδα. Η απαγόρευση του συνόλου των εν λόγω ουσιών, με στόχο τη διασφάλιση της υγείας, ενδεχομένως να μην είναι καλή απόφαση, δεδομένου ότι μπορεί να συνεπάγεται την εγκατάλειψη μιας γραμμής έρευνας που ακολουθείται τώρα ώστε να επιλεγούν υποκατάστατα των οποίων τις επιβλαβείς συνέπειες αγνοούμε σε πολύ μεγαλύτερο βαθμό. Υπ' αυτή την έννοια, αξίζει να αναφερθώ σε ένα παράδειγμα: πριν από τέσσερα χρόνια, με αφετηρία την άποψη ότι τα εμφυτεύματα με βάση τη σιλικόνη ενδεχομένως να ήταν καρκινογόνα, διάφορες χώρες υιοθέτησαν για την παρασκευή τους μια εναλλακτική ουσία με βάση το σογιέλαιο. Πριν από λίγες ημέρες το Ηνωμένο Βασίλειο απαγόρευσε αυτά τα εμφυτεύματα και αποσύρει δωρεάν τα υπάρχοντα, καθώς ανακαλύφθηκε ότι αυτά όντως είναι καρκινογόνα.
<P>
Το κοινωνικό και υγειονομικό κόστος μιας βεβιασμένης απόφασης μπορεί να είναι ανεπανόρθωτο από ιατρικής και οικονομικής άποψης. Η επιστημονική απόδειξη που απαιτείται βάσει των τροπολογιών 11, 13 και 24 νομίζω πως είναι απολύτως αναγκαία σε κάθε περίπτωση, πολύ περισσότερο όμως σε αυτού του είδους τα θέματα όπου πράγματι διακυβεύεται η ζωή και η οικονομική τιμωρία ή επιβράβευση συγκεκριμένων παραγωγικών τομέων.

<SPEAKER ID=163 NAME="Whitehead">
Κύριε Πρόεδρε, συγχαίρουμε τον κ. Arvidsson για τη σκληρή δουλειά του. Βρίσκεται στην ασυνήθιστη θέση να έχει εκπονήσει μια έκθεση για δράση της Επιτροπής που έχει ήδη αναληφθεί, και ο τρόπος με τον οποίο αναλήφθηκε είναι εν μέρει ο λόγος για τον οποίο συζητάμε εδώ.
<P>
Η απαγόρευση ενός συνόλου προσδιορισμένων φθαλικών ενώσεων ήταν προληπτική. Έλαβε ευρεία υποστήριξη και συνάδει επίσης με τις αποδεκτές πρακτικές ορισμένων κρατών μελών. Εάν εξισορροπούσαμε απλώς τη υγεία και την ασφάλεια των παιδιών με τις ανάγκες και τις προτεραιότητες της βιομηχανίας δεν θα υπήρχε σύγκρουση, αλλά υπάρχουν σχετικά ζητήματα τα οποία πρέπει να αντιμετωπίσουμε.
<P>
Το πρώτο αφορά τον τρόπο με τον οποίο χειρίζεται η Επιτροπή τις επιστημονικές γνωμοδοτήσεις που έχει στη διάθεσή της. Τις χειρίστηκε ισορροπημένα; Μας κάνει να έχουμε εμπιστοσύνη ότι αυτό το ισχυρό και ορισμένες φορές απαραίτητο όπλο της απαγόρευσης ενός προϊόντος χρησιμοποιήθηκε σωστά; Δεν είμαι σίγουρος γι' αυτό και επιθυμώ να επανέλθω επί του προκειμένου στην αιτιολόγηση ψήφου. Δεύτερον, στο ευρύτερο ζήτημα των PVC γενικά, πόσο σύντομα θα λάβουμε το είδος των δοκιμών μετανάστευσης, από όπου θα μπορεί να αξιολογείται η ασφάλεια των φθαλικών ενώσεων, και την αναθεώρηση η οποία ζητείται σε κάποια τροπολογία; Χρειαζόμαστε επίσης ενημέρωση σχετικά με τον χρόνο όπου τα υποκατάστατα που ενδεχομένως θα χρησιμοποιήσει η βιομηχανία θα υποβληθούν στις αντίστοιχες δοκιμές. Δεν οφελεί να απαγορεύουμε κάτι εάν δεν είμαστε βέβαιοι για εκείνο που θα το αντικαταστήσει. Σχετικά με το ζήτημα της επισήμανσης, λυπούμαι που βλέπω ότι υπάρχουν τροπολογίες που αντιτίθενται σε αυτή. Προσωπικά, θεωρώ ότι πρέπει να υπάρχει επισήμανση, κυρίως για τα παιδιά ηλικίας μέχρι έξι ετών, μολονότι ορισμένοι μπορεί να υποστηρίξουν ότι αυτό οδηγεί σε ένα άλλο είδος de facto απαγόρευσης.
<P>
Ουσιαστικά, ο αριθμός των πλαστικών αντικειμένων που μπορεί να φέρονται στο στόμα και να καταπίνονται αυξάνεται. Αυτό το Σώμα θα πρέπει να ανησυχεί περισσότερο εάν πήγε για ύπνο ανησυχώντας μήπως έχει κάνει υπερβολικά πολλά, παρά εάν ξυπνώντας ανακαλύψει ότι έχει κάνει πολύ λίγα. Η αρχή της προφύλαξης πρέπει να κυριαρχεί.

<SPEAKER ID=164 NAME="McKenna">
Κύριε Πρόεδρε, η προσέγγιση της Επιτροπής στο σύνολο του ζητήματος ήταν εντελώς ανεπαρκής. Γεγονός είναι ότι αποδεχθήκατε την απαγόρευση της ουσίας για την οποία συζητούμε αναφορικά με ορισμένα αντικείμενα, για παράδειγμα στους δακτύλιους οδοντοφυίας. Όλοι γνωρίζουμε ότι τα παιδιά κάτω των τριών ετών βάζουν τα παιχνίδια στο στόμα τους. Επιτρέποντας την πώληση αντικειμένων που περιέχουν επικίνδυνες ουσίες, τα οποία τα παιδιά θα βάλουν στο στόμα τους, αυτό αντιβαίνει εντελώς στην προσέγγιση της προφύλαξης. Το να δικαιολογούμε κάτι τέτοιο, λέγοντας ότι τοποθετούμε επισημάνσεις είναι εντελώς γελοίο. Τα παιδιά κάτω των τριών ετών δεν μπορούν να διαβάσουν, και ακόμη και τα παιδιά μέχρι την ηλικία των έξι δεν είναι πραγματικά ικανά να διαβάσουν, αλλά και εάν είναι, έχουν πράγματι την ικανότητα να λαμβάνουν αποφάσεις γι' αυτό;
<P>
Αυτό που συμβαίνει εδώ είναι ότι η Επιτροπή και άλλοι υποκύπτουν στις πιέσεις της βιομηχανίας. Όταν μιλάμε για προσέγγιση προφύλαξης, ο κ. Blokland σφάλλει. Θα πρέπει να αναζητούμε υλικά και ουσίες για τα παιχνίδια των παιδιών για τα οποία δεν υπάρχει καμία απολύτως αμφιβολία για την ασφάλειά τους. Απαγορεύοντας ορισμένα προϊόντα, η Επιτροπή αναγνωρίζει ότι αυτές οι ουσίες είναι επικίνδυνες. Δεν είναι καθόλου αποδεκτό να κάνει τα στραβά μάτια σε άλλες εξαιτίας των πιέσεων από τη βιομηχανία. Τι έχει προτεραιότητα: η υγεία των παιδιών ή τα κεκτημένα συμφέροντα της βιομηχανίας; Οφείλουμε να εφαρμόσουμε την προσέγγιση της προφύλαξης.

<SPEAKER ID=165 NAME="Sandbζk">
Κύριε Πρόεδρε, καιρός είναι να θεσπιστεί ολοκληρωτική απαγόρευση των φθαλικών ενώσεων σε όλα τα παιχνίδια για παιδιά κάτω των τριών ετών όπως συμβαίνει ήδη στη Δανία. Είναι άκρως απαράδεκτο να βρισκόμαστε στη θέση να πρέπει να αποδυναμώσουμε τα επίπεδα ασφάλειας για τα παιδιά μας. Γνωρίζω ότι η Επιτροπή έχει πολλή δουλειά, όμως επιτρέπεται να μην έχουμε ποτέ χρόνο για να προσέξουμε τα ίδια μας τα παιδιά; Τώρα βλέπω ότι ο Επίτροπος δεν προσέχει - ίσως δεν έχει χρόνο ούτε γι' αυτό. Εάν έμπαινε στον κόπο, γρήγορα θα ανακάλυπτε όπως έχει ειπωθεί πολλές φορές ότι τα παιδιά πιπιλούν όλα όσα έχουν κοντά τους και όχι μόνο όσα είναι κατάλληλα για να τα βάζουν στο στόμα. Στη Δανία διεξήγαμε έρευνες που δείχνουν ότι οι νέοι άντρες στο περιοδεύον έχουν ποιότητα σπέρματος 40% χειρότερη από αυτή των πενηντάχρονων. Δεν θα θεωρείται πλέον αυτονόητο ότι θα μπορούμε να κάνουμε παιδιά, και οι υποψίες επικεντρώνονται σε μεγάλο βαθμό στις φθαλικές ενώσεις. Έχουν περάσει μόλις τέσσερις μήνες από τότε που η Επιτροπή προέβη σε μια ανακοίνωση μόλις 30 σελίδων για την αρχή της προφύλαξης. Δεν είναι προφανές τώρα να κάνουμε πράξη αυτές τις ωραίες κουβέντες για την προστασία του περιβάλλοντος και της υγείας και να εκμεταλλευθούμε την αρχή σε έναν τομέα για τον οποίο ακόμη γνωρίζουμε πάρα πολύ λίγα; Εάν δεν χρησιμοποιήσουμε την αρχή της προφύλαξης σε μια από τους πιο ευαίσθητες ομάδες καταναλωτών - τα παιδιά μας - είναι πάρα πολύ δύσκολο να φανταστώ πότε άλλοτε θα χρησιμοποιηθεί. Θα ήθελα να ξέρω γιατί η Επιτροπή επιθυμεί να απαγορευθούν μόνο οι έξι ερευνηθείσες φθαλικές ενώσεις αντί όλες. Στηρίζω την έκθεση του κυρίου Arvidsson, η οποία σε αντίθεση με την κατακριτέα πρόταση της Επιτροπής παίρνει στα σοβαρά την υγεία των παιδιών μας. Πιστεύω ότι πρέπει να προχωρήσουμε ακόμη παραπέρα με μια απαγόρευση χωρίς όριο ηλικίας, αλλά ελπίζω τουλάχιστον να ψηφιστεί η τροπολογία υπ' αριθ. 20.

<SPEAKER ID=166 LANGUAGE="DE" NAME="Flemming">
Κύριε Πρόεδρε, κυρίες και κύριοι, με μεγάλη μου χαρά άκουσα χθες τον Πρόεδρο του Συμβουλίου Jacques Chirac να λέει στη διάρκεια της ομιλίας του ότι θα πρέπει να δώσουμε μεγαλύτερη προσοχή απα ό,τι δίναμε μέχρι σήμερα στην αρχή της πρόληψης όσον αφορά τον τομέα του περιβάλλοντος. Δεν ξέρω εάν ο Jacques Chirac γνώριζε την προκείμενη έκθεση λεπτομερώς αλλά μας έδωσε μια πολύ σαφή οδηγία για την αυριανή ψηφοφορία.
<P>
Όχι μόνο έξι αλλά όλες οι φθαλικές ενώσεις πρέπει να απαγορευθούν. Σε τελική ανάλυση η επιστημονική επιτροπή για την εξέταση της τοξικότητας εξέφρασε ορισμένους ενδοιασμούς όσον αφορά τη φθαλική ένωση που χρησιμοποιείται περισσότερο και σοβαρούς ενδοιασμούς όσον αφορά μιαν άλλη φθαλική ένωση. Αν παίρνουμε τον ρόλο μας και στο ελάχιστο στα σοβαρά πρέπει να εφαρμόσουμε την αρχή της πρόληψης και να απαγορεύσουμε όλες τις φθαλικές ενώσεις ως πλαστικοποιητικές ουσίες.
<P>
Αρκετά από τα δεκαπέντε κράτη μέλη - είμαστε δεκαπέντε και όχι δεκατέσσερις, αξιότιμε κύριε Πρόεδρε, έχουν εφαρμόσει την ευρωπαϊκή αρχή της πρόληψης. Ανάμεσα σε αυτά είναι και η πατρίδα μου, η Αυστρία. Μέσω ενός κανονισμού που δημοσιεύθηκε στην αυστριακή Εφημερίδα της Κυβέρνησης ΙΙ αριθ. 225 του έτους 1998 θεσπίσαμε μιαν απαγόρευση όλων των πλαστικοποιητικών ουσιών της ομάδας των φθαλικών ενώσεων, και το ίδιο θα συνιστούσα πραγματικά σε όλα τα υπόλοιπα κράτη. Δεν εννοώ βέβαια διμερώς, αλλά φυσικά στο πλαίσιο των δεκαπέντε.
<P>
Επιτρέψτε μου μια δεύτερη παρατήρηση. Απαγορεύσεις θεσπίζονται μόνον όταν υπάρχουν επιστημονικά άψογες αποδείξεις. Θεέ μου πόσο πρέπει να ντρεπόμαστε όλοι μας. Πώς μπορέσαμε να επιτρέψουμε τότε τη χρήση αυτών των έξι φθαλικών ενώσεων ως πλαστικοποιητικών ουσιών στο PVC χωρίς να έχουμε την επιστημονική απόδειξη ότι είναι αβλαβή; Όταν επρόκειτο για την υγεία των παιδιών μας δεν φωνάζαμε ότι θέλουμε επιστημονικές αποδείξεις. Ας προσπαθήσουμε αύριο να επανορθώσουμε τα λάθη του παρελθόντος.

<SPEAKER ID=167 NAME="Hulthιn">
Κύριε Πρόεδρε, ορισμένοι αγορητές στην αίθουσα αυτή είπαν σήμερα κάτι το καθοριστικό, ότι τα "συναισθήματα" καθοδηγούν αυτή τη συζήτηση. Εγώ πιστεύω ότι είναι υγιές σημάδι αν πραγματικά συμβαίνει αυτό στην αίθουσα και αν καθοδηγούν τα συναισθήματα τη συζήτηση όσον αφορά την υγεία των παιδιών. Καλύτερα να καθοδηγείται η συζήτηση από τα συναισθήματα παρά από τη βιομηχανία!
<P>
Στην ιδιωτική μας ζωή, στο σπίτι μας, παίρνουμε όλες τις προφυλάξεις που μπορούμε για να προστατεύσουμε τα παιδιά μας. Βάζουμε κλειδαριές ασφαλείας στις πόρτες, προφυλάσσουμε τις ηλεκτρικές κουζίνες με περισσότερες κλειδαριές, γιατί ξέρουμε ότι τα παιδιά είναι επικίνδυνα. Πιστεύω ότι θα πρέπει να συμπεριφερόμαστε με τον ίδιο τρόπο ακόμη και όταν βρισκόμαστε σε αυτή την αίθουσα. Έχουμε αρκετές πληροφορίες για να πάρουμε την αναγκαία απόφαση. Δεν πρέπει τα παιδιά να αποδείξουν ότι τα παιχνίδια είναι επικίνδυνα, αλλά οι παραγωγοί που πρέπει να αποδείξουν ότι είναι πραγματικά ακίνδυνα. Αυτή η αρχή πρέπει να ισχύει για όλα τα μέτρα προστασίας των καταναλωτών, αλλά ιδίως την προστασία των παιδιών.
<P>
Πολλοί είπαν εδώ ότι ξέρουμε πως αυτές οι ουσίες είναι επικίνδυνες για την υγεία. Πολλά κράτη μέλη έχουν ήδη σήμερα απαγορεύσει τις φθαλικές ενώσεις στα παιχνίδια που προορίζονται για παιδιά ηλικίας κάτω των τριών ετών. Πρέπει να εφαρμοστεί η αρχή της προφύλαξης! Ελπίζω ότι πολλά έθνη και χώρες θα αντιληφθούν επίσης ότι είναι σημαντικό να γίνει αυτό.
<P>
Η πρόταση της Επιτροπής δεν είναι ούτε λογική ούτε επαρκής. Μπορώ μόνο να φανταστώ μια κατάσταση σε έναν βρεφικό σταθμό ή σε ένα νηπιαγωγείο, όπου οι νηπιαγωγοί θα πρέπει να ελέγχουν ποια παιδιά είναι κάτω των τριών ετών και ποια είναι άνω των τριών ετών, καθώς και ποια μπορούν να βάζουν τι στο στόμα τους, με όλα τα πειράματα που προσπαθεί να κάνει η Επιτροπή. Θα μπορούσε επίσης η Επιτροπή να θεσπίσει μια ειδική οδηγία για το πώς πρέπει να συμπεριφέρεται το προσωπικό των νηπιαγωγείων, ή άλλοι ενήλικες, όταν πρέπει να επιβλέψει περισσότερα από ένα παιδιά. Το μόνο λογικό είναι μια απαγόρευση, μια γενική απαγόρευση, όσον αφορά τα παιχνίδια για τα παιδιά κάτω των τριών ετών.
<P>
Στόχος μας πρέπει να είναι να περιορίσουμε τις περιπτώσεις που εκτιθέμεθα και εκθέτουμε τα παιδιά μας σε επικίνδυνες χημικές ουσίες. Θα ήταν ασκόπως ριψοκίνδυνο να επιτρέψουμε χημικές ουσίες στα παιχνίδια - που αφορούν τα νεαρότερα και ευπαθέστερα μέλη της κοινωνίας μας.

<SPEAKER ID=168 NAME="Bowis">
Κύριε Πρόεδρε, συγχαίρω τον φίλο και συνάδελφό μου κ. Arvidsson για το γεγονός ότι προσπάθησε να κατανοήσει αυτό το σχέδιο οδηγίας. Βεβαίως, εάν τα μικρά παιδιά κινδυνεύουν τότε είναι σωστό να αναληφθεί δράση για την απομάκρυνση των κινδύνων. Το ερώτημα σχετικά με τα μαλακά PVC στα παιχνίδια που φέρουν στο στόμα τα μικρά παιδιά είναι: ποιος λέει ότι υπάρχει σίγουρα κίνδυνος; Η απάντηση είναι κανείς. Ποιος λέει αόριστα ότι ενδεχομένως υπάρχει κίνδυνος; Η απάντηση είναι ο κ. Suresh Rastogi, ένας Δανός ερευνητής, ο οποίος χρησιμοποίησε τις φθαλικές ενώσεις που έτυχε να έχει στο εργαστήριό του. Η έρευνά του δεν επιβεβαιώθηκε ποτέ από ισότιμη επανεξέταση - στην πραγματικότητα απορρίφθηκε από την επιστημονική επιτροπή της ίδιας της Επιτροπής, την ΕΕΤΟΠ. Από τις έξι κατονομαζόμενες φθαλικές ενώσεις που κατά συνέπεια θα απαγορευθούν, οι δύο χρησιμοποιούνται στις επιστρώσεις δαπέδων και στα καλλυντικά, αλλά όχι σε παιχνίδια παιδιών, μία δεν χρησιμοποιείται καθόλου, μία δεν παρασκευάζεται καθόλου, μία δεν χρησιμοποιείται λόγω του φόβου ότι μπορεί να είναι καρκινογόνος (μολονότι στις 8 Φεβρουαρίου η ΠΟΥ τη θεώρησε εντελώς αβλαβή) και έτσι μας μένει μία, η DINP, η οποία χρησιμοποιείται σε μαλακά PVC στους δακτύλιους οδοντοφυΐας και σε άλλα προϊόντα.
<P>
Τι λέει λοιπόν η ΕΕΤΟΠ γι' αυτά; Δήλωσε ότι δεν υπάρχει προσδιορισμένος κίνδυνος που να μπορούσε να οδηγήσει σε δικαιολογημένη απαγόρευση και ότι οι ενώσεις είναι ασφαλείς εάν χρησιμοποιούνται σύμφωνα με τους υπάρχοντες κανόνες. Η ΕΕΤΟΠ συνεδρίασε και αποφάσισε στις 25 Νοεμβρίου. Στις 22 Νοεμβρίου, 3 ημέρες νωρίτερα, η Επιτροπή είχε επιβάλει προσωρινή απαγόρευση, και θα πρέπει να ρωτήσουμε την Επιτροπή για ποιο λόγο το έπραξε. Βάσει της γενικής οδηγίας για την ασφάλεια των προϊόντων, κάτι τέτοιο δικαιολογείται μόνο εάν υπάρχει "άμεσος και σοβαρός κίνδυνος". Εάν αυτός δεν μπορεί να αποδειχθεί σαφώς, τότε η νομιμότητα της προσωρινής απαγόρευσης μπορεί και πρέπει να αμφισβητηθεί στην προκειμένη περίπτωση. Μάλιστα η υπόθεση επρόκειτο να παραπεμφθεί στη δικαιοσύνη, αλλά τελικά αποφασίστηκε η αναμονή όταν η Επιτροπή συμφώνησε να εργασθεί για την παραγωγή συστημάτων επικύρωσης των μεθόδων δοκιμών μέχρι το τέλος του τρέχοντος έτους· έτσι μπορούμε να ελέγξουμε τόσο αυτές όσο και τις εναλλακτικές μεθόδους. Γιατί λοιπόν η Επιτροπή δείχνει τώρα τέτοια βιασύνη; Γιατί τα πρακτικά της ΕΕΤΟΠ δημοσιεύθηκαν μόλις τον Απρίλιο, και γιατί μια επικριτική δήλωση αναφορικά με την παρανόηση ή την παρερμηνεία της έρευνας από την Επιτροπή δεν έχει ακόμη δημοσιευθεί;
<P>
Η κινδυνολογία πλήττει την αξιοπιστία της αρχής της προφύλαξης. Ζητώ από την Επιτροπή να απαντήσει σε αυτές τις ερωτήσεις σήμερα και να θέσει υπό έλεγχο τους εσωτερικούς της κινδυνολόγους.

<SPEAKER ID=169 NAME="Lund">
Κύριε Πρόεδρε, πιστεύω πως δικαιολογούμαι να ευχαριστήσω την Επιτροπή και τον κύριο Arvidsson. Την Επιτροπή, επειδή παρά την κριτική παρουσίασε πρόταση για αυτόν τον τομέα, και τον κύριο Arvidsson, επειδή με την έκθεσή του θέτει υπεύθυνα πλαίσια για τη χρήση των φθαλικών ενώσεων στα παιχνίδια. Οι φθαλικές ενώσεις είναι μια ομάδα χημικών ουσιών για τις οποίες πρέπει υπάρχουν πολλοί καλοί λόγοι να βρισκόμαστε σε επιφυλακή, όχι μόνο όσον αφορά τα παιχνίδια αλλά και γενικότερα. Γνωρίζουμε ότι είναι ύποπτες για εμφάνιση καρκίνου και γνωρίζουμε ότι είναι ύποπτες για πρόκληση ενδοκρινικών διαταραχών. Για τον λόγο αυτό μπορώ να στηρίξω την απαγόρευση όλων των φθαλικών ενώσεων στα παιχνίδια για τα μικρά παιδιά. Εάν δεν χρησιμοποιήσουμε την αρχή της προφύλαξης στην προκείμενη περίπτωση, δυσκολεύομαι να δω πότε θα τη χρησιμοποιήσουμε αυτή την αρχή. Υπάρχουν κάποιοι που επιχειρηματολογούν ότι η απαγόρευση της χρήσης φθαλικών ενώσεων στα παιχνίδια θα επηρεάσει αρνητικά τη βιομηχανία πλαστικών και την απασχόληση αυτού του κλάδου. Το ακούσαμε αυτό και στην Επιτροπή Περιβάλλοντος. Θεωρώ ότι αυτό το επιχείρημα είναι επιεικώς απαράδεκτο. Εάν αποδεχτούμε αυτό το επιχείρημα τότε θα παρεμποδίζαμε οποιαδήποτε επέμβαση στη χρήση επικίνδυνων χημικών, όχι μόνο στα παιχνίδια αλλά και στα τρόφιμα και σε άλλα προϊόντα. Προσωπικά θα ήθελα η απαγόρευση που πρόκειται να θεσπίσουμε να συμπεριλάβει επίσης τα παιχνίδια για τα παιδιά από τριών ώς έξι ετών. Αυτή θα ήταν η ιδανική κατάσταση, αλλά είμαι έτοιμος να ψηφίσω την υποβληθείσα πρόταση συνδιαλλαγής, δηλαδή να τεθεί προειδοποιητική σήμανση στα παιχνίδια για αυτή την ομάδα ως πρώτο βήμα. Πιστεύω επίσης ότι είναι λογικό να επανεξετάσουμε την οδηγία σε δύο χρόνια υπό το πρίσμα των νέων επιστημονικών γνώσεων, συμπεριλαμβανομένων και των γνώσεων που θα μας βεβαιώσουν εάν πρέπει επίσης να επέμβουμε στη χρήση φθαλικών ενώσεων και σε άλλα προϊόντα πέρα από τα παιχνίδια. Αυτή, κατά τη γνώμη μου, είναι συνετή πολιτική υγείας.

<SPEAKER ID=170 NAME="Jackson">
Όπως έχουν δηλώσει και άλλοι συνάδελφοι, αυτή είναι μια άκρως περίεργη πρόταση. Είναι μια πολύ κακή πρόταση και ελπίζω όταν λάβει τον λόγο ο κ. Liikanen να συμφωνήσει στην κατάργησή της. Δεν νομίζω ότι πρέπει να αποσυρθεί, νομίζω ότι πρέπει να καταργηθεί.
<P>
Με ανησυχεί το προηγούμενο που θα δημιουργήσει αυτή η πρόταση. Η αρχή της προφύλαξης περιγράφεται πολύ λογικά σε ένα πρόσφατο έγγραφο της Επιτροπής. Είναι προφανής ο κίνδυνος εάν εφαρμοσθεί σε υπερβολικά ευρεία βάση, τότε να επιφέρει ανυποληψία στην προσέγγιση της Ευρωπαϊκής Ένωσης. Για παράδειγμα, χίλιοι άνθρωποι κάθε χρόνο - αναμφίβολα ορισμένοι από αυτούς μικρά παιδιά - χάνουν τη ζωή τους στην Αγγλία και την Ουαλία από πτώση σκάλας. Ελπίζω ότι αυτό δεν σημαίνει ότι θα δούμε μελλοντικά έναν κανονισμό της Ευρωπαϊκής Ένωσης, ο οποίος θα μας επιβάλει τον περιορισμό να ζούμε όλοι σε μπάνγκαλοους.
<P>
Η εν λόγω πρόταση υποδεικνύει ότι σε φορτισμένα συγκινησιακά ζητήματα η Επιτροπή είναι έτοιμη να δρα βάσει αυτής της συγκίνησης, χωρίς να υπάρχει εκείνο το είδος της λογικής αξιολόγησης του κινδύνου το οποίο χρειαζόμαστε εδώ, όπως κάνουμε για παράδειγμα με τους κινδύνους στα προϊόντα διατροφής. Ακόμη και στην αρχή της προφύλαξης, χρειάζεται να υπάρχει ένας ουσιαστικός σύνδεσμος μεταξύ της αξιολόγησης του κινδύνου και της δράσης της Ευρωπαϊκής Ένωσης. Εάν δεν υπάρχει, τότε σίγουρα δεν χρειαζόμαστε ούτε την Ευρωπαϊκή Υπηρεσία Τροφίμων: θα μπορούμε να νομοθετούμε απλώς με βάση την αρχή της προφύλαξης.
<P>
Είναι καθήκον της Επιτροπής να αξιολογεί αυτόν τον κίνδυνο. Στην προκειμένη περίπτωση δεν είμαι ικανοποιημένη από το γεγονός ότι, όπως δήλωσε και ο κ. Bowis, η Επιτροπή στην πραγματικότητα δεν άκουσε προσεκτικά τις συστάσεις των ίδιων της των συμβούλων. Όταν ήλθε σε μας ο πρόεδρος της επιστημονικής επιτροπής, είναι απολύτως σίγουρο ότι δεν μας μετέφερε οποιαδήποτε αίσθηση επείγουσας ανάγκης δράσης. Το συμπέρασμα στο οποίο καταλήγω είναι πως στο μέλλον, για να αποφεύγουμε αυτού του είδους τη συναισθηματική αντίδραση σε ένα φορτισμένο συγκινησιακά ζήτημα, θα πρέπει να διαθέτουμε μια χημική υπηρεσία της Ευρωπαϊκής Ένωσης, η οποία δεν θα είναι δημιούργημα της Επιτροπής, ώστε να αξιολογεί τους κινδύνους.
<P>
Ανησυχώ για το γεγονός ότι οι επιστημονικές γνώσεις που υποστηρίζουν αυτή την πρόταση είναι ελλιπείς. Ναι, οκτώ κράτη μέλη έχουν απαγορεύσει τις φθαλικές ενώσεις, αλλά όταν απαντήσει ο Επίτροπος θα μπορεί να μας πει εάν αυτά τα οκτώ κράτη μέλη έχουν παράσχει στην Επιτροπή τα επιστημονικά στοιχεία στα οποία βάσισαν την απαγόρευσή τους;
<P>
Μας λείπουν επίσης αποδεικτικά στοιχεία σχετικά με τα όρια μετανάστευσης, και αυτό έχει αναφερθεί. Κάτι τέτοιο θα επέτρεπε πιθανώς στην Επιτροπή να παρουσιάσει μια πρόταση στην οποία να μπορούσαμε να συμφωνήσουμε όλοι. Αυτό που έχουμε λοιπόν είναι μια πρόταση η οποία δεν είναι διόλου ικανοποιητική. Έχουν προσδιορισθεί έξι φθαλικές ενώσεις και έχει προταθεί ένα σύστημα προειδοποιήσεων εντελώς ακατανόητο. Η Επιτροπή Περιβάλλοντος ακολούθησε το λογικό βήμα που απέφυγε η Επιτροπή. Εάν οι ενώσεις είναι επικίνδυνες, τότε πρέπει όλες να απαγορευθούν και οι προειδοποιήσεις θα είναι τότε περιττές. Το μόνο πρόβλημα με αυτό είναι ότι η δράση είναι τότε αρκετά δυσανάλογη με τον κίνδυνο, και δημιουργεί ένα πολύ κακό προηγούμενο για τη μελλοντική δράση της Ευρωπαϊκής Ένωσης σε σχέση με τα χημικά που χρησιμοποιούμε.

<SPEAKER ID=171 NAME="Korhola">
Αξιότιμε κύριε Πρόεδρε, το υπό εξέταση θέμα αφορά τα παιδιά και για τον λόγο αυτό είναι πολύ συναισθηματικό. Το γνωρίζω καλά ως μητέρα τριών παιδιών. Επιπλέον τα δεδομένα που έχουμε στη διάθεσή μας είναι τέτοια που για πολύ σοβαρούς λόγους μπορεί κανείς να καταλήξει σε άκρως αντίθετες θέσεις, οι οποίες είναι εντελώς βάσιμες. Για τον νομοθέτη η κατάσταση υπαγορεύει να διερευνηθεί το ζήτημα με ηρεμία. Στο Κοινοβούλιο εκφράστηκε η επιθυμία να απαγορευθούν ακόμη και όλες οι περίπου 350 φθαλικές ενώσεις, αντί για τις έξι που πρότεινε η Επιτροπή. Ωστόσο, μόνον για δύο φθαλικές ενώσεις υπάρχουν τουλάχιστον κάποιου είδους αποδείξεις για την πιθανότητα κινδύνου. Επιπλέον προτάθηκε να υπάρχει προειδοποίηση επί των προϊόντων που προορίζονται για παιδιά 3-6 ετών, αν και πιθανότατα ο κίνδυνος αφορά τα πολύ μικρά παιδιά, τα οποία κατά την εξοικείωσή τους με τον κόσμο βρίσκουν ευχαρίστηση στο να βάζουν αντικείμενα στο στόμα τους. Βέβαια δεν έχουμε στη διάθεσή μας αξιόπιστες δοκιμές μετανάστευσης των φθαλικών ενώσεων.
<P>
Είναι πολύ θετικό ότι η ΕΕ δραστηριοποιείται επί του θέματος, διότι επτά κράτη μέλη έχουν ήδη θέσει σε εφαρμογή εθνικές διατάξεις. Είναι προτιμότερο να διευθετήσουμε το ζήτημα με ενιαίο τρόπο. Κατά τη γνώμη μου, ο κ. Arvidsson ενήργησε με ορθολογικό και υπεύθυνο τρόπο επί του θέματος και εφαρμόζει σωστά την εγκεκριμένη από την ΕΕ αρχή της προφύλαξης στο εν λόγω τοξικολογικό πρόβλημα.
<P>
Η αρχή της προφύλαξης αποτελεί ένα εξαιρετικά σημαντικό μέσο της νομοθεσίας για το περιβάλλον. Αυτό θα πρέπει ωστόσο να χρησιμοποιείται μόνον όταν, σύμφωνα με τις επιστημονικές εκτιμήσεις, υπάρχει λόγος να υποθέτουμε την πιθανότητα πραγματικού κινδύνου. Πρόκειται λοιπόν για την ύπαρξη κινδύνου που μπορεί να αποδειχθεί επιστημονικά και για την αντίδραση σε αυτόν, κι όχι για την παρουσία του φόβου που έχει επιπλέον δημιουργηθεί γύρω από το ζήτημα. Εάν ο φύλακας φωνάζει πολύ συχνά πως υπάρχει κίνδυνος, όταν ο κίνδυνος είναι πραγματικός κανένας πλέον δεν τον πιστεύει. Δεν αρκεί επίσης ως επιχείρημα για τη χρησιμοποίηση της αρχής της προφύλαξης ότι επί παραδείγματι κάποια κράτη μέλη έχουν εκπονήσει εθνική νομοθεσία στον εν λόγω τομέα.
<P>
Η προσπάθεια του Κοινοβουλίου να εξασφαλίσει την ασφάλεια των παιδιών πρέπει να υποστηριχθεί δεόντως από την αΕνωση, η οποία συνήθως εστιάζει το ενδιαφέρον της μόνο στις σκληρές αξίες. Ωστόσο, το Κοινοβούλιο προσφέρει κακές υπηρεσίες στην ασφάλεια των παιδιών και όλων των υπολοίπων, εάν φθείρει το θεμέλιο της αρχής της προφύλαξης, το οποίο είναι η πιθανότητα υφιστάμενου κινδύνου. Αυτό υπάρχει περίπτωση να συμβεί με τις φθαλικές ενώσεις. Τί αντίκτυπο πρόκειται να έχει αυτό επί παραδείγματι στην ασφάλεια των τροφίμων; Σήμερα, είναι τουλάχιστο εξίσου σημαντικό με την απόφαση για απαγόρευση των φθαλικών ενώσεων το να το πράξουμε κατά τρόπο ώστε να περιφρουρήσουμε την αρχή της προφύλαξης και για τις μελλοντικές ανάγκες.
<P>
Σημειώνω τέλος ότι ούτε ένα παρασκηνιακό πρόσωπο της βιομηχανίας χημικών δεν με έχει πλησιάσει. Η ανησυχία μου συνδέεται εξ ολοκλήρου με την αόριστη χρήση της αρχής της προφύλαξης. Εάν θέλουμε να απαγορεύσουμε το PVC, ας το κάνουμε λοιπόν απερίφραστα.

<SPEAKER ID=172 LANGUAGE="ES" NAME="Ayuso Gonzαlez">
Κύριε Πρόεδρε, αυτή η πρόταση της Επιτροπής έχει ως στόχο τη θέσπιση της απαγόρευσης μακροπρόθεσμα της χρήσης φθαλάτων σε παιχνίδια ως μέτρο κατεπείγοντος χαρακτήρα.
<P>
Μολαταύτα, αυτό το έκτακτο μέτρο ήδη εφαρμόζεται σε διάφορες χώρες και ανανεώνεται ανά τρίμηνο. Συν τοις άλλοις, η πρόταση της Επιτροπής αιτιολογείται βάσει δύο γνωμοδοτήσεων της Επιστημονικής Επιτροπής Τοξικότητας, Οικοτοξικότητας και Περιβάλλοντος.
<P>
Φαίνεται ότι η Επιτροπή διερμήνευσε αυτές τις γνωμοδοτήσεις σύμφωνα με κάποια κριτήρια, που δεν αμφιβάλλω ότι εδράζονται στις καλύτερες προθέσεις, αλλά που στην καλύτερη περίπτωση μπορούν να χαρακτηριστούν βεβιασμένα, σύμφωνα με όσα συνάγονται από την ακρόαση των επιστημόνων που είχαν την ευθύνη των εν λόγω γνωμοδοτήσεων, η οποία πραγματοποιήθηκε ενώπιον της Επιτροπής Περιβάλλοντος.
<P>
Ένα από τα αξιώματα για την εφαρμογή του κριτηρίου της προφύλαξης πρέπει να είναι η αναλογικότητα, που από ότι φαίνεται δεν υφίσταται εν προκειμένω. Πράγματι, το φθαλικό δυσαιθιλεξύλιο (DEHP), το φθάλατο που έως τώρα θεωρείτο το πλέον επικίνδυνο για την ανθρώπινη υγεία, χαρακτηρίστηκε από τη διεθνή ένωση έρευνας του καρκίνου ως μη συμπεριλαμβανόμενο στα καρκινογόνα για τον άνθρωπο.
<P>
Επιπροσθέτως, πρέπει να λάβουμε υπόψη ότι προκειμένου να προσδιορίσουμε την τοξικότητα οποιουδήποτε προϊόντος πρέπει να καθορίσουμε τις δόσεις και τον χρόνο έκθεσης στο εν λόγω προϊόν. Δεν αρκεί ένα προϊόν να είναι εγγενώς τοξικό, ακόμα και το νερό μπορεί να είναι θανατηφόρο εάν πραγματοποιηθεί κατάποση τόσο τεράστιας ποσότητας που να προκαλεί πνιγμό. Και κάτι τόσο τοξικό όπως η ηπαρίνη, ένα ποντικοφάρμακο, τελικά αποδεικνύεται αποτελεσματικό αντιπηκτικό που έχει σώσει πολλές ζωές. Οι δε ιοί και τα βακτήρια σε ελάχιστες δόσεις μετατρέπονται σε εμβόλια.
<P>
Από την άλλη μεριά, ερευνήθηκε πολύ λιγότερο το πεδίο των υποκατάστατων των φθαλάτων, από ότι τα ίδια τα φθάλατα. Εάν εγκριθεί αυτή η απαγόρευση, και μπορούμε να την υποστηρίξουμε, πρωτίστως εάν συνιστά ένα δυνητικό κίνδυνο για τα παιδιά, θα υποστηρίξουμε και τις τροπολογίες 11, 13 και 24 διότι προσήκει να τροποποιήσει η Επιτροπή αυτή την οδηγία σε περίπτωση που η Επιστημονική Επιτροπή εγκρίνει τη χρήση των μεθόδων μέτρησης για πρακτικούς σκοπούς.

<SPEAKER ID=173 NAME="Matikainen-Kallstrφm">
Αξιότιμε κύριε Πρόεδρε, ευχαριστώ τον συνάδελφο κ. Arvidsson για την εξαίρετη δουλειά του. Η συζήτηση για τις φθαλικές ενώσεις θα είναι γόνιμη τότε μόνον, όταν τα επιχειρήματα θα βασίζονται στην επιστημονική τεκμηρίωση και όχι στον λαϊκισμό. Χρειάζεται περισσότερη έρευνα, προκειμένου να μπορέσουμε να αποσαφηνίσουμε με κάθε λεπτομέρεια τις μακροχρόνιες επιπτώσεις των διαφόρων φθαλικών ενώσεων στην υγεία. Θα χαιρόμουν αληθινά, εάν μπορούσαμε να απαγορεύσουμε το τσιγάρο που έχουμε κατατάξει στις επικίνδυνες ουσίες. Ως νομοθέτες, δεν μπορούμε να καταφεύγουμε σε υπερβολές αυτοάμυνας.
<P>
Εάν απαγορεύαμε μεγάλο μέρος των φθαλικών ενώσεων χωρίς σαφείς λόγους, η βιομηχανία παιχνιδιών θα στραφεί προς άλλους πλαστικοποιητές μαλακού PVC, για τις μακροχρόνιες επιπτώσεις των οποίων έχουμε λιγότερα δεδομένα από ό,τι για τις φθαλικές ενώσεις. Ας απαγορεύσουμε τώρα μόνον εκείνες που έχουν αποδειχθεί επικίνδυνες. αΟταν πρόκειται για την πλέον ευαίσθητη ομάδα ηλικίας, τα παιδιά κάτω των τριών ετών, ενδείκνυται βέβαια η προφύλαξη. Αποκλειστικά και μόνο η χρήση για την οποία προορίζεται το παιχνίδι δεν πρέπει να είναι ο καθοριστικός παράγοντας κατά τη λήψη απόφασης σχετικά με ποιες φθαλικές ενώσεις θα επιτρέπεται να χρησιμοποιούνται και ποιες όχι. Μόνο η επισήμανση των παιχνιδιών δεν αρκεί για την ασφάλεια. Ο καθένας καταλαβαίνει πως τα μικρά παιδιά βάζουν στην αρχή στο στόμα τους ό,τι μπορούν να πιάσουν, ακόμη και το βρώμικο χώμα. Στις οικογένειες που έχουν παιδιά διαφόρων ηλικιών, ο διαχωρισμός των παιχνιδιών που είναι κατάλληλα για το κάθε παιδί είναι φύσει αδύνατον. Το καλύτερο είναι να μην αγοράζουμε αυτά τα προϊόντα.

<SPEAKER ID=174 NAME="Tannock">
Κύριε Πρόεδρε, η παρούσα έκθεση που ζητά την απαγόρευση χρήσης φθαλικών ενώσεων σε ορισμένα μαλακά PVC που προορίζονται για παιδικά παιχνίδια παρουσιάζει μειονεκτήματα από πολλές απόψεις και εδράζεται σε μια αμφίβολη νομική βάση, δεδομένου ότι ο Πρόεδρος της Επιστημονικής Επιτροπής για την Τοξικότητα, την Οικοτοξικότητα και το Περιβάλλον, καθηγητής Bridges, όταν παρουσιάσθηκε ενώπιον της Επιτροπής Περιβάλλοντος, Δημόσιας Υγείας και Πολιτικής των Καταναλωτών του Κοινοβουλίου, στις 23 Μαίου, δήλωσε: "Είναι δύσκολο να διαπιστώσουμε πώς θα μπορούσε να προέλθει" - η απαγόρευση - "από επιστημονική ερμηνεία για σοβαρό και άμεσο κίνδυνο", ο οποίος είναι το απαιτούμενο κριτήριο για την απαγόρευση που επιβλήθηκε τον Δεκέμβριο.
<P>
Η Επιτροπή φαίνεται ότι έχει αγνοήσει την ίδια την επιστημονική επιτροπή της, με τη δικαιολογία ότι ορισμένα κράτη μέλη επιβάλλουν δική τους απαγόρευση. Βεβαίως, δικαιούνται πλήρως να πράξουν κάτι τέτοιο. Αντιθέτως, προσωπικά υποστηρίζω την ανάπτυξη δοκιμών για τον προσδιορισμό των ορίων μετανάστευσης για τα οποία να υπάρξει νομοθεσία εν ευθέτω χρόνω, και όχι τη μακροπρόθεσμη απαγόρευση που έχει προταθεί. Είναι ιδιαίτερα εκνευριστικό ότι από τις έξι κατονομαζόμενες φθαλικές ενώσεις που πρόκειται να απαγορευθούν, οι πέντε δεν χρησιμοποιούνται καν για παιδικά παιχνίδια και μόνο δύο είναι ύποπτες βάσει ανεπιβεβαίωτων δοκιμών σε ποντίκια.
<P>
Κι εγώ ενδιαφέρομαι για την ευημερία των μικρών παιδιών, αλλά με βάση τη λογική και την επιστήμη, όχι τα συναισθήματα. Το όλο θέμα έρχεται σε σαφή αντίθεση με το αίτημα που εξέφρασα σε μια επίσημη ερώτησή μου προς την Επιτροπή να θεσπισθούν περιορισμοί στη χρήση των κινητών τηλεφώνων από μικρά παιδιά, βάσει της ίδιας αρχής της προφύλαξης. Αυτό βεβαίως δεν έγινε αποδεκτό, μολονότι η Επιτροπή παραδέχθηκε ότι δεν υπάρχουν στοιχεία από έρευνες που να αποδεικνύουν την ασφάλεια της χρήσης κινητών από παιδιά, και υπάρχουν ορισμένα δεδομένα για εγκεφαλικές βλάβες στους ενήλικες από την παρατεταμένη χρήση κινητών τηλεφώνων.
<P>
Μια πρόσφατη έκθεση της κυβέρνησης του Ηνωμένου Βασιλείου συστήνει περιορισμούς στη χρήση κινητών τηλεφώνων από παιδιά, καθώς ο αναπτυσσόμενος εγκέφαλος είναι πιο ευαίσθητος στην ηλεκτρομαγνητική ακτινοβολία. Οφείλουμε να αντιμετωπίσουμε το γεγονός ότι εδώ, στη Δύση, οι περιπτώσεις εγκεφαλικών όγκων έχουν αυξηθεί δραματικά, κατά 100% περίπου, τα τελευταία δέκα χρόνια για λόγους εντελώς άγνωστους.
<P>
Συνεπώς, καλώ ξανά την Επιτροπή να χρησιμοποιεί την αρχή της προφύλαξης με συνέπεια ή να παραδεχθεί ότι το όλο θέμα είναι ένα πολιτικά παρακινούμενο εγχείρημα όπου εμπλέκονται ισχυρά εμπορικά συμφέροντα, το οποίο υπονομεύει την αρχή της προφύλαξης και κινδυνεύει να την γελοιοποιήσει.

<SPEAKER ID=175 NAME="Helmer">
Κύριε Πρόεδρε, έχουν πάει τόσο πολλά στραβά με το ζήτημα των φθαλικών ενώσεων, ώστε είναι δύσκολο να βρούμε από που να αρχίσουμε. Οι προσωρινές απαγορεύσεις της Επιτροπής δεν έχουν νομική βάση. Η Επιτροπή μπορεί να επιβάλλει επείγουσα απαγόρευση όταν υπάρχει σαφής και άμεσος κίνδυνος, αλλά τέτοιος κίνδυνος δεν υφίσταται με τις φθαλικές ενώσεις.
<P>
Αυτά τα υλικά χρησιμοποιούνται ευρέως ανά τον κόσμο εδώ και 40 χρόνια και εντούτοις δεν υπάρχουν οποιουδήποτε είδους στοιχεία που να υποδεικνύουν ότι προκλήθηκε ποτέ βλάβη σε κάποιον. Υπήρξε μια δοκιμή σε ποντίκια, κατά την οποία οι μαζικές ποσότητες φθαλικών ενώσεων φαίνεται ότι προκαλούν προβλήματα, αλλά οι ερευνητές δεν ήταν σε θέση να επιβεβαιώσουν αυτή τη δοκιμή. Αυτό που αντιμετωπίζουμε εδώ είναι μετά βίας κάτι παραπάνω από την υστερία των μέσων ενημέρωσης και την άγνοια. Περισσότεροι άνθρωποι πέθαναν στο αυτοκίνητο του Teddy Kennedy από όσοι πέθαναν από φθαλικές ενώσεις!
<P>
Συγκρίνετε και αντιπαραβάλετε τη στάση μας απέναντι στις φθαλικές ενώσεις με τη στάση μας απέναντι στον καπνό. Οι φθαλικές ενώσεις δεν έχουν βλάψει ποτέ κανέναν, εντούτοις τις απαγορεύουμε. Ο καπνός, όπως μας έχουν πει, σκοτώνει μισό εκατομμύριο ανθρώπους κάθε χρόνο στην Ευρωπαϊκή Ένωση, αλλά τον απαγορεύουμε; Όχι. Τον επιδοτούμε με εκατομμύρια ευρώ. Εάν απαγορεύσουμε τα υπάρχοντα προϊόντα, τα εναλλακτικά προϊόντα μπορεί να αποδειχθούν ακόμη πιο επικίνδυνα. Όπως επεσήμανε η κυρία Garcνa-Orcoyen, αυτό έχει ήδη συμβεί, για παράδειγμα με τα εμφυτεύματα στήθους, όπου τα εναλλακτικά της σιλικόνης εμφυτεύματα αποδείχθηκαν πιο επικίνδυνα από εκείνα που αντικατέστησαν.
<P>
Προσπαθώντας να υπερασπισθεί μια αβάσιμη θέση, η Επιτροπή επεδίωξε επαίσχυντα να φιμώσει τους ίδιους της τους επιστημονικούς συμβούλους. Έχει λογοκρίνει τις εκθέσεις τους, τους έχει ασκήσει πιέσεις για να αλλάξουν τη θέση τους. Η ειλικρίνεια και η διαφάνεια έχουν θυσιασθεί στο βωμό της σκοπιμότητας. Εγώ και άλλοι συνάδελφοι αποστείλαμε επιστολή στον Πρόεδρο της Επιτροπής κ. Prodi, για το θέμα αυτό, δύο μήνες πριν. Όπως αντιλαμβάνομαι, η απάντησή του έχει καθυστερήσει για κάποιο καιρό "αναμένοντας την υπογραφή", προφανώς για να διασφαλισθεί ότι δεν θα τη λάβουμε πριν από τη σημερινή συζήτηση. Ούτε οι προσωρινές απαγορεύσεις ούτε η μόνιμη απαγόρευση δικαιολογούνται από τα στοιχεία. Οι δοκιμές μετανάστευσης για τις φθαλικές ενώσεις τώρα αναπτύσσονται και θα είναι πιθανώς έτοιμες σε ορισμένους μήνες. Θα πρέπει να περιμένουμε μέχρι να είναι διαθέσιμες αυτές οι δοκιμές και τότε, εάν πρέπει, να επιβάλουμε όρια μετανάστευσης.
<P>
Ακούμε υπερβολικά πολλά για την αρχή της προφύλαξης. Για να έχει νόημα, πρέπει να επικαλούμαστε την αρχή της προφύλαξης μόνο όταν υπάρχει σαφής και αποδείξιμος κίνδυνος. Εάν συνεχίσουμε να την επικαλούμαστε όταν δεν υφίσταται καθόλου prima facie κίνδυνος, τότε γελοιοποιούμε τόσο την αρχή της προφύλαξης όσο και τους εαυτούς μας.

<SPEAKER ID=176 NAME="Liikanen">
Κύριε Πρόεδρε, κατ' αρχάς θα ήθελα να εκφράσω τα ευχαριστήριά μου προς τους βουλευτές του Κοινοβουλίου για το ζωηρό ενδιαφέρον τους γι' αυτή την υπόθεση, και ιδιαίτερα στον κ. Arvidsson, τον εισηγητή, για τις συνεχείς και εποικοδομητικές προσπάθειές του να εξευρεθεί μια λύση αποδεκτή από όλους. Η Επιτροπή κατέβαλε επίσης εκτενείς προσπάθειες για να βρεθεί μια λύση στο ζήτημα των φθαλικών ενώσεων.
<P>
Έπειτα από τις συζητήσεις σχετικά με τους κινδύνους για τα παιχνίδια από PVC που περιέχουν φθαλικές ενώσεις και τις γνωμοδοτήσεις της Επιστημονικής Επιτροπής για την Τοξικότητα, την Οικοτοξικότητα και το Περιβάλλον, η Επιτροπή έλαβε ταυτόχρονα δύο αποφάσεις το περασμένο φθινόπωρο. Η πρώτη ήταν η απόφαση για την επιβολή επείγουσας προσωρινής απαγόρευσης, η οποία υπόκειται σε ανανέωση κάθε τρεις μήνες. Δεύτερον, η Επιτροπή αποφάσισε να προτείνει μια οδηγία για τον περιορισμό της εμπορίας και χρήσης φθαλικών ενώσεων στα παιχνίδια από μαλακό PVC. Οποιεσδήποτε παρεμβάσεις εδώ στην πραγματικότητα αφορούν την πρώτη απόφαση, κι όχι απαραίτητα την εν λόγω πρόταση οδηγίας.
<P>
Η προτεινόμενη από την Επιτροπή οδηγία αποτελείται από δύο στοιχεία. Το πρώτο στοιχείο είναι η απαγόρευση χρήσης έξι φθαλικών ενώσεων σε παιχνίδια που προορίζονται να φέρονται στο στόμα μικρών παιδιών. Η απαγόρευση βασίζεται στη γνωμοδότηση της Επιστημονικής Επιτροπής, ότι τα παιχνίδια που περιέχουν ορισμένες φθαλικές ενώσεις εγκυμονούν κινδύνους για την υγεία των παιδιών όταν φέρονται στο στόμα για μεγάλα χρονικά διαστήματα. Καθώς δεν μπορεί να αποκλεισθεί ότι τα παιδιά μπορούν να φέρουν στο στόμα τους και άλλα παιχνίδια, τα οποία εντούτοις δεν προορίζονται γι' αυτό τον σκοπό, το δεύτερο στοιχείο της πρότασης είναι η απαίτηση για προειδοποιητική επισήμανση σε άλλα τέτοια παιχνίδια που θα μπορούσαν να φέρονται στο στόμα. Η πρόταση προνοεί όχι μόνο για την προστασία της υγείας των παιδιών, αλλά επίσης αντιμετωπίζει ένα ζήτημα εσωτερικής αγοράς.
<P>
Επί του παρόντος, η εσωτερική αγορά είναι κατακερματισμένη, καθώς περισσότερα από τα μισά κράτη μέλη εφαρμόζουν εθνικές απαγορεύσεις πιο αυστηρές από την επείγουσα απαγόρευση της Επιτροπής, βάσει της γενικής Οδηγίας για την Ασφάλεια των Προϊόντων. Η κυρία Jackson ρώτησε εάν τα κράτη μέλη έχουν παράσχει επιστημονικά στοιχεία στην Επιτροπή· η απάντηση είναι: εξ όσων γνωρίζω όχι.
<P>
Η προτεινόμενη οδηγία θα εναρμονίσει τους κανόνες των κρατών μελών. Παρατήρησα κατά τη σημερινή συζήτηση ότι οι βουλευτές του Κοινοβουλίου είναι διχασμένοι αναφορικά με την πρόταση της Επιτροπής. Ορισμένοι τη θεωρούν υπερβολικά αυστηρή, ενώ άλλοι θεωρούν ότι δεν παρέχει διόλου ικανοποιητική προστασία. Η πρόταση βασίζεται στις διάφορες γνωμοδοτήσεις της Επιστημονικής Επιτροπής και θεωρείται ως εφαρμογή της αρχής της προφύλαξης και επομένως ένα αναλογικό μέτρο. Θεσπίζει απαγόρευση για τα προϊόντα που εγκυμονούν δυνητικά τους μεγαλύτερους κινδύνους, δηλαδή για τα παιχνίδια που είναι σχεδιασμένα να φέρονται στο στόμα, και ένα λιγότερο αυστηρό μέτρο - την επισήμανση - για τα προϊόντα που δεν προορίζονται να φέρονται στο στόμα, αλλά για τα οποία ο κίνδυνος δεν μπορεί να αποκλεισθεί.
<P>
Η Επιτροπή δεν είναι σε θέση να αποδεχθεί εκείνες τις τροπολογίες του Κοινοβουλίου που θα διεύρυναν το πεδίο της προτεινόμενης απαγόρευσης, ώστε να καλύψει και άλλους πλαστικοποιητές εκτός από τις έξι κατονομαζόμενες φθαλικές ενώσεις, ή για να καλύψει άλλα παιχνίδια εκτός από εκείνα που προορίζονται να φέρονται στο στόμα. Επίσης η Επιτροπή δεν μπορεί να αποδεχθεί τις τροπολογίες που θα διεύρυναν το πεδίο της οδηγίας ώστε να καλύψει παιχνίδια που προορίζονται για μεγαλύτερα παιδιά. Θεωρούμε ότι οι διάφορες αυτές προτάσεις δεν μπορούν να αιτιολογηθούν βάσει των κινδύνων που είτε προσδιορίζουν οι γνωμοδοτήσεις της Επιστημονικής Επιτροπής είτε υπόκεινται στην εφαρμογή της αρχής της προφύλαξης.
<P>
Επιπλέον, η Επιτροπή δεν μπορεί να αποδεχθεί αυτή τη στιγμή τροπολογίες που θα επέβαλαν όρια μεταναστεύσεων, αλλά η Επιτροπή αποδέχεται τις τροπολογίες που προβλέπουν την αναθεώρησή τους, όταν θα έχουν εγκριθεί οι μέθοδοι δοκιμών. Η Επιτροπή μπορεί να αποδεχθεί καταρχήν τις τροπολογίες που απαγορεύουν τη χρήση αρωμάτων στα παιχνίδια για παιδιά κάτω των τριών ετών, τα οποία περιέχουν τις εν λόγω έξι φθαλικές ενώσεις. Μπορεί επίσης να αποδεχθεί τροπολογίες που προτείνουν την αναθεώρηση της οδηγίας και τη διεύρυνση του πεδίου αυτής της αναθεώρησης.
<P>
Για να συνοψίσω την άποψή μας, η Επιτροπή μπορεί να αποδεχθεί, τουλάχιστον καταρχήν, τις τροπολογίες αριθ. 2, 4, 5, 9, 10, 11, 18, 24, ενώ η Επιτροπή απορρίπτει τις τροπολογίες αριθ. 1, 3, 6, 7, 8, 12, 13, 14, 15, 16, την αναθεωρημένη 17, 19, 20, 21, 22, 23 και 25. Επιθυμούμε να συνεχίσουμε τον διάλογο με το Κοινοβούλιο και είμαι πεπεισμένος ότι μπορούμε να συμφωνήσουμε σε μια εποικοδομητική λύση.

<SPEAKER ID=177 NAME="Πρόεδρος">
Σας ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=7>
Βοοειδή και βόειο κρέας
<SPEAKER ID=178 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α5-0193/2000), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση του Συμβουλίου ενόψει της έγκρισης του κανονισμού του Ευρωπαϊκού Κοινοβουλίου και του Συμβουλίου που θεσπίζει ένα σύστημα αναγνώρισης και καταγραφής των βοοειδών και τη σήμανση του βοείου κρέατος και των προϊόντων με βάση βόειο κρέας και καταργεί τον κανονισμό (ΕΚ) αριθ. 820/97 (εισηγητής: ο κ. Παπαγιαννάκης).

<SPEAKER ID=179 NAME="Παπαγιαννάκης">
. Κύριε Πρόεδρε, ο κανονισμός τον οποίο εξετάζουμε είναι τμήμα μιας σειράς παρεμβάσεων που αποβλέπουν στην ανόρθωση της κατάστασης που προέκυψε από την κρίση των τρελλών αγελάδων και σε μια πολιτική πρόληψης τέτοιων καταστάσεων, όπως επίσης αποβλέπει και στην αποκατάσταση της εμπιστοσύνης των καταναλωτών στο βοδινό κρέας.
<P>
Γι' αυτό το σκοπό, ο κανονισμός εγκαθιστά ένα σύστημα ταυτοποίησης των ζώων, με πολλούς τεχνικούς τρόπους, στόχος του οποίου είναι η ανιχνευσιμότητα, η δυνατότητα δηλαδή να συνδεθεί κάθε τεμάχιο κρέατος που αγοράζει τελικά ο καταναλωτής με το ζώο από το οποίο προέρχεται. Είναι ήδη ένα σύστημα εξαιρετικά τεχνικό και βαρύ.
<P>
Προβλέπει, επίσης, ένα σύστημα σήμανσης του κρέατος και των προϊόντων κρέατος. Ο καταναλωτής θα έχει μέσω μιας ετικέτας που θα υπάρχει επάνω στο προϊόν που αγοράζει τη στοιχειώδη, αλλά και απαραίτητη και χρήσιμη πληροφόρηση για το κρέας που αγοράζει.
<P>
Η προσπάθεια αυτή έχει ξεκινήσει, κύριε Πρόεδρε, εδώ και τέσσερα χρόνια. Η καθυστέρηση είναι μεγάλη και την έχουμε συχνά καταγγείλει. Θα θυμάστε όλοι, τον περασμένο Δεκέμβριο, τις διαμάχες που είχαμε με τα άλλα Όργανα της Ένωσης όταν τα υποψιαστήκαμε ότι για άλλη μια φορά πήγαιναν να αναβάλουν και να καθυστερήσουν την εφαρμογή του κανονισμού.
<P>
Σήμερα έχουμε μια κατάσταση την οποία θέλω να εξηγήσω με απλοποιημένο τρόπο. Μετά την πρώτη ανάγνωση στο Ευρωπαϊκό Κοινοβούλιο, το Συμβούλιο ενέκρινε μία κοινή θέση. Η κοινή θέση περιλαμβάνει τις περισσότερες τροπολογίες που έκανε το Ευρωπαϊκό Κοινοβούλιο. Το κείμενο του κανονισμού απλοποιείται. Η εφαρμογή του διευκολύνεται. Το σύστημα εποπτείας ενισχύεται. Ωστόσο, η κοινή θέση δεν δέχεται την τροπολογία μας που καταργούσε από την υποχρεωτική ετικέτα που θα έχει επάνω το κρέας την αναφορά στην κατηγορία των ζώων από την οποία προέρχεται το κρέας. Εμείς, είχαμε καταργήσει αυτή την ένδειξη για λόγους απλοποίησης της ετικέτας, ώστε να μπορεί ο καταναλωτής να πληροφορείται με μεγαλύτερη σαφήνεια, και επίσης για να ελαφρύνουμε το κόστος για τις επιχειρήσεις εμπορίας του κρέατος.
<P>
Το επιχείρημα για να διατηρηθεί η αναφορά στην κατηγορία των ζώων είναι ότι αυτή η ένδειξη ανταποκρίνεται στις ανάγκες, στις συνήθειες, στις προτιμήσεις των καταναλωτών, τουλάχιστον σε ορισμένες χώρες της Ένωσης. Το ερώτημα, λοιπόν, είναι αν θα επιμείνουμε στην τροποποίηση του κειμένου που έχουμε, του κανονισμού, πράγμα που πιθανότατα θα μας οδηγήσει σε μια διαδικασία συνδιαλλαγής, στην καθυστέρηση της εφαρμογής του κανονισμού, ενώ από την άλλη μεριά, θυμίζω και πάλι, το Ευρωπαϊκό Κοινοβούλιο έχει ταχθεί υπέρ της συντομότερης δυνατής εφαρμογής του κανονισμού αυτού, και μάλιστα κατηγορούσε και συνεχίζει να κατηγορεί τα άλλα Όργανα της Ευρωπαϊκής Ένωσης για απαράδεκτη καθυστέρηση. Και αναφέρομαι στην τροπολογία περί κατηγορίας ζώων, και όχι σε μια δεύτερη τροπολογία που αφορά τον κιμά, διότι νομίζω ότι δεν ανταποκρίνεται σε καμία ιδιαίτερη ανάγκη. Ο κιμάς, με τις ρυθμίσεις που έχουμε στον κανονισμό, συνδέεται έτσι κι αλλιώς απόλυτα με το ζώο από το οποίο προέρχεται, τα υπόλοιπα ζητήματα είναι και ζητήματα τεχνικά της παραγωγής και καλά θα κάναμε να μη αλλάξουμε όσα λέει ο κανονισμός.
<P>
Έρχομαι τώρα στο θέμα της Επιτροπής Περιβάλλοντος, της οποίας έχω την τιμή να είμαι εισηγητής. Η Επιτροπή Περιβάλλοντος αποφάσισε με ικανή πλειοψηφία να επιμείνει στην τροποποίηση του κειμένου. Ενέκρινε την βασική αυτή τροπολογία για την κατάργηση της ένδειξης της αναφοράς στην κατηγορία ζώων. Ο εισηγητής σας, δυστυχώς, δεν έχει πεισθεί για την ανάγκη και την χρησιμότητα και τη σκοπιμότητα τροποποίησης του κειμένου και αισθάνεται υποχρεωμένος, με λύπη του, να εισηγηθεί την αντίθετη άποψη, δηλαδή να μην εγκρίνουμε καμία τροπολογία και να προχωρήσουμε στην αποδοχή της κοινής θέσης. Ελπίζω η σοφία αυτής της αίθουσας να δώσει την καλύτερη δυνατή και την πιο ασφαλή λύση για την ταχύτερη εφαρμογή του κανονισμού τον οποίο συζητάμε και να λύσει και αυτήν την, ελπίζω, παροδική διαφορά εκτίμησης που υπάρχει ανάμεσα στον εισηγητή και την επιτροπή του.

<SPEAKER ID=180 LANGUAGE="EN" NAME="Jackson">
Κύριε Πρόεδρε, σχετικά με ένα θέμα διαδικασίας: ως πρόεδρος της Επιτροπής Περιβάλλοντος θα ήθελα απλώς να επισημάνω ότι η δουλειά του εισηγητή είναι να παρουσιάζει την έκθεση της επιτροπής. Εάν ο κ. Παπαγιαννάκης επιθυμεί να εκφράσει την προσωπική του άποψη, θα πρέπει να έχει την ελευθερία να το πράξει. Αλλά αυτό που δεν μπορεί να κάνει είναι να συγχέει αυτά τα δύο πράγματα.
<P>
(Χειροκροτήματα)

<SPEAKER ID=181 NAME="Παπαγιαννάκης">
. Κύριε Πρόεδρε, συμφωνώ απολύτως με τα όσα είπε η πρόεδρος της επιτροπής μας. Παρουσίασα όλη τη συζήτηση και όλη τη διαμάχη που υπάρχει σχετικά με τον κανονισμό. Στις δύο τελευταίες γραμμές εξέφρασα την προσωπική μου άποψη, με μεγάλη μου λύπη, για να μην ξαναπάρω τον λόγο και ως ομιλητής. Κατά τα άλλα, θέλω να διαβεβαιώσω την πρόεδρό μας ότι σέβομαι απολύτως τις διαδικασίες, ίσως περισσότερο από πάρα πολλούς άλλους συναδέλφους, τόσο στο θέμα αυτό όσο και σε άλλα θέματα.

<SPEAKER ID=182 NAME="Goodwill">
Κύριε Πρόεδρε, η παρούσα νομοθεσία σχετικά με την επισήμανση του βοείου κρέατος έχει δύο διαφορετικές πτυχές. Πρώτον, διασφαλίζει την ανιχνευσιμότητα των προϊόντων βοείου κρέατος. Οι περιπτώσεις τροφικής δηλητηρίασης από βόειο κρέας είναι σπάνιες, και τις περισσότερες φορές μπορούν να αποδοθούν στον τρόπο αποθήκευσης ή παρασκευής του βοείου κρέατος στο σπίτι ή στη μονάδα τροφοδοσίας, παρά στους μεταποιητές. Σποραδικά, ωστόσο υπάρχουν προβλήματα, όπως η έξαρση κολοβακτηριδίων κοπράνων στη Σκωτία. Στην περίπτωση αυτή, η επισήμανση μπορεί να επιτρέψει να τεθεί σε επιφυλακή το κοινό χωρίς να προκληθεί πανικός και να διευκολύνει την ανίχνευση του μολυσμένου βοείου κρέατος στο κατάστημα, στο σφαγείο ή στο αγρόκτημα από όπου ξεκίνησε το πρόβλημα.
<P>
Δεύτερον, η επισήμανση θα προσδιορίζει τη χώρα ή τις χώρες καταγωγής του βοείου κρέατος. Αυτό δεν γίνεται για να συνδράμει τους ξενόφοβους καταναλωτές που θέλουν να απορρίπτουν όλα τα ξένα πράγματα - μολονότι δεν υπάρχει τίποτε το μεμπτό στην επιθυμία κάποιου να στηρίζει τους δικούς του κτηνοτρόφους που αντιμετωπίζουν οικονομικές πιέσεις άνευ προηγουμένου. Η κρίση της ΣΕΒ αποκάλυψε με δραματικό τρόπο τους πιθανούς κινδύνους για την υγεία που συνδέονται με το βόειο κρέας. Ορισμένες χώρες, όπως η Γαλλία, εφαρμόζουν την πολιτική σφαγής όλου του κοπαδιού, η οποία ίσως να καθησυχάζει τους καταναλωτές παρά την έλλειψη επιστημονικής της βάσης και του κινδύνου μειωμένης παροχής στοιχείων. Το Ηνωμένο Βασίλειο, από την άλλη πλευρά, που έχει μεγαλύτερο επίπεδο κρουσμάτων ΣΕΒ αυτή τη στιγμή, απομακρύνει όλα τα ζώα που είναι μεγαλύτερα των 30 μηνών από την τροφική αλυσίδα και υιοθετεί ένα ευρύ φάσμα άλλων μέτρων.
<P>
Θα μπορούσαμε να επιχειρηματολογούμε όλη την ημέρα σχετικά με τους λόγους που το βόειο κρέας είναι το ασφαλέστερο, αλλά είναι γεγονός ότι μόλις εφαρμοσθεί η επισήμανση ο καταναλωτής θα είναι σε θέση να αποφασίζει. Δεν θα μπορεί να υπάρχει δικαιολογία για τη συνέχιση της παράνομης απαγόρευσης του βρετανικού βοείου κρέατος εκ μέρους της Γαλλίας, εάν υπάρχουν σαφείς επισημάνσεις. Στην πραγματικότητα, όσοι έχουν μελετήσει το θέμα σε βάθος στη Γαλλία είναι πολύ πιθανό να αποφασίσουν να αγοράζουν βρετανικό βόειο κρέας, ως την ασφαλέστερη και νοστιμότερη επιλογή.
<P>
Θα προβώ τώρα σε σχολιασμό των τροπολογιών. Η συμπερίληψη της κατηγορίας είναι περιττή, δαπανηρή και ενδεχομένως να προκαλέσει σύγχυση στους καταναλωτές. Οι περισσότερες νοικοκυρές δεν γνωρίζουν τη διαφορά μεταξύ δαμαλίδας και μόσχου. Ένας αποστεωμένος μόσχος Holstein θα είναι στην ίδια κατηγορία με έναν θαυμάσιο Charolais, αλλά η δίδυμη αδελφή αυτού του εκλεκτού ζώου θα βρίσκεται σε διαφορετική κατηγορία απλώς και μόνο εξαιτίας του φύλου της. Είναι σαφές ότι αυτή η κατάσταση είναι γελοία. Η απαρίθμηση των κατηγοριών δημιουργεί έξοδα στους κτηνοτρόφους και στους κρεοπώλες και ταυτόχρονα θα παρέχει άσχετες ή παραπλανητικές πληροφορίες στους καταναλωτές. Θα μπορούσε επίσης να οδηγήσει σε υποτίμηση ορισμένων κατηγοριών, όπως αυτής των νεαρών ταύρων, καθώς τα σούπερ μάρκετ αναδιοργανώνουν τις κατηγορίες που αποθηκεύουν με γνώμονα την αποδοτικότητα. Εάν η Γαλλία επιθυμεί να συνεχίσει μόνο με το δικό της σύστημα, τότε δεν θα ήθελα να την παρεμποδίσω. Είναι ζήτημα επικουρικότητας.
<P>
Η τροπολογία στο άρθρο 14 θα αποτρέψει καταστάσεις σύγχυσης, όταν ο κιμάς βοείου κρέατος - ο οποίος τίθεται σε εμπορία για παράδειγμα στην Αυστρία, κύριε Fischler - αλλά έχει προέλθει από πολωνικά ζώα που έχουν εισαχθεί ζωντανά στην Αυστρία, θα μπορούσε να φέρει την επισήμανση "παρασκευασμένο στην Αυστρία". Δεν είμαι σίγουρος ότι οι αυστριακοί κτηνοτρόφοι θα ήθελαν να συμβεί κάτι τέτοιο. Χωρίς αυτή την τροπολογία, αυτή η δυνητικά παραπλανητική υπόδειξη θα μπορούσε να ενθαρρύνει τις εισαγωγές ζώντων ζώων, με προφανείς συνέπειες για την ευημερία των ζώων.
<P>
Εργαζόμαστε στο πλαίσιο ενός πολύ πιεστικού χρονοδιαγράμματος επ' αυτής της νομοθεσίας, η οποία αναμένεται να τεθεί σε ισχύ την 1η Σεπτεμβρίου. Θα ήταν κατά συνέπεια ανευθυνότητα από την πλευρά του Κοινοβουλίου να υιοθετήσει τροπολογίες που δεν ενέκρινε το Συμβούλιο. Δεν υπάρχει χρόνος για συνδιαλλαγή. Δεν συμφωνώ με το επιχείρημα ότι το Κοινοβούλιο πρέπει να παραιτηθεί του συνταγματικού δικαιώματός του να βελτιώσει αυτή την πρόταση, επειδή άλλοι παρέλειψαν να ξεκινήσουν εγκαίρως τη νομοθετική διαδικασία. Έχουμε τώρα μια νέα γαλλική Προεδρία - δεν γνωρίζω εάν υπάρχει κάποιος εκπρόσωπός της εδώ - αλλά συστήνω στο Συμβούλιο τις τροπολογίες που ενέκρινε η Επιτροπή Περιβάλλοντος με μεγάλη πλειοψηφία. Μήπως θα μπορούσα να ζητήσω μέσω εσάς, κύριε Πρόεδρε, το Συμβούλιο, ή εάν αυτό δεν επιτευχθεί, τότε ο Επίτροπος να προβεί σε δήλωση στο Κοινοβούλιο; Νομίζετε ότι μπορείτε να διασφαλίσετε μια συμφωνία, βάσει των πέντε τροπολογιών που εγκρίθηκαν στην επιτροπή, η οποία θα σέβεται αφενός τις απόψεις του Κοινοβουλίου και αφετέρου θα θεσπίσει εγκαίρως αυτή τη νομοθεσία, ως το πρώτο μεγάλο επίτευγμα της γαλλικής Προεδρίας;

<SPEAKER ID=183 NAME="Whitehead">
Κύριε Πρόεδρε, η εν λόγω πρόταση έχει μακρά ιστορία. Μπορώ να αντιληφθώ για ποιον λόγο ο εισηγητής, κ. Παπαγιαννάκης, έχει κουρασθεί από τις παρεπόμενες διαμάχες. Ωστόσο, έχουμε φθάσει σχεδόν στο τέλος. Ως εισηγητής, όφειλε πολύ σωστά να πει στο Σώμα ότι η Επιτροπή Περιβάλλοντος υπερψήφισε με ουσιαστική πλειοψηφία - νομίζω 33 ψήφων έναντι 13 - την απάλειψη των διατάξεων που αφορούν την κατηγορία του ζώου.
<P>
Πραγματοποιήσαμε ορισμένους συμβιβασμούς στην επιτροπή, σε ό,τι αφορά τόσο το χρονοδιάγραμμα όσο και την ουσία. Η επιτροπή διατήρησε σε όλη τη διάρκεια μια σαφή προτεραιότητα και επέμεινε σε αυτή τόσο απέναντι στο Συμβούλιο όσο και απέναντι στην Επιτροπή: δηλαδή να υπάρχει η πιο ξεκάθαρη και η καλύτερα προσδιορισμένη οδός ανιχνευσιμότητας που μπορούμε να έχουμε για τον κιμά, καθώς και για τις άλλες μορφές βοείου κρέατος, για λόγους ασφάλειας. Για τον λόγο αυτό, απέρριψε σε πρώτη ανάγνωση τις περιττές απαιτήσεις για τους χρόνους ωρίμανσης, όσο και αν τους επιθυμούσαν οι μάγειροι, καθώς και για την κατηγορία του ζώου, η οποία δεν συνεισέφερε τίποτε στην ανιχνευσιμότητα, προσέθετε επιπλέον έξοδα και αύξανε τη δυσαρέσκεια πολλών κρατών μελών και εκείνων που θα πρέπει να εφαρμόσουν αυτή την πρόταση.
<P>
Ως αποτέλεσμα, θεωρήσαμε ότι το ζήτημα είχε επιλυθεί. Μάλιστα, όπως δήλωσε ο κ. Παπαγιαννάκης, υπήρξαν αντίστοιχες υποχωρήσεις από την Επιτροπή. Τώρα με έκπληξη διαπιστώνουμε ότι η κατηγορία των ζώου έχει επανέλθει, και για μία ακόμη φορά η Επιτροπή Περιβάλλοντος ψήφισε την απάλειψή της. Η Επιτροπή γνωρίζει τους λόγους. Γνωρίζει ότι δεν μπορεί να μας εκβιάζει με την απειλή ότι θα βγούμε εκτός χρονοδιαγράμματος. Έχουμε κάνει παραχωρήσεις, συμπεριλαμβανομένης ήδη μιας καθυστέρησης μηνών στην εφαρμογή της δεύτερης φάσης αυτής της πρότασης, και το πράξαμε πρόθυμα.
<P>
Παροτρύνω το Σώμα να επιβεβαιώσει τη θέση που έλαβε κατά την πρώτη ανάγνωση και να αποκλείσει κάποια μορφή υποχρεωτικής επισήμανσης της κατηγορίας του ζώου, η οποία είναι εντελώς προαιρετική για τα κράτη μέλη - μια μορφή επισήμανσης, την οποία, πρέπει να επισημάνουμε, ότι δεν γνωρίζουμε λεπτομερώς. Θα πρέπει να παραδοθούμε στις μυστικές συμφωνίες της επιτροπολογίας εάν αφήσουμε στην Επιτροπή την προώθηση των ακριβών ορισμών. Δεν είμαστε διατεθειμένοι να κάνουμε κάτι τέτοιο. Θέλουμε την ανιχνευσιμότητα και την εποπτεία, θέλουμε αυτή την πρόταση και την θέλουμε γρήγορα. Θέλουμε την καλύτερη και την οικονομικότερη οδό πραγματοποίησής της και οι τροπολογίες αριθ. 3 και 5 το επιτυγχάνουν. Οι διάφορες τροπολογίες για τον κιμά συνεισφέρουν στην εποπτεία και στην ανιχνευσιμότητα με τον τρόπο που προτείνουμε.
<P>
Η συνδιαλλαγή, κύριε Παπαγιαννάκη, δεν θα πάρει πολύ καιρό. Συνίσταται σε δύο λέξεις από τον Επίτροπο σήμερα το απόγευμα : "Το δεχόμαστε". Ας τις ακούσουμε.

<SPEAKER ID=184 LANGUAGE="SV" NAME="Olsson">
Κύριε Πρόεδρε, δεν υπάρχει λόγος να επαναλάβω αυτό που ανέφεραν οι συνάδελφοι κύριοι Goodwill και Whitehead για τη σημαντική ομοφωνία που επιτύχαμε στην Επιτροπή Περιβάλλοντος, Δημόσιας Υγείας και Προστασίας των Καταναλωτών. Επιτρέψτε μου, ωστόσο, να πω ότι μετά τα γεγονότα των τελευταίων ημερών, όπου δηλαδή είχαμε και άλλα κρούσματα της νόσου ΣΕΒ στη Γαλλία, είναι προφανές ότι έχουμε πολύ δρόμο ακόμα μέχρις ότου φτάσουμε στο σημείο να είναι απολύτως ασφαλής η αγορά του βόειου κρέατος. Μία μόνο δυνατότητα υπάρχει να αποκατασταθεί η εμπιστοσύνη των καταναλωτών, συγκεκριμένα, με τη διασφάλιση της ποιότητας των προϊόντων.
<P>
Αν η ΕΕ ήταν ένας ιδανικός κόσμος, τότε, θα είχαμε μια υπηρεσία αρμόδια για τα τρόφιμα, η οποία θα μπορούσε να ασκεί έλεγχο και να φροντίζει ώστε όλοι να συμπεριφέρονται σύμφωνα με τους κανονισμούς. Σε μια τέτοια περίπτωση, η ποιότητα του κρέατος θα ήταν, σε μεγάλο βαθμό, η ίδια σε ολόκληρη την Ένωση και παντού θα ήταν στο επίπεδο των κοινοτικών, τουλάχιστον, στάνταρντς. Αν, πέραν αυτού, μπορούσαμε να φροντίσουμε να συμμορφώνονταν όλοι με τους κανονισμούς που αφορούν τις μεταφορές, τότε, δεν θα υπήρχε κίνδυνος να βασανίζονται τα ζώα κατά τη διάρκεια των μεταφορών. Τώρα, πρέπει, αντιθέτως, να έχουμε ένα σύστημα το οποίο συνεπάγεται ότι πρέπει να αναφέρεται η προέλευση των ζώων, ο τόπος γέννησής τους, ο τόπος εκτροφής τους και ο τόπος σφαγής τους. Με αυτόν τον τρόπο, ο καταναλωτής πληροφορείται για το ποιες μπορούσαν να είναι οι συνθήκες διαβίωσης του ζώου και για το αν έχει γίνει αντικείμενο μεταφορών μακράς διαρκείας.
<P>
Κύριε Πρόεδρε! Το σημαντικότερο είναι, και ολοκληρώνω, να αποκτήσουμε ένα σύστημα το οποίο συνεπάγεται ότι στην ετικέττα που επικολλάται στο πακέτο με το κρέας μπορούμε να δούμε την προέλευση του και ότι, κατόπιν, μπορούμε, ακολουθώντας αντιστρόφως όλην τη διατροφική αλυσίδα, να οδηγηθούμε ως τον βασικό παραγωγό. Αυτός πρέπει να είναι και ο στόχος μας!

<SPEAKER ID=185 NAME="Staes">
Verts/ALE). (NL) Κύριε Πρόεδρε, συνάδελφοι, η ομάδα των Πρασίνων είναι ικανοποιημένη σε μεγάλο βαθμό με την κοινή θέση του Συμβουλίου. Πιστεύουμε ότι αποτελεί ένα μεγάλο βήμα προς τα εμπρός. Τη θεωρούμε ως μία σημαντική νίκη για το Κοινοβούλιο.
<P>
Συνάδελφοι, θα ήθελα παρ' όλα αυτά να επιστήσω την προσοχή σας στο γεγονός ότι θα πρέπει να διακρίνουμε μεταξύ της ανιχνευσιμότητας αφενός και της εμπιστοσύνης του καταναλωτή αφετέρου. Η ανιχνευσιμότητα αποτελεί, πιστεύω, ένα τεχνικό δεδομένο, του οποίου μπορεί να κάνει χρήση κανείς μέσω αριθμών και γραμμικών κωδίκων, που ο καταναλωτής αδυνατεί να διαβάσει ή να ερμηνεύσει. Η ουσία είναι ότι η ανιχνευσιμότητα συμβάλλει, όχι μόνο στην προστασία του καταναλωτή, αλλά συνολικά της αλυσίδας του κρέατος, καθώς χάρη σε αυτή μπορεί να εντοπισθεί πάραυτα η εστία ενός προβλήματος, όταν ξεσπάσει για παράδειγμα μία κρίση ή ένα σκάνδαλο. Με τον τρόπο αυτό αποφεύγεται η καταστροφή του συνόλου της βιομηχανίας κρέατος εξαιτίας μίας μεμονωμένης εγκληματικής ενέργειας ή αμέλειας.
<P>
Η εμπιστοσύνη του καταναλωτή δεν περιορίζεται ωστόσο αποκλειστικά στην ανιχνευσιμότητα. Η εμπιστοσύνη σε ένα προϊόν μπορεί να εξασφαλισθεί, πιστεύω, εφόσον παρέχουμε στον καταναλωτή αξιόπιστες και κυρίως κατανοητές πληροφορίες σχετικά με την ποιότητα του προϊόντος που αγοράζει. Πιστεύω ότι η αναφορά στην κατηγορία ενός ζώου, εφόσον αυτή γίνεται με τρόπο κατανοητό, συμβάλλει ουσιαστικά στο να εμπιστευθεί ο καταναλωτής ένα συγκεκριμένο προϊόν. Γι' αυτό και λυπούμαι που η συντριπτική πλειοψηφία της Επιτροπής Περιβάλλοντος απέρριψε το στοιχείο αυτό και διέγραψε τελικά την κατηγορία του ζώου.
<P>
Η ομάδα μου ζήτησε κατά την πρώτη ανάγνωση να αναφέρεται τόσο η ράτσα όσο και η περιφέρεια καταγωγής του ζώου. Λυπούμαι ιδιαίτερα που δεν μπορέσαμε να κάνουμε δεκτή στην πρώτη ανάγνωση την αναφορά της ράτσας και την περιοχή προέλευσης. Θα ήθελα να καλέσω ωστόσο τη βιομηχανία κρέατος να μην υιοθετήσει αμυντική στάση στο ζήτημα αυτό, αλλά να αναλάβει πρωτοβουλίες. Πιστεύω ότι κάτι τέτοιο θα είναι προς όφελός της και θα συμβάλει τελικά στην αύξηση των κερδών της.

<SPEAKER ID=186 LANGUAGE="DE" NAME="Fiebiger">
Κύριε Πρόεδρε, οι ρυθμίσεις για το μη υποχρεωτικό σύστημα σήμανσης που προβλεπόταν στον κανονισμό ΕΚ του έτους 1999 λήγουν την πρώτη Αυγούστου. Προκειμένου να μην δημιουργηθεί νομικό κενό θα πρέπει να εγκρίνουμε τον προκείμενο κανονισμό του Συμβουλίου. Η συμφωνία στην οποία κατέληξαν οι Υπουργοί Γεωργίας σχετικά με ένα σύστημα σήμανσης για όλη την ευρωπαϊκή επικράτεια δεν είναι κάτι το θεαματικό. Οι εργασίες στην Επιτροπή Γεωργίας ήταν πολύ πιο απαιτητικές από το προκείμενο αποτέλεσμα. Το περιεχόμενο όλων των εγκριθέντων μέτρων προσαρμόζεται έτσι ώστε τα αποδεικτικά στοιχεία για την προέλευση του κρέατος να αποτελούν εγγύηση προκειμένου να εφαρμοσθούν διαδικασίες ελέγχου του περιβάλλοντος και όταν παρίσταται ανάγκη να επιβάλλονται κυρώσεις.
<P>
Η κοινοτική ρύθμιση της σήμανσης στοχεύει στη βελτίωση της διαφάνειας των συνθηκών παραγωγής και εμπορίας του βοείου κρέατος ειδικά όσον αφορά την ασφάλεια ως προς την προέλευσή του. Δεν μπορεί να αποκλεισθεί ότι θα αυξηθεί ενδεχομένως το κόστος του εμπορεύματος καθότι το κόστος για την εφαρμογή των διατάξεων θα μετακυληθεί στους καταναλωτές.
<P>
Με αυτόν τον τρόπο δεν βελτιώνεται όμως δραστικά η αντιμετώπιση του κινδύνου για την ποιότητα των τροφίμων, ενός κινδύνου του οποίου δεν έχουμε εποπτεία, δεδομένου ότι οι πληροφορίες που δίδονται δεν προορίζονται κατά κύριο λόγο για τους καταναλωτές. Τα προηγούμενα 16 χρόνια, από τότε δηλαδή που διαπιστώθηκε το πρώτο κρούσμα των τρελών αγελάδων, έδειξαν πόσο μεγάλη σημασία έχει η εμπιστοσύνη των καταναλωτών στην παραγωγή. Το πιο αποτελεσματικό μέτρο είναι η ενίσχυση της παραγωγής στην περιοχή προέλευσης. Είναι κάτι που μπορεί να υποστηρίξει κανείς τόσο από οικολογική όσο και από οικονομική άποψη.

<SPEAKER ID=187 LANGUAGE="FR" NAME="Souchet">
Κύριε Πρόεδρε, είχαμε επιμείνει, κατά την πρώτη ανάγνωση, στο τεράστιο παράδοξο που συνιστά, για την Ευρωπαϊκή Ένωση, το γεγονός ότι δεκατέσσερα χρόνια μετά την εμφάνιση της ΣΕΒ εξακολουθεί να μην διαθέτει ένα σύστημα επισήμανσης που θα επιτρέπει στον καταναλωτή να ενημερώνεται δεόντως.
<P>
Ευτυχώς, ορισμένα κράτη μέλη, μεταξύ των οποίων και η Γαλλία από το 1996, ανέλαβαν, μόνα τους, την πρωτοβουλία και την ευθύνη να θέσουν σε εφαρμογή εθνικά συστήματα που αποδείχθηκαν διαφανή, αποτελεσματικά, διατηρώντας παράλληλα την ευελιξία τους. Θα έπρεπε να τα είχαμε επικυρώσει.
<P>
Το Σώμα μας δεν το έκανε αυτό αλλά τουλάχιστον ενσωμάτωσε κάποιες από τις διατάξεις τους. Οι περισσότερες από αυτές ενσωματώθηκαν, προς μεγάλη μας ικανοποίηση, στην κοινή θέση. Το σημαντικό είναι ο καταναλωτής να μπορεί να προσανατολιστεί χωρίς δυσκολία. Για να τον ενημερώσουμε χωρίς να τον παραπλανήσουμε, πρέπει να αναγράφουμε ρητά στην ετικέτα τις σημαντικές ενδείξεις, ενώ οι δευτερεύουσες για τον καταναλωτή ενδείξεις μπορούν να είναι προσβάσιμες για τον έλεγχο μέσω του γραμμωτού κώδικα. Μια υπερφορτωμένη ετικέτα δεν θα συνιστούσε πλέον ένα στοιχείο ασφάλειας τροφίμων, αλλά θα συνιστούσε ταυτόχρονα έναν παράγοντα πρόσθετων εξόδων για τις ΜΜΕ μας και μια πραγματική στρέβλωση του ανταγωνισμού, απουσία αντίστοιχης υποχρέωσης για τις τρίτες χώρες.
<P>
Πρέπει επίσης να προχωρήσουμε γρήγορα και να αποφύγουμε, για το συμφέρον των παραγωγών και των καταναλωτών, κάθε νομικό κενό. Επομένως, είναι κατά τη γνώμη μας σημαντικό να μην αμφισβητείται η ισορροπία στην οποία έχουμε φτάσει. Ο εισηγητής μας κάνει αυτή τη σύσταση, εκτός και αν ξαναρχίσουμε μια μακρόχρονη διαδικασία συνδιαλλαγής. Αλλά το να μην αμφισβητήσουμε την ισορροπία του κανονισμού συνεπάγεται, από την άλλη πλευρά, μια τεράστια επαγρύπνηση σε επίπεδο κανονισμού εφαρμογής, ιδιαίτερα όσον αφορά τον ακριβή ορισμό των κατηγοριών και του καταλόγου των προϊόντων και των τομέων στους οποίους θα πρέπει να εφαρμόζονται.
<P>
Θα χρειαστεί να επιδείξουμε λογική, δικαιοσύνη, ευελιξία και συναίσθηση των συμφερόντων των Ευρωπαίων. Θα χρειαστεί να λάβουμε υπόψη μας το σύνολο των επιχειρηματιών όλων των διαστάσεων, κυρίως των μικρών και μεσαίων, που είναι πολυάριθμοι σε αυτόν τον τομέα και διάσπαρτοι στα εδάφη μας, οι οποίοι δημιουργούν πολλές θέσεις εργασίας και συχνά καταφεύγουν σε ζώα ή σε κομμάτια διαφορετικής προέλευσης. Θα χρειαστεί να επιδείξουμε προσοχή και επαγρύπνηση προκειμένου να μην επιβαρύνουμε αυτές τις επιχειρήσεις με άχρηστα πρόσθετα έξοδα. Παραδείγματος χάρη, είναι σαφές ότι η αναφορά της κατηγορίας δεν θα είχε κανένα νόημα για τα προϊόντα συναρμολογήσεως και ιδιαίτερα για τα σουβλάκια· είναι επίσης σαφές ότι πρέπει να προβλέπεται κάποια ευελιξία και για το κρέας που προορίζεται για τα εστιατόρια, διαφορετικά τα εστιατόριά μας θα καταφύγουν στο βραζιλιάνικο κρέας.
<P>
Ας σεβαστούμε λοιπόν την ισορροπία του κανονισμού και ας εισαγάγουμε άμεσα τα απαραίτητα στοιχεία ευελιξίας σε επίπεδο κανονισμού εφαρμογής, έτσι ώστε να διαφυλάσσονται τα συμφέροντα των ευρωπαίων παραγωγών και να ενημερώνονται ταυτόχρονα οι ευρωπαίοι καταναλωτές.

<SPEAKER ID=188 LANGUAGE="FR" NAME="Martinez">
Κύριε Επίτροπε, αγαπητοί συνάδελφοι, για μια ακόμα φορά, μετά τις 16 Δεκεμβρίου 1999, καλούμεθα να εξετάσουμε το πρόβλημα της αναγνώρισης και καταγραφής των βοοειδών και το πρόβλημα της ετικέτας. Και όλα αυτά γιατί εδώ και δεκατέσσερα χρόνια, στην ουσία, και εδώ και τέσσερα χρόνια, επισήμως, υπάρχει μια νόσος των ζώων, δηλαδή μια ασθένεια η οποία μεταδίδεται από τις αγελάδες, και μάλιστα τις βρετανικές, στον άνθρωπο.
<P>
Καθώς δεν γνωρίζουμε τη θεραπεία αυτής της ασθένειας, καθώς δεν θελήσαμε να την προλάβουμε όταν μπορούσαμε να το πράξουμε, από το 1989, περιοριζόμαστε σήμερα σε μια προσπάθεια να καθησυχάσουμε τους καταναλωτές. Έτσι, όπως οι Αμερικανοί είχαν εφεύρει, τη δεκαετία του 1950, το χάπι της ευτυχίας, εμείς εφηύραμε το ηρεμιστικό των καταναλωτών, δηλαδή την ετικέτα. Μόλις ένας καταναλωτής εκδηλώσει ανησυχία, αγωνία, φόβο, του χορηγούμε ετικέτα. Έτσι, του βάζουμε ετικέτα στον καπνό, του βάζουμε ετικέτα στη σοκολάτα, όταν στενοχωριέται επειδή δεν υπάρχει πια κακάο, του βάζουμε ετικέτα στους ΓΤΟ, πράγμα που δεν εμποδίζει τη σόγια, το βαμβάκι, τις ντομάτες με αλλαγμένα γονίδια, να φτάνουν με το πλοίο, του βάζουμε ετικέτα στο κρασί, πράγμα που δεν εμποδίζει τα ψεύτικα Πόρτο της Νοτίου Αφρικής να φτάνουν στα λιμάνια μας και, τελικά, του βάζουμε ετικέτα στο βόειο κρέας!
<P>
Είναι αλήθεια, κύριε Επίτροπε Fischler, ότι φρενάρατε και με τα τέσσερα - αν μου επιτρέπετε την έκφραση - με επιδεξιότητα και κακή πίστη, για να καθυστερήσετε την ετικέτα. Αφού δεν μπορούσατε να την καθυστερείτε επ' άπειρον, αποφασίσατε να την καταπνίξετε, και το σχέδιο κανονισμού έρχεται να παραφορτώσει την ετικέτα για να καταστήσει αδύνατη την ανάγνωσή της. Έχει προβλεφθεί να περιλαμβάνεται ακόμα και ο αριθμός έγκρισης του σφαγείου και ο αριθμός έγκρισης του εργαστηρίου κοπής, πράγμα που, προφανώς, είναι ακατανόητο για τους καταναλωτές, οι οποίοι δεν έχουν τα μέσα να αποκρυπτογραφήσουν τον γραμμικό κώδικα. Και για τα σουβλάκια, για τα μπουργκινιόν, για τα σωτέ, για τα μαγειρευμένα φαγητά, τα κομμάτια του κρέατος μπορούν να προέρχονται από ολόκληρη τη Γαλλία, από ολόκληρη την Ευρώπη. Επομένως, όταν έχουμε ένα βόδι που γεννήθηκε στη Γαλλία, η πάχυνση του οποίου έγινε στην Ιταλία, η σφαγή του οποίου έγινε στην Ιρλανδία, η ετικέτα γίνεται γεωγραφικός άτλας!
<P>
Με αφορμή αυτό, οι επαγγελματίες του κρέατος γενικά, οι ΜΜΕ όπως είπε ο κ. Souchet, κατήγγειλαν την αύξηση του κόστους και ταυτόχρονα η υποχρεωτική σήμανση αποκάλυπτε τα παράδοξα της αγοράς του κρέατος: το 40% του βοείου κρέατος προέρχεται από ζώα που έχουν κάνει τον γύρο της Ευρώπης, και όταν αγοράζουμε μια μπριζόλα στο χασάπικο δεν γνωρίζουμε ότι έχει διανύσει 3.000 χιλιόμετρα και τέσσερις χώρες, τη χώρα της γέννησης, τη χώρα της εκτροφής, τη χώρα της σφαγής και τη χώρα της κατανάλωσης! Στη χώρα μου, κάθε χρόνο, 1,5 εκατομμύριο ζώα κάνουν έναν τουριστικό γύρο στην Ιταλία και την Ισπανία.
<P>
Στην περίπτωση αυτή, τι βάζουμε στην ετικέτα; Βάζουμε ολόκληρο τον τουριστικό γύρο; Ή βάζουμε "προέλευση: Ευρωπαϊκή Ένωση" ; Αν όμως βάλουμε "προέλευση Ευρωπαϊκή Ένωση" , τότε αυτό κρύβει το γεγονός ότι ενδεχομένως το κρέας να προέρχεται από ένα αγγλικό βοοειδές το οποίο έχει προσβληθεί, από τα κέρατα μέχρι την ουρά, από το πριόν της εξοχότητάς τους, της υπερφιλελεύθερης μεγαλειότητάς τους, Adam Smith και David Ricardo.
<P>
Σήμερα, λοιπόν, μας προτείνουν έναν συμβιβασμό. Μας λένε ότι θα αναγράφεται η προέλευση του ζώου, η κατηγορία στην οποία ανήκει: είναι βόδι, δαμάλα, αγελάδα, ταύρος; Εμείς θέλουμε βεβαίως έναν συμβιβασμό για να διευκολύνουμε τη ζωή των ΜΜΕ, των μικρών επιχειρήσεων, όλο αυτό όμως δεν πρέπει να μας εμποδίζει, κύριε Επίτροπε, αγαπητοί συνάδελφοι, να κάνουμε έναν ελάχιστο απολογισμό.
<P>
Όλα άρχισαν το 1984 με αφορμή τις ποσοστώσεις γάλακτος. Οι Βρετανοί, για να αυξήσουν τις ποσότητες αναφοράς, φουσκώνουν τις αγελάδες τους με άλευρα. Για να κάνουν οικονομία, μειώνουν τη θερμοκρασία ψηφίσματος των αλεύρων, με αποτέλεσμα να μην καταστρέφεται το πριόν και να μολυνθούν τα βοοειδή τους. Αν δεν υπήρχε η ελεύθερη κυκλοφορία, θα σταματούσαμε εκεί, όμως ελλείψει συνόρων μολύνθηκαν τα πορτογαλικά και τα γαλλικά και από το 1986 γνωρίζαμε ακόμα και εδώ.
<P>
Ο Josι Happart, σοσιαλιστής, κι εγώ προσωπικά, καταγγέλλαμε τον κίνδυνο νόσου των ζώων από το 1989. Όμως, έπρεπε να επικυρώσουμε τη Συνθήκη του Μάαστριχτ, επομένως δεν είπαν τίποτα, έκρυψαν την αλήθεια. Σχηματίστηκε μια εξεταστική επιτροπή με πρόεδρο τον κ. Bφge, αλλά έπρεπε να επικυρωθεί η Συνθήκη του Αμστερνταμ, και δεν είπαν τίποτα. Δεν έγινε επίκληση στην αρμοδιότητα της Επιτροπής, κύριε Fischler, και επί δεκατέσσερα χρόνια δεν έγινε τίποτα. Όταν μάλιστα πέντε ομόσπονδα γερμανικά κρατίδια θέλησαν να προστατεύσουν τους καταναλωτές τους, εσείς κινήσατε εναντίον τους διαδικασία επί παραβάσει. Τα διδάγματα από αυτήν την ιστορία, πέρα από την ιστορία με την ετικέτα, είναι ότι τα εθνικά κράτη είναι εκείνα που προστάτευσαν τους καταναλωτές. Η Επιτροπή, από την πλευρά της, προστάτευσε την ελεύθερη κυκλοφορία και η πραγματική επικουρικότητα είναι να φροντίζουμε ώστε κάθε καταναλωτής, με τη βοήθεια του κράτους του, να προστατεύεται μόνος του.
<P>
Η ετικέτα έρχεται μόνον τη στιγμή του πιρουνιού και η σωστή λύση θα ήταν να έρχεται τη στιγμή της τσουγκράνας! Η ενδιάμεση λύση είναι ανάμεσα στο πιρούνι και την τσουγκράνα, δηλαδή στα σύνορα, το μόνο τόπο όπου μπορεί να διασφαλιστεί η προστασία των ζώων από τις παράλογες μετακινήσεις και η προστασία των καταναλωτών.

<SPEAKER ID=189 NAME="Farage">
Κύριε Πρόεδρε, χθες ακούσαμε τον κ. Chirac να εκθέτει τους στόχους του για τη γαλλική Προεδρία. Στον επίλογό του δήλωσε ότι η Ευρώπη θα είναι δυναμική εάν κάνουμε να την αγαπήσουν εκείνοι τους οποίους υπηρετεί. Αυτή είναι η θεαματική ρητορική στο ζενίθ της, αλλά οι λεπτομέρειες της σημερινής συζήτησης ανήκουν στο ναδίρ. Είναι ακριβώς αυτό το είδος λεπτομερών, ασήμαντων παρεμβάσεων που σχεδόν τρελαίνει τους ανθρώπους που υπηρετεί η Ευρώπη. Τίποτε δεν θα μπορούσε να υπολογισθεί καλύτερα για να κάνει την Ευρώπη απωθητική από ό,τι η αποφασιστικότητά της να ελέγχει κάθε πτυχή της ζωής μας.
<P>
Όλοι μας, είμαι σίγουρος, έχουμε επιστολές που αναφέρουν ότι αυτοί οι κανόνες είναι ανεφάρμοστοι, αναποτελεσματικοί, δαπανηροί και υπερβολικά περίπλοκοι. Πάνω από όλα, οι άνθρωποι που έχουν αλληλογραφήσει μαζί μου μου λένε ότι έχουν απηυδήσει με τη μανία της ΕΕ να βομβαρδίζει τον καταναλωτή με πληροφορίες. Σύντομα οι ετικέτες δεν θα επαρκούν. Εάν συνεχίσουμε με αυτό τον ρυθμό, οι καταστηματάρχες θα πρέπει να εκδίδουν εγχειρίδια χρήσης μαζί με κάθε λίβρα βοδινού κιμά - βεβαίως δεν θα επιτρέπεται να χρησιμοποιούμε πλέον τις λίβρες.
<P>
Ίσως ακόμη και τα Macdonald's να αναγκασθούν να διαμαρτυρηθούν. Από τη σύντομη εμπειρία μου εδώ γνωρίζω ότι τίποτα από ό,τι λέω και τίποτα που να εμπεριέχει κοινή λογική δεν θα έχει την παραμικρή επίδραση, διότι, ωσάν ξέφρενος ελέφαντας εκτός ελέγχου, αυτή η νομοθεσία θα καταρρεύσει παταγωδώς ούτως ή άλλως.
<P>
Θα κάνω μια πρόβλεψη. Όταν τελικά εγκριθεί αυτή η νομοθεσία, θα ακούσουμε ζωηρές θριαμβολογίες και θα αυτοσυγχαιρόμαστε. Όλοι όσοι συμμετείχαν θα λένε στους εαυτούς τους πόσο πολύ σκληρά εργάστηκαν. Ε λοιπόν, μπορεί αυτοί να είναι ευχαριστημένοι, αλλά σίγουρα οι λαοί της Ευρώπης δεν θα τους αγαπήσουν. Ο κ. Chirac θα απογοητευθεί. Οι άνθρωποι είναι απελπισμένοι.

<SPEAKER ID=190 LANGUAGE="DE" NAME="Raschhofer">
Κύριε Πρόεδρε, αξιότιμοι συνάδελφοι, υπεβλήθησαν τροπολογίες που αποδυναμώνουν τόσο το περιεχόμενο όσο και τους στόχους του κανονισμού του Συμβουλίου για τη σήμανση του βοείου κρέατος, με το επιχείρημα ότι ο καταναλωτής δεν πρέπει να καταιγίζεται από μια πληροφόρηση που θα του επιφέρει σύγχυση. Γίνεται λοιπόν η προσπάθεια να αιτιολογηθεί η απόκρυψη πληροφοριών με την δήθεν βλακεία των καταναλωτών. Θεωρώ ότι αυτή η προσέγγιση είναι λάθος και ότι θα πρέπει να έχουμε ως αφετηρία μας τον σκεπτόμενο καταναλωτή. Πρέπει να δώσουμε στον καταναλωτή την πληροφορία για την προέλευση του βοείου κρέατος και να πάρουμε στα σοβαρά την ασφάλεια και την προστασία των καταναλωτών.
<P>
Οι διατάξεις εφαρμογής αυτού του κανονισμού θα θεσπισθούν με τη μέθοδο της επιτροπολογίας. Αυτό σημαίνει ότι αύριο πρέπει να ψηφίσουμε για ένα νομικό κείμενο του οποίου το περιεχόμενο δεν είναι επακριβώς γνωστό. Ούτε η Επιτροπή μπορεί να μας πει ακριβώς πώς θα είναι οι διατάξεις αυτές. Θεωρώ τη μέθοδο αυτή πολύ προβληματική και καθιστά ακόμα πιο εμφανές το δημοκρατικό έλλειμμα της λήψης αποφάσεων σε κοινοτικό επίπεδο.

<SPEAKER ID=191 LANGUAGE="DE" NAME="Roth-Behrendt">
Κύριε Πρόεδρε, αγαπητοί συνάδελφοι, επιτρέψτε μου να υπενθυμίσω ότι από το 1997 γίνονται συζητήσεις για τη σήμανση του βοείου κρέατος. Τότε, Κοινοβούλιο και Επιτροπή, είχαμε πολεμήσει γενναία ο ένα πλάι στον άλλο εναντίον του Συμβουλίου. Ίσως να είναι και σήμερα έτσι τα πράγματα. Θυμάμαι πολύ καλά, ήταν μια ταραχώδης εποχή όπως και την εποχή της ΣΕΒ. Εδώ στο Κοινοβούλιο είχαμε κάνει την ίδια προσπάθεια και πριν από δέκα χρόνια και γι' αυτό επισημαίνω και πάλι σε μερικούς συναδέλφους ότι η σήμανση δεν έχει τίποτα να κάνει με την ασφάλεια ενός προϊόντος.
<P>
Υπάρχουν δύο πολύ διαφορετικοί μεταξύ τους τομείς. Ο ένας τομέας αφορά την ασφάλεια ενός προϊόντος και θα πρέπει να παρέχουμε άδειες για την εμπορία μόνο εκείνων των προϊόντων στην ευρωπαϊκή αγορά τα οποία είναι ασφαλή και δεν αποτελούν κίνδυνο για τους καταναλωτές. Ο άλλος τομέας αφορά την πληροφόρηση των καταναλωτών και το δικαίωμά τους να μπορούν να επιλέγουν. Και αυτό το δικαίωμα επιλογής μπορούν να το ασκήσουν μόνο αν διαθέτουν την αντίστοιχη πληροφόρηση. Τούτο ισχύει τόσο ως προς την προέλευση της ντομάτας όσο και ως προς το ζήτημα των συντηρητικών ή των χρωστικών ουσιών στα τρόφιμα. Ισχύει επίσης και για το ερώτημα τι είδους κρέας ή μάλλον γενικότερα τι είδους προϊόντα με βάση το κρέας θέλω να αγοράσω. Δεν θα σας εκπλήξει που θέλω φυσικά να προχωρήσω περισσότερο και να ζητήσω τη σήμανση όχι μόνο των προϊόντων βοείου κρέατος αλλά όλων των προϊόντων κρέατος συνολικά. Ο κ. Fischler θα συμφωνήσει οπωσδήποτε μαζί μου.
<P>
Κατανοώ τον κ. Παπαγιαννάκη, τον εισηγητή μας, όταν λέει πως εμείς, το παρόν Κοινοβούλιο, έχει ασκήσει πίεση ώστε να τεθεί σε ισχύ ο εν λόγω νόμος. Εμείς, το παρόν Κοινοβούλιο, θέσαμε πιο νωρίς την ημερομηνία που θα τεθεί σε ισχύ. Τώρα θα πρέπει να επιδείξουμε αξιοπιστία και να προσπαθήσουμε να εφαρμοστεί το ταχύτερο δυνατόν η νομοθεσία αυτή. Έχει δίκιο με τα λεγόμενά του. Το καταλαβαίνω. Ωστόσο ψήφισα στην επιτροπή υπέρ των τροπολογιών και το ίδιο θα κάνω και αύριο.
<P>
Βέβαιο είναι ωστόσο ότι δεν επιτρέψω να γίνω όμηρος του Συμβουλίου. Αν το Συμβούλιο στην απέραντη σοφία του που συχνά όμως δεν είναι για μένα και τόσο εμφανής, αν λοιπόν το Συμβούλιο είναι της άποψης ότι πρέπει να τροποποιήσει την κοινή θέση κατά τρόπο ώστε να περιέχει διαφορετικά πράγματα από εκείνα που συζητήσαμε σε πρώτη ανάγνωση και που ενέκρινε το Κοινοβούλιο με τη σύμφωνη γνώμη της Επιτροπής, αν λάβει λοιπόν αυτή την απόφαση με πρωτοβουλία κάποιου κράτους μέλους και την μετά δυσαρέσκειας σύμφωνη γνώμη άλλων κρατών μελών, τότε αυτό θα αποτελέσει κάτι νέο για μας.
<P>
Και οι προστεθείσες κατηγορίες των ζώων είναι κάτι νέο για μας. Θα ήμουν μάλιστα πρόθυμη να πω: καλά λοιπόν τι να γίνει! Θ ήθελα ωστόσο να ξέρω ποιες είναι αυτές οι κατηγορίες. Και κοιτάζω με κάπως κριτικό βλέμμα προς τα έδρανα της Επιτροπής - συνήθως όμως το βλέμμα μου είναι τα τελευταία χρόνια όλο συμπάθεια, μόνο τώρα, σε συνάρτηση με το συγκεκριμένο ζήτημα έγινε κάπως κριτικό. Θ ήθελα λοιπόν να ξέρω ποιες είναι οι κατηγορίες που έχετε κατά νου. Ίσως τότε να ήμουν διατεθειμένη να δώσω τη συγκατάθεσή μου. Αλλά εδώ δεν πρόκειται να τα παίξω όλα για όλα και να πω ότι συμφωνώ με τις κατηγορίες για να διαπιστώσω ένα εξάμηνο αργότερα ότι μέσω της διαδικασίας της επιτροπολογίας θα έχουν θεσπιστεί κατηγορίες για τις οποίες δεν θα μπορώ πλέον να αντιδράσω παρά μόνο με μορφασμούς αποδοκιμασίας.
<P>
Για τον λόγο αυτό, αύριο, μαζί με την πλειοψηφία του Σώματος, όπως ελπίζω, θα ψηφίσω όπως και στην Επιτροπή Περιβάλλοντος υπέρ της διαγραφής των κατηγοριών. Ο κ. Whitehead είπε ότι αυτό γίνεται πολύ γρήγορα. Δεν θα χρειαστούμε την επέμβαση της επιτροπής συνδιαλλαγής, το Συμβούλιο και η Επιτροπή μπορούν να αποδεχθούν τις τροπολογίες του Κοινοβουλίου και θα είμαστε έτοιμοι.

<SPEAKER ID=192 NAME="Attwooll">
Κύριε Πρόεδρε, κύριε Επίτροπε, μιλώντας στο παρελθόν σε αυτό το Σώμα επεσήμανα ότι υπάρχει ένταση στον προτεινόμενο κανονισμό, μεταξύ της διασφάλισης της ανιχνευσιμότητας για λόγους δημόσιας υγείας και της παροχής χρήσιμων πληροφοριών για τον καταναλωτή. Είμαι ευγνώμων για τις πρόσφατες διαβεβαιώσεις από τον Επίτροπο Byrne ότι η νέα Ευρωπαϊκή Υπηρεσία Τροφίμων θα εξετάσει με ποιον τρόπο θα μπορούν να παρέχονται καλύτερα τέτοιες πληροφορίες.
<P>
Η υποχρεωτική συμπερίληψη της κατηγορίας του ζώου στην ετικέτα δεν δικαιολογείται για λόγους δημόσιας υγείας, ούτε είναι προφανές για ποιον λόγο πρέπει να είναι υποχρεωτικό για τον καταναλωτή να λαμβάνει αυτή την πληροφορία. Η τροπολογία της Επιτροπής Περιβάλλοντος καθιστά σαφές ότι θα μπορούσε να παρέχεται βάσει του εθελοντικού συστήματος, όπου ζητείται κάτι τέτοιο. Επιπλέον, εάν πρόκειται να εφαρμοσθεί το σύστημα επισήμανσης σε σχέση με την κατηγορία του ζώου, όπως εισηγήθηκε νωρίτερα η Επιτροπή, αυτό θα προσθέσει 8 - 10% επιπλέον κόστος στις δαπάνες παραγωγής. Για τη χώρα μου αυτό θα σήμαινε 45-55 στερλίνες ή 70-90 ευρώ ανά ζώο, χωρίς κανένα κέρδος σε αντάλλαγμα και, όπως ήδη δήλωσε ο κ. Goodwill, το σύστημα αυτό θα είχε ως αποτέλεσμα τη μείωση της τιμής αγοράς για ορισμένες κατηγορίες βοοειδών, ιδιαίτερα για τους νεαρούς ταύρους. Ελπίζω θερμά το Κοινοβούλιο να ακολουθήσει το παράδειγμα της Επιτροπής Περιβάλλοντος, απαλείφοντας την κατηγορία του ζώου από το υποχρεωτικό σύστημα επισήμανσης, και η Επιτροπή και το Συμβούλιο να συμφωνήσουν να μην επιβάλουν αυτό το επιπρόσθετο περιττό βάρος στους παραγωγούς και ομοίως στους καταναλωτές.

<SPEAKER ID=193 NAME="Hudghton">
Στις προηγούμενες συζητήσεις εδώ έχω υποστηρίξει ως αρχή να διαθέτουμε μια σαφή δέσμη κανόνων για τις κατάλληλες πληροφορίες επισήμανσης για το βόειο κρέας και τα προϊόντα του. Πεποίθησή μου είναι ακόμη ότι η βιομηχανία μας παραγωγής βοείου κρέατος, καθώς και οι καταναλωτές, έχουν πολλά να κερδίσουν από την εμπιστοσύνη του πελάτη, κάτι που μπορεί να προσφέρει ένα λογικό υποχρεωτικό σύστημα επισήμανσης.
<P>
Βεβαίως, πρέπει να διαθέτουμε σαφείς πληροφορίες που να επιτρέπουν την πλήρη ανιχνευσιμότητα από το αγρόκτημα μέχρι το πιάτο μας. Δεν υπάρχει αμφιβολία ή διαμάχη γι' αυτό, αλλά η διαμάχη εντοπίζεται στην πρόταση συμπερίληψης της κατηγορίας του ζώου. Κρίνοντας την αξία των πληροφοριών επισήμανσης, θεωρώ ότι ο συσχετισμός της με τη διατροφική ασφάλεια θα πρέπει να είναι ο πρωταρχικός γνώμονας. Σε μια πρόσφατη ανταλλαγή απόψεων στο πλαίσιο της πολιτικής μας Ομάδας, εδώ στο Στρασβούργο, ο Επίτροπος Byrne και οι υπάλληλοι του γραφείου του δήλωσαν αρκετά σαφώς ότι δεν υπήρχε κάποιο ώφελος για τη διατροφική ασφάλεια που να προκύπτει από αυτή την πρόταση κατηγοριοποίησης. Δεν μπορώ λοιπόν να υποστηρίξω τη συμπερίληψή της.
<P>
Σε ό,τι αφορά τη χώρα ή το κράτος μέλος καταγωγής, θα μπορούσα να ζητήσω από τον Επίτροπο Fischler να αποσαφηνίσει εάν, εκτός από τις υποχρεωτικές πληροφορίες που συζητούμε εδώ, θα μπορούν να αναγράφονται σε περίοπτη θέση πληροφορίες που αφορούν την περιοχή καταγωγής, όπως για παράδειγμα Σκωτία ή Orkney Islands, σε εθελοντική βάση;

<SPEAKER ID=194 LANGUAGE="IT" NAME="Berlato">
Κύριε Πρόεδρε, Επίτροπε Fischler, αξιότιμοι συνάδελφοι, ανάμεσα στις τόσες αρνητικές συνέπειες, η νόσος των τρελών αγελάδων προκάλεσε πιθανώς και μια θετική: το ότι ώθησε την Ευρωπαϊκή Ένωση και τα κράτη μέλη στο να αποκτήσουν πιο προσεκτικές και ακριβείς νομοθεσίες που αποβλέπουν στην εξασφάλιση της διατροφικής ασφάλειας και στην προστασία των τίμιων παραγωγών σε ένα στρατηγικά σημαντικό τομέα όπως αυτός του βοείου κρέατος.
<P>
Λυπάμαι που πρέπει να διαπιστώσω ότι σκάνδαλα όπως αυτό και όπως του κοτόπουλου με διοξίνες χρησιμεύουν για την επιβολή επιταχύνσεων στις πρωτοβουλίες προστασίας και πρόληψης, αλλά κάλλιο αργά παρά ποτέ!
<P>
Διαπιστώσαμε ότι, κατά τη διάρκεια των περιόδων μέγιστης κρίσης σχετικά με το φαινόμενο των τρελών αγελάδων, ολόκληρος ο τομέας περιέπεσε σε μια κατάσταση μεγάλης δυσκολίας, όχι μόνο λόγω των άμεσων επιπτώσεων της νόσου, αλλά κυρίως λόγω της κατάστασης δυσπιστίας που δημιουργήθηκε στους καταναλωτές και όσους παρήγαγαν και εμπορεύονταν το βόειο κρέας, συνένοχοι ορισμένων μέσων όχι πληροφόρησης αλλά παραπληροφόρησης.
<P>
Η εμπειρία μας δίδαξε ότι προκύπτει αναγκαίο να ενισχύσουμε όλες τις πρωτοβουλίες εκείνες που αποβλέπουν στην παγίωση μιας σταθερής σχέσης εμπιστοσύνης μεταξύ καταναλωτών και παραγωγών και εκείνων οι οποίοι εμπορεύονται προϊόντα διατροφής γενικά.
<P>
Η θέσπιση ενός αποτελεσματικού συστήματος αναγνώρισης και καταγραφής βοοειδών κατά τη φάση παραγωγής και πάχυνσης και ενός συστήματος σήμανσης που θα στηρίζεται σε αντικειμενικά κριτήρια κατά τη φάση εμπορίας δεν πρέπει όμως να έχει, ως μοναδικό στόχο, την προστασία της υγείας των καταναλωτών, ακόμα και αν ο στόχος αυτός φαίνεται ότι είναι κατά πολύ ο σημαντικότερος. Πρέπει να καταλάβουμε ότι χρειάζεται να ενισχυθούν όλες οι πρωτοβουλίες εκείνες που στοχεύουν στην προστασία των τίμιων παραγωγών της Ευρωπαϊκής Κοινότητας, που αποτελούν αναμφίβολα τη συντριπτική πλειοψηφία. Όλοι αυτοί ζητούν σίγουρες νομοθεσίες, αλλά όχι ανώφελα καταπιεστικές. Δεν πρέπει δηλαδή να επιτρέψουμε στη γραφειοκρατία, που συχνά προκαλεί πολύ σοβαρότερες ζημιές από οποιαδήποτε νόσο, να καταπνίξει το υγιές τμήμα της γεωργίας μας.
<P>
Κλείνω υπενθυμίζοντας ότι δε χρησιμεύει σε τίποτα το να αποκτήσουμε αυστηρές νομοθεσίες εάν δε διασφαλίσουμε ένα αποτελεσματικό σύστημα ελέγχων, που θα βραβεύει τους τίμιους παραγωγούς και θα τιμωρεί αυτούς οι οποίοι, με την εσφαλμένη τους συμπεριφορά, θέτουν σε κίνδυνο τη μοίρα ενός ολόκληρου τομέα που είναι τόσο σημαντικός για την ευρωπαϊκή οικονομία.

<SPEAKER ID=195 LANGUAGE="DE" NAME="Schnellhardt">
Κύριε Πρόεδρε, κυρίες και κύριοι, τη σήμανση του βοείου κρέατος την είχαμε σκεφτεί ως ένα γρήγορο μέτρο που θα επανέφερε την εμπιστοσύνη των πολιτών στο βόειο κρέας μετά από μια σειρά κρίσεων και σκανδάλων. Αντί αυτού έχουμε εδώ σχεδόν μια ιστορία δίχως τέλος. Κάθε φορά που ο κανονισμός πρόκειται να χάσει την ισχύ του, καλείται το Κοινοβούλιο να προβεί σε ταχείες ενέργειες διότι ειδάλλως θα δημιουργείτο ενδεχομένως κάποιο νομικό κενό. Υπάρχουν δύο ημερομηνίες, ο Δεκέμβριος 1999 και η τωρινή ημερομηνία, η 31η Αυγούστου 2000.
<P>
Κύριε Επίτροπε, λαμβάνοντας υπόψη την χρονική πορεία, δείχνει έλλειψη σοβαρότητας να ζητά κανείς να μην εγκρίνει τώρα το Κοινοβούλιο τροπολογίες. Θέλουμε μια ρύθμιση που θα μπορεί να λειτουργήσει, και αυτό το λέγαμε από πάντα. Δεδομένου ότι η προκείμενη σύσταση δεν μας το διασφαλίζει αυτό, αποτελεί όχι μόνο δικαίωμά μας αλλά και καθήκον μας ως βουλευτές του Ευρωπαϊκού Κοινοβουλίου να αποφασίσουμε για τις τροποποιήσεις.
<P>
Όταν όμως ακούω ότι λ.χ. στην Ιταλία, αλλά και σε άλλες χώρες, δεν έχουν ολοκληρωθεί ούτε καν οι τεχνικές προϋποθέσεις για το σύστημα αυτό, τότε αναρωτιέμαι γιατί η τόση βιασύνη, εφόσον δεν έχει πραγματοποιηθεί ακόμα η μεταφορά; Θα χαιρόμουν πολύ να ακούσω σχετικά μερικές παρατηρήσεις από τον κ. Επίτροπο.
<P>
Αυτό που προτείνεται από την Επιτροπή οδηγεί στο ότι θα πρέπει να ασχοληθούμε και πάλι με τη συγκεκριμένη ρύθμιση μέσα σε ένα πολύ σύντομο χρονικό διάστημα. Το 1998, λίγο μετά από την κρίση της ΣΕΒ, ίσως το Συμβούλιο να αντέδρασε κάπως βιαστικά και τώρα αρχίζει και πάλι ξανά η περίοδος της μιας και της άλλης τακτικής.
<P>
Δεν μπορώ να απαλλαγώ από την ιδέα ότι η Επιτροπή κλωθογυρίζει και πάλι στο μυαλό της την προθεσμία του 2003 - που είχε αναφερθεί τον Δεκέμβριο του 1998. Πιστεύω πως εάν δεχθείτε τις τροπολογίες μας, θα τα καταφέρετε και η οδηγία θα αρχίσει να εφαρμόζεται από την 1η Σεπτεμβρίου 2000. Δεν θα τα καταφέρετε εάν εξακολουθήσετε να επιθυμείτε τη συμπερίληψη των κατηγοριών ζώων στην παρούσα οδηγία - κάτι που έχει θιγεί αρκετές φορές σήμερα. Αυτό δεν έχει τίποτα να κάνει με την πληροφόρηση των πολιτών παρά μόνο με την ποιότητα και δεν ανήκει στο πλαίσιο της προκείμενης οδηγίας. Κύριε Επίτροπε, αν αποδεχθείτε τις τροπολογίες μας θα έχουμε από την 1η Σεπτεμβρίου πράγματι κάτι που θα λειτουργεί.

<SPEAKER ID=196 LANGUAGE="DE" NAME="Kindermann">
Κύριε Πρόεδρε, η κοινή θέση που έχουμε μπροστά μας έχει υιοθετήσει από πολλές απόψεις τη θέση του Κοινοβουλίου από την πρώτη ανάγνωση και αυτό δείχνει την προθυμία του Συμβουλίου να επιτύχει από κοινού με το Κοινοβούλιο ένα καλό και γρήγορο αποτέλεσμα όσον αφορά αυτό το τόσο σημαντικό για τους ευρωπαίους καταναλωτές ζήτημα. Πολύ θα ήθελα να μου δινόταν η ευκαιρία να εγκρίνω την κοινή θέση χωρίς κανένα σχόλιο. Ωστόσο έχω τεράστιες δυσκολίες με ένα ζήτημα το οποίο αναφέρθηκε πολλές φορές σήμερα. Πρόκειται για τις κατηγορίες ζώων που αναφέρονται στο πλαίσιο της υποχρεωτικής σήμανσης και δεν έχουν εκεί καμία δουλειά. Οι κατηγορίες των ζώων δεν συμβάλλουν σε τίποτα όσον αφορά το στόχο του κανονισμού, δηλαδή τη διασφάλιση της ανιχνευσιμότητας της προέλευσης του κρέατος. Ως εκ τούτου συνηγορώ υπέρ της έγκρισης των τροπολογιών 1,2,3 και 5.
<P>
Το Συμβούλιο θα πρέπει λοιπόν στη συνεδρίασή του στα μέσα Ιουλίου να αφαιρέσει τον καθορισμό των κατηγοριών των ζώων για να μην θέσει σε κίνδυνο την έγκαιρη εφαρμογή του κανονισμού από την 1η Σεπτεμβρίου του τρέχοντος έτους. Ένα δεύτερο σημείο αφορά την έκφραση "καταγωγή" στην τροπολογία 4, σχετικά με τον κιμά και το άρθρο 14, στο τέλος της πρώτης παραγράφου. Δυστυχώς δεν μπορώ να συνταχθώ με την έκφραση αυτή. Κατά την άποψή μου η συγκεκριμένη τροπολογία είναι ασαφής. Πώς ορίζεται η καταγωγή; Πρόκειται για τη γέννηση, την εκτροφή ή και για τα δύο, ή ποιος είναι εδώ υπεύθυνος για τη σήμανση; Με ποια μορφή δηλώνεται εδώ η καταγωγή; Οι απαντήσεις στα ερωτήματα αυτά δεν είναι σαφώς διατυπωμένες και υπάρχει κίνδυνος να μην συμφωνήσει το Συμβούλιο με τη συγκεκριμένη τροπολογία και έτσι θα καταλήξουμε σε διαδικασία συνδιαλλαγής η οποία θα καθυστερήσει και πάλι από την πλευρά της την εφαρμογή του κανονισμού. Αυτό όμως δεν είναι προς όφελος των πολιτών και κατά συνέπεια προτείνω να απορρίψουμε τις τροπολογίες 4 και 6.

<SPEAKER ID=197 NAME="Pesδlδ">
Αξιότιμε κύριε Πρόεδρε, αξιότιμε κύριε Επίτροπε, το Συμβούλιο έχει κατά το μεγαλύτερο μέρος εγκρίνει τις τροπολογίες που υπέβαλε το Ευρωπαϊκό Κοινοβούλιο σχετικά με τις επισημάνσεις του βοείου κρέατος. Υπήρξε γόνιμη συνεργασία ανάμεσα στα θεσμικά όργανα και η διαδικασία συναπόφασης απέδειξε την ισχύ της. Το αποτέλεσμα είναι η νίκη των καταναλωτών, όμως όχι μόνο των καταναλωτών, αλλά ολόκληρης της αλυσίδας του τομέα των βοοειδών: των παραγωγών, της βιομηχανίας μεταποίησης και των οργανισμών εμπορίας. Με τον κανονισμό αυτό πραγματοποιείται η ανιχνευσιμότητα του κρέατος και επιπλέον με λογικό χρονοδιάγραμμα. Μετά τη διεύρυνση της ΕΕ, αυτού του είδους το σύστημα καθίσταται απαραίτητο για τους καταναλωτές και τους παραγωγούς. Εν ονόματι της αλήθειας πρέπει να πω ότι δεν θα μπορούσαμε να περιμένουμε περισσότερο την υλοποίηση του συστήματος. Τώρα πλέον εξαρτάται από τα κράτη μέλη, εάν θα κατορθώσουν να εφαρμόσουν στην πράξη τις επισημάνσεις κατά τον επιθυμητό τρόπο. Αποβλέπω επίσης στη σθεναρή συμβολή των ενώσεων των καταναλωτών, ώστε να τεθούν εμπράκτως σε εφαρμογή οι διατάξεις.

<SPEAKER ID=198 NAME="Hyland">
Κύριε Πρόεδρε, η θέσπιση επισήμανσης για το βόειο κρέας της ΕΕ είναι ένα περαιτέρω βήμα στην πορεία της ανιχνευσιμότητας και υπό τις παρούσες συνθήκες απαραίτητη προϋπόθεση για την προστασία των καταναλωτών και για τη δημόσια υγεία.
<P>
Όπως έχω δηλώσει σε πολλές περιστάσεις στο παρελθόν σε αυτό το Σώμα, οι κτηνοτρόφοι είναι δυστυχώς τα αθώα θύματα καταστάσεων που βρίσκονται πέρα από τον έλεγχό τους. Προέρχομαι από μια χώρα που εξάγει πλέον του 90% της συνολικής παραγωγής της βοείου κρέατος και η ποιότητα και η ικανοποίηση του καταναλωτή αποτελούσαν πάντοτε προτεραιότητα. Πρέπει να λάβουμε μέτρα ώστε να διασφαλίσουμε ότι η επισήμανση δεν θα καταλήξει σε επανεθνικοποίηση του τομέα τροφίμων. Ήδη υπάρχουν ορισμένα στοιχεία που υποδεικνύουν ότι αυτό συμβαίνει. Χαιρετίζω τη διαβεβαίωση της Επιτροπής ότι θα αντιμετωπισθεί οποιαδήποτε στρέβλωση του ανταγωνισμού, η οποία είναι πιθανόν να προκύψει ως αποτέλεσμα αυτών των μέτρων επισήμανσης.
<P>
Η επισήμανση εντούτοις χρειάζεται να είναι λογική. Η υπερβολική περιγραφή θα οδηγήσει μόνο σε σύγχυση και είναι περιττή. Οι καταναλωτές πρέπει να είναι σε θέση να βλέπουν με μια ματιά το πιστοποιητικό προέλευσης που αποτελεί εγγύηση για την ασφάλεια του προϊόντος.

<SPEAKER ID=199 NAME="Oomen-Ruijten">
NL) Κύριε Πρόεδρε, οι εξελίξεις ήταν ταχύτερες απ' ό,τι νόμιζα. Η κρίση της σπογγώδους εγκεφαλοπάθειας και αργότερα των διοξινών, κατέδειξαν την ανάγκη επιφυλακής για την ασφάλεια των τροφίμων στην Ευρώπη. Ο ευρωπαίος καταναλωτής έγινε πολύ πιο επιλεκτικός και πολύ πιο ώριμος κατά τις τελευταίες δεκαετίες. Η πολιτική οφείλει να λάβει υπόψιν την εξέλιξη αυτή. Εμπλέκονται τεράστια συμφέροντα στην ασφάλεια των τροφίμων και στην εμπιστοσύνη που δείχνει ο καταναλωτής προς αυτά. Σε αυτή τη βάση θα συζητήσουμε κατά τους επόμενους μήνες και το Λευκό Βιβλίο για την ασφάλεια των τροφίμων. Η σημερινή νομοθεσία προέρχεται κατευθείαν από τις συστάσεις που είχαν γίνει στο παρελθόν στα πλαίσια της έρευνας για τη σπογγώδη εγκεφαλοπάθεια, στις οποίες ορίζεται η αρχή της διαχείρισης του συνόλου της αλυσίδας, γνωστή ως from stable to table (από τον στάβλο στο τραπέζι), δηλαδή η πλήρης ανιχνευσιμότητα των τροφίμων που καταναλώνουμε.
<P>
Η πρόταση της Επιτροπής στα πλαίσια της σήμανσης του βοείου κρέατος στηρίζεται στην προσωρινή νομοθεσία του 1997. Αποσκοπεί στην υιοθέτηση αξιόπιστων και διαφανών ρυθμίσεων περί ταυτοποίησης και καταγραφής των βοοειδών και περί της σήμανσης του βοείου κρέατος. Με τον τρόπο αυτό αναμένεται να αποκατασταθεί η εμπιστοσύνη του καταναλωτή στην ποιότητα του βοείου κρέατος και να ενισχυθεί η σταθερότητα της αγοράς. Το κρέας οφείλει να παραμείνει ανιχνεύσιμο τόσο κατά τη φάση της παραγωγής όσο και κατά τη φάση της εμπορίας.
<P>
Μία σημαντική πρόταση του Κοινοβουλίου που περιέλαβε το Συμβούλιο στην κοινή θέση του αφορά την επίσπευση της ημερομηνίας θέσεως σε ισχύ της ρύθμισης για τη σήμανση. Η σήμανση οφείλει να περιλαμβάνει πληροφορίες σχετικά με την προέλευση του ζώου, πού γεννήθηκε, παχύνθηκε και σφάχθηκε. Το νέο στοιχείο είναι ότι το Συμβούλιο θεωρεί ότι θα πρέπει να αναγράφεται επίσης και η κατηγορία του ζώου ή των ζώων από τα οποία προέρχεται το κρέας. Αναγνωρίζω ότι σε ορισμένες χώρες μπορεί να θεωρείται απόλυτα φυσικό να καταστεί υποχρεωτική αυτή η αναφορά. Όχι όμως και στις Κάτω Χώρες, όπου υπάρχει έντονη αντίδραση στο μέτρο αυτό. Ζητώ να μην καταστεί υποχρεωτική αυτή η αναφορά στην κατηγορία του ζώου. Η αναφορά αυτή μπορεί να γίνεται σε εθελοντική βάση, είμαι δε πεπεισμένη ότι ο κρεατέμπορος μπορεί να ανταποκριθεί σε όλες τις διατάξεις της πρότασης με τρόπο πολύ απλό, για παράδειγμα αναρτώντας μία ενημερωτική επιγραφή στο κατάστημά του.

<SPEAKER ID=200 LANGUAGE="IT" NAME="Sacconi">
Κύριε Πρόεδρε, με την αυριανή ψήφο το Κοινοβούλιο θα κάνει το πρώτο βήμα για τον καθορισμό ενός νομοθετικού πλαισίου που θα προσανατολίζεται στην επανάκτηση της εμπιστοσύνης των καταναλωτών στην ποιότητα των τροφίμων που τίθενται προς πώληση στην Ένωση, στόχος που μπορεί να επιτευχθεί μονάχα με μια ευρύτερη στρατηγική, όπως αυτή που προδιαγράφεται από το Λευκό Βιβλίο σχετικά με τη διατροφική ασφάλεια, η συγκεκριμενοποίηση της οποίας πρέπει και εμείς να προσπαθήσουμε να επισπευσθεί.
<P>
Με αυτήν την οδηγία, εν τω μεταξύ, θα διασφαλιστεί όχι μόνο η ανιχνευσιμότητα του κρέατος που προορίζεται για το τραπέζι μας, αλλά και η διαθεσιμότητα μιας βασικής και κατανοητής πληροφόρησης για τον τελικό καταναλωτή. Η υποχρεωτική σήμανση, που θα πρέπει να τοποθετείται πάνω στις συσκευασίες, θα παρέχει στους καταναλωτές τα στοιχεία που είναι πραγματικά απαραίτητα να γνωρίζουν για μια ενημερωμένη επιλογή: λίγες, συνεπώς, αλλά σαφείς και αποτελεσματικές πληροφορίες, εάν θέλουμε να εξυπηρετήσουμε τον καταναλωτή και να μη του κάνουμε τη ζωή πολύπλοκη. Για το λόγο αυτό, όχι μόνο εξαιτίας της μεγάλης δυσκολίας που φαίνεται να συναντά ο καθορισμός ομογενών κατηγοριών, θέλω κατά συνέπεια να υποστηρίξω τις τροπολογίες που προτάθηκαν εκ νέου από τη Επιτροπή Περιβάλλοντος.
<P>
Στο πλαίσιο αυτής της συζήτησης είναι ανάγκη να τονίσω επίσης την εξαιρετική ευαισθησία αυτού του φακέλου και κατά συνέπεια το αίσθημα ευθύνης που πρέπει να εμπνέει τη δράση όλων των κοινοτικών οργάνων ώστε να τον εφαρμόσουν το συντομότερο, αποφεύγοντας τη δημιουργία νομοθετικών κενών.
<P>
Το Κοινοβούλιο επιτέλεσε και θα επιτελέσει το ρόλο του. Τώρα πρέπει τόσο η Επιτροπή όσο και το Συμβούλιο να επιτελέσουν το δικό τους! Ο συνάδελφος Whitehead πρότεινε ήδη με ποιον τρόπο μπορεί να γίνει αυτό.

<SPEAKER ID=201 NAME="Busk">
Κύριε Πρόεδρε, κύριε Επίτροπε, η εξασφάλιση της υγείας του πληθυσμού είναι ο στόχος ενός από τους σημαντικότερους τομείς νομοθεσίας της εποχής μας. Αυτός ο κανονισμός πρέπει να συμβάλει σε αυτό, και για τον λόγο αυτό πρέπει ο εντοπισμός προέλευσης των βοοειδών που προορίζονται για βόειο κρέας να είναι όσο το δυνατό πιο αποτελεσματικός αλλά και υποχρεωτικός. Παράλληλα οι ευρωπαίοι καταναλωτές απαιτούν σαφείς και ευνόητες πληροφορίες ώστε να ξέρουν από πού προέρχεται το κρέας που τρώνε. Είμαι σίγουρος ότι το Συμβούλιο και το Κοινοβούλιο μπορούν να καταλήξουν σε έναν καλό συμβιβασμό για τον κιμά, αφού το Κοινοβούλιο εγκρίνει τις τροπολογίες 4 και 6, οι οποίες εξασφαλίζουν στους καταναλωτές πληροφορίες για την προέλευση του κιμά, καθώς και για την ημερομηνία παραγωγής του. Θα ήθελα να παρακαλέσω όλους τους συναδέρφους να ψηφίσουν υπέρ της τροπολογίας 6, την οποία υποβάλαμε ο κύριος Karl Erik Olsson κι εγώ αποσκοπώντας στην υποχρεωτική σήμανση της ημερομηνίας παραγωγής του κιμά. Ο κιμάς παρουσιάζει πολύ μεγαλύτερο βακτηριολογικό κίνδυνο για τους καταναλωτές απ' ό,τι η κοπή βοείου κρέατος και γι' αυτό η ημερομηνία παραγωγής είναι σημαντικότατη πληροφορία. Η αφαίρεση των κατηγοριών είναι θετική. Η κοινή θέση του Συμβουλίου με τις έξι τροπολογίες του Κοινοβουλίου δημιουργούν μαζί νομοθεσία που θα είναι επωφελής για τη γεωργία και τους καταναλωτές της ΕΕ.

<SPEAKER ID=202 LANGUAGE="DE" NAME="Keppelhoff-Wiechert">
Κύριε Πρόεδρε, κύριε Επίτροπε, το βασικό δεν είναι η ετικέτα. Όλοι γνωρίζουμε την έκφραση αυτή, αλλά εδώ αυτό που είναι βασικό είναι πράγματι η ετικέτα. Η σήμανση του βοείου κρέατος είναι ένα σημαντικό βήμα για να ξανακερδίσουμε την εμπιστοσύνη των καταναλωτών. Διαπιστώνω ότι μετά από μια μακρά προκαταρκτική συζήτηση δεν έχουν καταγραφεί ακόμη σε όλα τα κράτη μέλη της ΕΕ όλα τα ζώα σε ηλεκτρονικές τράπεζες δεδομένων. Εντούτοις το υποχρεωτικό σύστημα σήμανσης πρόκειται να ισχύσει δεσμευτικά από την 1Σεπτεμβρίου 2000 σε όλα τα κράτη μέλη, και να αντικαταστήσει επιτέλους το σύστημα προαιρετικής σήμανσης.
<P>
Το ερώτημα για τον καταναλωτή είναι τι είδους στοιχεία μπορεί να περιμένει. Τον τόπο γέννησης; Αν γεννήθηκε στην επικράτεια της ΕΕ, ή σε τρίτη χώρα; Σε ποιο αγρόκτημα, ή σε ποια περιοχή;. Τι σημαίνει χώρα προέλευσης και τι σημαίνει χώρα καταγωγής; Επιπλέον η συζήτηση συνεχίζεται με τις κατηγορίες των ζώων. Θα αγοράσω σήμερα μοσχαράκι γάλακτος, απλό μοσχαράκι ή δαμαλίδα; Καθώς προέρχομαι η ίδια από την αγροτική οικονομία και η μεγαλύτερή μου ευχή για τους αγρότες είναι οι σταθερές τιμές, θεωρώ ότι θα πρέπει να δημιουργήσουμε μια νομική βάση επιστεγασμένη από σύμπνοια. Δεν θα πρέπει να περιπλέκουμε τη νομοθεσία χωρίς λόγο. Το ζητούμενο είναι για όλους μας η δημόσια υγεία και η προστασία των καταναλωτών.
<P>
Από την 1η Σεπτεμβρίου 2000 θα έχουμε τη σήμανση και από την 1η Ιανουαρίου 2002 θα την έχουμε ευρύτατα. Το βοδινό κρέας διανύει πολλές φορές μια μακρά πορεία από τον παραγωγό στον καταναλωτή. Οι αλυσίδες εφοδιασμού στα κράτη μέλη είναι πολύ διαφορετικές. Ωστόσο πιστεύω ότι δεν κάνουν υπερβολικό τουρισμό τα ζώα που προορίζονται για σφαγή. Οι αυστηρές ρήτρες θα πρέπει βέβαια να ισχύουν και για τις εισαγωγές από τρίτες χώρες. Επιτρέψτε μου να πω τελειώνοντας το εξής: Κάποτε είχα διδαχθεί ότι το πρόγραμμα διατροφής των κορυφαίων αθλητών πρέπει να περιέχει κρέας. Η υγεία τους και οι επιδόσεις τους εξαρτώνται σε μεγάλο βαθμό από τη διατροφή τους. Ελπίζω ότι θα αποκτήσουμε και πάλι περισσότερη εμπιστοσύνη και ότι οι άνθρωποι θα επιστρέψουν και πάλι σε μια ευρύτερη κατανάλωση κρέατος.

<SPEAKER ID=203 NAME="Korhola">
Αξιότιμε κύριε Πρόεδρε, η έκθεση του κ. Παπαγιαννάκη που βρίσκεται τώρα υπό εξέταση αποτελεί σημαντικό εργαλείο για τη βελτίωση της προστασίας του καταναλωτή και για την ενίσχυση της εμπιστοσύνης του καταναλωτή στα ευρωπαϊκά προϊόντα διατροφής. Η αρμόδια επιτροπή έλαβε αξιόλογη απόφαση απορρίπτοντας την πρόταση για αναγραφή της κατηγορίας του ζώου. Η κατηγορία του ζώου - δαμάλα, αγελάδα, ταύρος, βόδι, νεαρός ταύρος και μοσχάρι - δεν παρέχει στον καταναλωτή καμιά ουσιαστική συμπληρωματική πληροφορία, διότι οι διαφορές στο εσωτερικό των κατηγοριών ενδέχεται να είναι μεγαλύτερες από ό,τι ανάμεσα σε αυτές. Ωστόσο η υποχρεωτική σήμανση της κατηγορίας θα αύξανε το κόστος παρασκευής των προϊόντων νωπού κρέατος σε μεγάλο ποσοστό, το οποίο φυσικά θα έπρεπε να πληρώσει ο καταναλωτής. Στο ζήτημα αυτό συγκλίνουν οι απόψεις των παραγωγών βοείου κρέατος, της βιομηχανίας μεταποίησης κρέατος και του λιανικού εμπορίου, και ακόμη των ενώσεων καταναλωτών. Τώρα λοιπόν κατέληξε στην ίδια θέση και η Επιτροπή Περιβάλλοντος, Δημόσιας Υγείας και Πολιτικής των Καταναλωτών. Η αναγραφή της κατηγορίας στη σήμανση δεν πρέπει να είναι υποχρεωτική, όμως σε εθνικό επίπεδο υπάρχει η δυνατότητα να εφαρμόζεται η αναγραφή της κατηγορίας, όπως επί παραδείγματι επιθυμεί η Γαλλία. αΙσως σε μια χώρα μεγάλου μεγέθους όπως η Γαλλία, οι ποσότητες βοείου κρέατος είναι τόσο μεγάλες, ώστε η επισήμανση να μπορεί να πραγματοποιηθεί ορθολογικά. Στη δική μου χώρα δεν συμβαίνει αυτό.
<P>
αΕνα δεύτερο προβληματικό ζήτημα που συνδέεται με την πρόταση είναι η επισήμανση που αφορά την προέλευση του κρέατος. Το σύστημα επισήμανσης προτείνεται να εφαρμοσθεί σε δύο φάσεις, στην πρώτη από τις οποίες θα αναγράφεται στη σήμανση μόνο η πληροφορία που αφορά τη σφαγή. Στις περιπτώσεις όπου το ζώο έχει γεννηθεί και ανατραφεί σε άλλη χώρα, η πληροφορία μπορεί να είναι εντελώς παραπλανητική για τον καταναλωτή, και στις χώρες, στις οποίες εφαρμόζεται ήδη σήμερα η σήμανση σύμφωνα με τη δεύτερη φάση, αυτό θα αποτελούσε σαφή χειροτέρευση της σημερινής κατάστασης. Επί παραδείγματι, στο εθνικό σύστημα επισήμανσης του βοείου κρέατος της Φινλανδίας περιλαμβάνεται ήδη σήμερα ο τόπος όπου γεννήθηκε και ανατράφηκε το ζώο. Θα ήταν λοιπόν επιθυμητό, βάσει του κανονισμού εφαρμογής που προδιαγράφεται τη στιγμή αυτή, να μπορέσει ο τομέας του βοείου κρέατος να προχωρήσει άνετα στην εφαρμογή επισήμανσης η οποία να συμφωνεί με τη δεύτερη φάση.
<P>
Αφετηρία του υπό εξέταση ζητήματος αποτελεί η προστασία του καταναλωτή και ιδιαιτέρως η κρίση της σπογγώδους εγκεφαλοπάθειας των βοοειδών που έπληξε την Ευρώπη. Το υπό συζήτηση θέμα είναι ένα σημαντικό εργαλείο, ωστόσο η υποχρεωτική σήμανση της κατηγορίας βοείου κρέατος καθώς και η σταδιακή μετάβαση στην αναγραφή της προέλευσης δεν εξυπηρετούν τον σκοπό αυτό.

<SPEAKER ID=204 LANGUAGE="DE" NAME="Klaί">
Κύριε Πρόεδρε, κύριε Επίτροπε, κυρίες και κύριοι, υπάρχουν ασφαλώς ακόμα πολλά ερωτήματα. Μπορεί κανείς να αρχίσει να εξετάζει τα πάντα, αλλά πιστεύω ότι η σήμανση του βοείου κρέατος και των προϊόντων με βάση το βόειο κρέας επείγει και μάλιστα από τον Σεπτέμβριο και όχι από τον Ιανουάριο του επόμενου έτους. Είχαμε συζητήσει διεξοδικότατα γι' αυτό στις επιτροπές. Στο ζήτημα της διασφάλισης της καταγωγής του κρέατος έχει σημειωθεί μεγάλη πρόοδος, μέσω της διαφάνειας και είχε και θετική επίδραση. Υπάρχουν πολλά περιφερειακά προγράμματα, όπως για παράδειγμα στην πατρίδα μου τη Ρηνανία - Παλατινάτο, που αποδεικνύουν πως αυτό είναι εφικτό και που διαδραμάτισαν εδώ ηγετικό ρόλο. Αν κοιτάξουμε προς τα πίσω θα θυμηθούμε ότι οι αγρότες και οι επιχειρήσεις επεξεργασίας κρέατος βρίσκονταν στα πρόθυρα της ολοκληρωτικής οικονομικής τους καταστροφής και μόνο με την ευρύτατη πληροφόρηση, σε σύνδεση με τη λήψη στρατηγικά πολύ καλών και αποτελεσματικών μέτρων για το μάρκετινγκ, μπόρεσε να ανακτηθεί εν μέρει και πάλι η εμπιστοσύνη των καταναλωτών. Δεν μας επιτρέπεται τώρα να αποδυναμώσουμε την επιτυχία αυτή με οπισθοδρομήσεις, αναβάλλοντας χρονικά τη σήμανση.
<P>
Ιδιαίτερα σημαντική για τους καταναλωτές είναι η σήμανση που αφορά την προέλευση. Οι αγρότες μας έχουν κάνει σαφείς και καλές προεργασίες σχετικά. Στη Γερμανία έχουμε προχωρήσει πολύ με την σήμανση των βοοειδών. Σε συνάρτηση με αυτά θα ερωτήσω τον κ. Επίτροπο πόσο έχουν προχωρήσει οι άλλες χώρες. Ασφαλώς θα πρέπει η προσοχή μας να στραφεί και στα εισαγόμενα προϊόντα από τρίτες χώρες τα οποία θα πρέπει να διατίθενται στην αγορά κατά τρόπο που να μπορούν να αναγνωρισθούν με σαφήνεια. Σε τι χρησιμεύουν όμως οι υπερβολικές λεπτομέρειες κατά τη σήμανση; Προκαλούν μόνο σύγχυση. Ποιος από τους καταναλωτές γνωρίζει για παράδειγμα τι είναι η δαμαλίδα, ποιόν ενδιαφέρει και για ποιο λόγο είναι αυτό σημαντικό;
<P>
Οι προτάσεις σε σχέση με τις κατηγορίες δεν έχουν παρουσιασθεί ακόμα από την Επιτροπή με επαρκή σαφήνεια και θεωρώ ότι η Επιτροπή θα πρέπει να ακολουθήσει μια απλή και εύληπτη πορεία. Οι χαρακτηρισμοί όπως, μοσχαράκι ή βόδι επαρκούν και όποιος θέλει να δώσει περισσότερες πληροφορίες, ας το κάνει.

<SPEAKER ID=205 NAME="Doyle">
Κύριε Πρόεδρε, προσυπογράφω πλήρως και θεωρώ αυτονόητα όσα έχουν λεχθεί μέχρι τώρα σε σχέση με την ταυτοποίηση και την ανιχνευσιμότητα του βοείου κρέατος και όλων των προϊόντων βοείου κρέατος. Χθες, η Επιτροπή Περιβάλλοντος υπερψήφισε με 37 ψήφους έναντι 13 τις πέντε τροπολογίες που βρίσκονται σήμερα ενώπιόν μας - ήταν μια σαφής, αποφασιστική ψηφοφορία όλου του Σώματος, με συναδέλφους από όλες τις διαφορετικές Ομάδες.
<P>
Θα ήθελα να αναφερθώ εδώ ιδιαιτέρως στο ζήτημα της κατηγορίας, το οποίο υποθέτω ότι στην πραγματικότητα σημαίνει επιστροφή στη θέση της πρώτης ανάγνωσης επί του ζητήματος. Εξοργίσθηκα χθες όταν, ούτε καν το απόγευμα, η Επιτροπή δεν μπορούσε να μας συμβουλεύσει σχετικά με το τι ακριβώς θα εμπεριείχε η "κατηγορία". Στην πραγματικότητα μας ζητούν να αγοράσουμε το βοδινό αντίστοιχο του γουρουνιού στο σακί. Είναι απαράδεκτο. Θα ήθελα να πω στον Επίτροπο ότι τον παρακαλώ να αποδεχθεί τις τροπολογίες μας σε σχέση με το θέμα. Δεν υπάρχει λόγος να προκαλούμε σύγχυση και να παραπλανούμε τους καταναλωτές στην Ευρώπη σε υποχρεωτική βάση, διότι το σύστημα εθελοντικής επισήμανσης στο οποίο θα οδηγήσει ο ανταγωνισμός, η περηφάνεια για το προϊόν και η ζήτηση των καταναλωτών δεν θα προσθέσει τίποτε από αυτά που θα απαιτούσε διαφορετικά η υποχρεωτική επισήμανση της κατηγορίας.
<P>
Εξακολουθώ να μην έχω ξεκαθαρίσει την κατάσταση σε σχέση με τον κιμά. Εάν θα επιμείνουμε τώρα στην χώρα προέλευσης για τον κιμά, γιατί να μην μπορούμε να έχουμε τη χώρα προέλευσης και για τα μεγαλύτερα τεμάχια βοείου κρέατος από την 1η Σεπτεμβρίου ή από οποιαδήποτε στιγμή; Δεν είμαι απολύτως σίγουρη για την ακριβή άποψή μας, αλλά θα μας δοθούν συμβουλές.
<P>
Η κατάσταση στη Γαλλία προκαλεί κατάπληξη. Μόλις χθες οι υπηρεσίες του γάλλου πρωθυπουργού απέστειλαν επιστολή σε κάθε γάλλο βουλευτή του ΕΚ σε αυτό το Σώμα - 87 συνολικά - λέγοντάς τους να καταψηφίσουν όλες τις τροπολογίες. Τι μας υποδεικνύει αυτό για την πολιτική παρέμβαση από τα ανώτερα αξιώματα της Γαλλίας; Τι υποδεικνύει αυτό για την γαλλική παραγωγή βοείου κρέατος και για τον προστατευτισμό; Τι υποδεικνύει για το αγγλο-γαλλικό ζήτημα του βοείου κρέατος; Εάν οι Γάλλοι θέλουν να τοποθετήσουν επισημάνσεις στο βόειο κρέας μπορούν να το πράξουν εθελοντικά. Αυτή τη στιγμή υπάρχουν επισημάνσεις μόνο στο 50% του βοείου κρέατός τους, εντούτοις θέλουν να επιμείνουν στην υποχρεωτική επισήμανση ανά κατηγορία για όλους μας. Δεν αντιλαμβάνομαι την πολιτική παρέμβαση και το πραγματικό μήνυμα από τη Γαλλία, και θα πρέπει να ερευνήσουμε σε βάθος το ζήτημα.

<SPEAKER ID=206 LANGUAGE="ES" NAME="Ayuso Gonzαlez">
Κύριε Πρόεδρε, κύριε Επίτροπε, αυτή η πρόταση κανονισμού και εξαίρεσης του Κανονισμού (ΕΚ) αριθ. 820/97 έχει έναν πρώτο τίτλο, για τον οποίο κανείς δεν μιλά, και στον οποίο προβλέπεται ένα σύστημα αναγνώρισης και καταγραφής του βοείου κρέατος βάσει σήμανσης στο αυτί, καθώς και πιστοποιητικών και πληροφορικών φορέων που διασφαλίζουν τη δυνατότητα αναγνώρισης.
<P>
Σε ό,τι αφορά τον δεύτερο τίτλο, θεσπίζει ένα υποχρεωτικό σύστημα σήμανσης με ετικέτες για το κρέας και δύο στάδια εφαρμογής του.
<P>
Κατά την περίοδο της εθελούσιας εφαρμογής του Κανονισμού (ΕΚ) αριθ. 820/97 εγκρίθηκαν στην Ισπανία 36 προδιαγραφές προκειμένου να υλοποιηθεί, και μπορώ να σας διαβεβαιώσω ότι αυτό χρησίμευσε στο να υπάρξει εμπιστοσύνη εκ μέρους των καταναλωτών και συνετέλεσε στην ανάκαμψη της κατανάλωσης, που παρουσίασε σημαντική κάμψη συνεπεία της ασθένειας των τρελών αγελάδων.
<P>
Κατά συνέπεια, χαιρετίζω την έγκριση αυτού του Κανονισμού. Εν τούτοις, σε σχέση με το περιεχόμενο της σήμανσης - που ας μην λησμονούμε, απευθύνεται στον καταναλωτή - πρέπει να πούμε ότι ειλικρινά είναι υπερβολικό και ότι προτείνονται ενδείξεις που συμβάλλουν ελάχιστα στην ασφάλεια των τροφίμων και στη δυνατότητα αναγνώρισης, δεδομένου ότι αυτή διασφαλίζεται με μέτρα που προτείνονται στον πρώτο Τίτλο, και βεβαίως δεν είναι εκείνο που κυρίως ενδιαφέρει τους καταναλωτές.
<P>
Η ένδειξη των κατηγοριών δεν είναι αναγκαία κατ' ουδένα τρόπο. Επιπροσθέτως, αυτή η ένδειξη κατηγοριών μπορεί να προξενήσει σύγχυση και προβλήματα, σε σχέση με τις ηλικίες σφαγής των ζώων και τις προστατευόμενες γεωγραφικές ενδείξεις, που καταγράφονται σύμφωνα με τον Κανονισμό (ΕΚ) αριθ. 2081/92, διότι σε αυτή την περίπτωση όντως είναι υποχρεωτικό να συμπεριλαμβάνονται οι κατηγορίες, και οι ορισμοί δεν συμπίπτουν με αυτούς που προτείνονται τώρα. Εκτός εάν υπάρξει συμφωνία, συναίνεση, στην επιτροπή διαχείρισης στις 14 του μηνός.
<P>
Εκείνο που πρωτίστως ενδιαφέρει τους καταναλωτές, κυρίως λόγω των τελευταίων κρίσεων στον τομέα των τροφίμων, είναι να γνωρίζουν το μέρος που γεννήθηκε το ζώο, και το μέρος που και τον τρόπο που ανατράφηκε καθ' όλη τη διάρκεια της ζωής του. Βέβαια, ο αριθμός μητρώου του σφαγείου συμβάλλει ελάχιστα ή και καθόλου στην ενημέρωση που ζητούν. Πέραν αυτού, πρόκειται για έναν Κανονισμό ελάχιστων υποχρεώσεων και πάντα υπάρχει η δυνατότητα προαιρετικής εθελούσιας σήμανσης.

<SPEAKER ID=207 NAME="Bushill-Matthews">
Κύριε Πρόεδρε, κι εγώ επίσης θα ήθελα να επικεντρωθώ σε αυτό το ζήτημα της κατηγορίας σε ό,τι αφορά την επισήμανση του ζώου.
<P>
Η αρχική πρόταση ζητούσε την επισήμανση του ζώου ανά κατηγορία είτε ως ευνουχισμένου μόσχου είτε ως δαμαλίδας είτε ως νεαρού ταύρου, γεγονός που θα αποτελούσε διαφοροποίηση βάσει του φύλου. Ωστόσο, πρόσφατα εξεπλάγην όταν η Επιτροπή - όπως ακριβώς είπε η κυρία Doyle - ανέφερε ότι δεν είχε αποφασίσει οριστικά σχετικά με την ακριβή ορολογία! Αυτό ουσιαστικά σημαίνει ότι ζητούν από το Κοινοβούλιο να τους χορηγήσει λευκή επιταγή για να αποφασίσουν τι σημαίνει η κατηγορία του ζώου αφού θα έχουμε ψηφίσει εάν θα την συμπεριλάβουμε ή όχι. Αυτό είναι προχειρότητα, μεγάλος ερασιτεχνισμός και απαράδεκτος τρόπος αντιμετώπισης αυτού του Σώματος. Δεν πρόκειται καν για ζήτημα διατροφικής ασφάλειας. Πρόκειται για επιπλέον γραφειοκρατία και διοικητική επιβάρυνση - και πιθανώς αυτός είναι ο λόγος που η κυβέρνησή μου στο Ηνωμένο Βασίλειο την υποστηρίζει. Ωστόσο, δεν είναι προς όφελος των καταναλωτών ούτε της βιομηχανίας και, ιδιαίτερα, δεν είναι προς όφελος των μικρών σφαγείων που θα έχουν τη μεγαλύτερη δυσκολία να αντεπεξέλθουν σε κάτι τέτοιο.
<P>
Ζητώ συνεπώς από το Σώμα να υποστηρίξει τη διαγραφή της κατηγορίας του ζώου ως απαίτηση υποχρεωτικής επισήμανσης, όπως έπραξε και κατά την πρώτη ανάγνωση. Εάν οι χώρες επιθυμούν να τη συμπεριλάβουν εθελοντικά αυτό είναι δική τους υπόθεση. Εάν υποθέσουμε ότι υπερψηφίζουμε τη διαγραφή, τότε ζητώ από την Επιτροπή να λάβει υπόψη της ότι θα παραμείνουμε αμετακίνητοι σε αυτό το ζήτημα. Γνωρίζουν λοιπόν τι πρέπει να κάνουν. Τέλος, ζητώ από την Επιτροπή και το Συμβούλιο να λάβουν υπόψη τους ότι επιδοκιμάζουμε την αρχή της επισήμανσης της χώρας προέλευσης για το βόειο κρέας και ότι καλούμε τη γαλλική Προεδρία να δώσει το παράδειγμα δεσμευόμενη άμεσα ότι θα αποδεχθεί όλο το βόειο κρέας που διαθέτει επισήμανση της χώρας προέλευσης, από όλες τις χώρες της ΕΕ, και να αφήσει τους καταναλωτές να αποφασίσουν.

<SPEAKER ID=208 NAME="Nicholson">
Κύριε Πρόεδρε, κύριε Επίτροπε, επιτρέψτε μου πρώτα από όλα να πω ότι χαιρετίζω θερμά αυτή την ευκαιρία να παρακολουθήσουμε την παρούσα συζήτηση για το συγκεκριμένο θέμα, αλλά θεωρώ ειλικρινά ότι έχει δοκιμασθεί η υπομονή μας για πολύ καιρό και οι περισσότεροι από μας θα θέλαμε να δούμε το θέμα να επιλύεται το συντομότερο δυνατόν.
<P>
Πρέπει να αναρωτηθούμε τι προσπαθούμε να επιτύχουμε και τους φόβους ποιων προσπαθούμε να καθησυχάσουμε. Αναμφίβολα οι καταναλωτές είναι τρομερά ανήσυχοι και θεωρώ ότι πρέπει να μπορέσουμε να μετριάσουμε αυτή την ανησυχία, ώστε οι καταναλωτές να μπορούν να έχουν εμπιστοσύνη ότι τα τρόφιμα που αγοράζουν, οπουδήποτε στην Ευρωπαϊκή Ένωση, θα είναι πλήρως ανιχνεύσιμα και καλά για όποιον τα αγοράσει.
<P>
Για να επιτύχουμε κάτι τέτοιο χρειαζόμαστε ένα αποτελεσματικό σύστημα ανιχνευσιμότητας και ελέγχου που θα αποκαταστήσει την εμπιστοσύνη. Έχοντας μεγαλώσει σε αγροτικό περιβάλλον, μου φαίνεται ότι αυτό που χρειάζεται να ελέγξουμε είναι όλο το χρονικό διάστημα της ζωής του ζώου, από τη στιγμή που γεννιέται μέχρι τη στιγμή που σφαγιάζεται. Εάν μπορέσουμε να το επιτύχουμε, τότε θα έχουμε μεγάλη επιτυχία στον μετριασμό των φόβων των καταναλωτών. Μπορούμε να προτείνουμε ελέγχους που θα είναι τόσο γραφειοκρατικοί ώστε απλούστατα δεν θα είναι λειτουργικοί, έτσι οφείλουμε να επικεντρωθούμε σε ό,τι είναι εφαρμόσιμο.
<P>
Η κατηγοριοποίηση του βοδινού ως μόσχου, ταύρου ή δαμαλίδας δεν θα προσφέρει τίποτε στον μετριασμό των φόβων των καταναλωτών. Πρόκειται για ακραία ανοησία, και σας ζητώ να σκεφθείτε και να αποδεχθείτε τις απόψεις της επιτροπής και την άποψη αυτού του Κοινοβουλίου στο συγκεκριμένο σημείο.

<SPEAKER ID=209 LANGUAGE="IT" NAME="Fiori">
Κύριε Πρόεδρε, από τότε που, το 1997, εκδόθηκε ο κανονισμός 820, υπήρξε κάποια σκέψη για την επαναδημιουργία μιας σχέσης ανάμεσα στον καταναλωτή και τον κόσμο της παραγωγής, και πρέπει να πω ότι επιτεύχθηκαν πολλά αποτελέσματα και στις δύο πλευρές. Μεταξύ άλλων εργαστήκαμε πολύ ώστε να αποκτήσει ο καταναλωτής μια συγκεκριμένη ευαισθησία.
<P>
Έτσι λοιπόν, θα ήθελα να θυμίσω εν συντομία μερικά θέματα που έθιξαν οι συνάδελφοί μου, αναφέροντας ο καθένας την κατάσταση που επικρατεί στη χώρα του.
<P>
Το να πουλάμε, το να εκποιούμε στην αγορά το αδιαφοροποίητο ενήλικο βοοειδές σημαίνει ότι εξαλείφουμε μια ευαισθησία που συνδέεται τόσο με την πολιτιστική όσο και με τη διατροφική μας παράδοση, και έτσι θα βρισκόμασταν σε μια κατάσταση που είναι πολύ λεπτή. Εκτός των άλλων, αναλογιζόμενοι επίσης ότι η τιμή του κιλού ενός σφάγιου αγελάδας είναι σημαντικά κατώτερη από την τιμή ενός σφάγιου μοσχαριού, και ακόμα πιο κατώτερη από εκείνη ενός χοίρου, δύσκολα θα είχε κανείς πλήρη σεβασμό στην τιμή πώλησης απέναντι στο καταναλωτή ο οποίος, προφανώς, αγοράζει αδιαφοροποίητα ένα ενήλικο βοοειδές.
<P>
Κατά συνέπεια, επεξεργαζόμαστε αυτήν την στιγμή μια νομοθεσία, στην οποία ο καταναλωτής έχει το δικαίωμα να γνωρίζει αυτό που αγοράζει, σε τι τιμή, με αρχές διαφάνειας, σαφήνειας και πληροφόρησης. Εξαίρετη συνεπώς ήταν η εργασία που έγινε σχετικά με την ανιχνευσιμότητα όλων των δεδομένων των χωρών προέλευσης, της χώρας γέννησης του ζώου και, κυρίως, του τόπου πάχυνσης.
<P>
Εμείς θα θέλαμε μάλιστα αυτό το κριτήριο της ανιχνευσιμότητας να επεκτεινόταν και στον κιμά, που καθίσταται ένα προϊόν ευρείας κατανάλωσης.
<P>
Θεωρούμε ότι μια σαφής αναφορά στο κέντρο σφαγής και στην προέλευση του σφαγμένου ζώου θα εξακολουθήσει να διατηρεί αυτήν τη σχέση εμπιστοσύνης που οικοδομούμε μεταξύ παραγωγής και κατανάλωσης.

<SPEAKER ID=210 LANGUAGE="DE" NAME="Fischler">
Κύριε Πρόεδρε, αξιότιμοι κυρίες και κύριοι, το γεγονός ότι η δεύτερη ανάγνωση διεξάγεται ενώπιον του Σώματος σε τόσο σύντομο χρονικό διάστημα είναι μια σαφής ένδειξη για το ότι όλοι σας, προπάντων ο εισηγητής της έκθεσης κ. Παπαγιαννάκης, προσδίδετε υψηλή προτεραιότητα σε αυτό το ιδίως για τους καταναλωτές σημαντικό θέμα καθώς και ότι ουσιαστικά στόχος σας είναι να τεθεί έγκαιρα, δηλαδή την 1η Σεπτεμβρίου, σε ισχύ η υποχρεωτική σήμανση. Θέλω συνεπώς να ευχαριστήσω θερμά τον εισηγητή και όσους συνεργάστηκαν μαζί του για αυτήν την εξαιρετική και ταχύτατη πρόοδο που μπόρεσε να επιτευχθεί.
<P>
Το χρονοδιάγραμμα είχε για το ζήτημα αυτό αποφασιστική σημασία. Όλοι γνωρίζετε ότι τον περασμένο Δεκέμβριο αναβλήθηκε αναγκαστικά η καθιέρωση του συστήματος υποχρεωτικής σήμανσης, επειδή δεν μπορούσε να επιτευχθεί συναίνεση εντός των δεδομένων χρονικών πλαισίων. Η αναβολή αυτή λήγει στις 31 Αυγούστου, που στην πραγματικότητα σημαίνει ότι λήγει στο τέλος του μηνός μια και τον Αύγουστο δεν διεξάγονται συνεδριάσεις του Κοινοβουλίου ούτε είναι δυνατόν να οριστούν γενικότερα συνεδριάσεις.
<P>
Οφείλουμε λοιπόν να εμμείνουμε στο ότι θα πρέπει να τηρηθεί η υπόσχεση που βασικά δώσαμε στους Ευρωπαίους καταναλωτές κρέατος καθώς και στους παραγωγούς και τους μεταποιητές. Για να αποφευχθεί όμως μια ακόμα αναβολή ή κάποιο νομικό κενό στη σήμανση - κάτι που θα ήταν ακόμα χειρότερο - πρέπει να καταλήξουμε εντός του μηνός σε μιαν απόφαση.
<P>
Προτού αναφερθώ στις τροπολογίες που έχουν υποβληθεί για την αυριανή ψηφοφορία θέλω να κάνω μερικές παρατηρήσεις σχετικά με την κοινή θέση που ενέκρινε το Συμβούλιο στις 6 Ιουνίου. Όπως γνωρίζετε, είχα ασκήσει πίεση για έναν άτυπο τριμερή διάλογο σχετικά με το ζήτημα της νομικής βάσης, ο οποίος έλαβε χώρα στις 3 Μαΐου. Στη συνάντηση αυτή τα μέλη που ήταν παρόντα εξέφρασαν την επιθυμία να γίνουν οι αντίστοιχες επεξηγήσεις για το σχέδιο της κοινής θέσης του Συμβουλίου.
<P>
Αφού υιοθετήθηκαν στο κείμενο μερικές επιπλέον τροποποιήσεις σύμφωνα με την επιθυμία του Κοινοβουλίου επετεύχθη συναίνεση στη βάση της οποίας το επόμενο Συμβούλιο Υπουργών Γεωργίας ενέκρινε την κοινή θέση του Συμβουλίου. Η εν λόγω κοινή θέση, μαζί με την ανακοίνωση της Επιτροπής σας διαβιβάσθηκε επισήμως στα μέσα Ιουνίου. Αυτό αποδεικνύει πόσο καλά θα μπορούσε να λειτουργήσει η διαδικασία συναπόφασης στον τομέα της γεωργίας. Παρά τα στενά χρονικά περιθώρια, το Συμβούλιο, έχοντας λάβει υπόψη τις τροπολογίες που εγκρίνατε σε πρώτη ανάγνωση, πέτυχε - κατά τη δική μου άποψη - έναν βιώσιμο συμβιβασμό που εναρμονίζει τα δικαιώματα των καταναλωτών για τη εγγύηση της ασφαλούς προέλευσης του κρέατος με τις ανάγκες ενός λειτουργικού συστήματος.
<P>
Όπως και το Κοινοβούλιο, έτσι και το Συμβούλιο αναγνώρισε ότι η υποχρεωτική σήμανση έπρεπε να καθιερωθεί νωρίτερα απ' ό,τι προβλεπόταν στην αρχική πρόταση. Το Συμβούλιο υιοθέτησε επίσης το αίτημα του Κοινοβουλίου για τη διαγραφή της παραπομπής στην κοινοτική καταγωγή. Τέλος το Συμβούλιο ανταποκρίθηκε και στο αίτημα να υιοθετηθούν αυστηρότερες διατάξεις για τη σήμανση του κιμά και διατύπωσε με μεγαλύτερη αυστηρότητα τις διατάξεις που είχε προτείνει η Επιτροπή.
<P>
Ωστόσο όλες αυτές οι λύσει βρέθηκαν από κοινού μεταξύ Συμβουλίου και Κοινοβουλίου, μόνον επειδή τα κράτη μέλη συμφώνησαν να μην χρησιμοποιούν μετά το 2002 εθνικές ρυθμίσεις για τη σήμανση του βοείου κρέατος. Η μεγαλύτερη επιτυχία ήταν η συμφωνία για μια ενιαία, ισχύουσα σε όλη την επικράτεια της ΕΕ ρύθμιση της σήμανσης του βοείου κρέατος. Θα πρέπει λοιπόν να μην αμφισβητήσουμε και πάλι αυτό το κοινό στοιχείο, αυτό το βήμα προς την ενοποίηση.
<P>
Όπως ακούσαμε τώρα από την Επιτροπή Περιβάλλοντος, από πολιτική άποψη δεν έχουν ακόμα διασαφηνιστεί όλα.
<P>
Έχουν υποβληθεί τροπολογίες για τη συνεδρίαση της Ολομέλειας και η έγκριση μερικών από αυτές θα είχε ευρύτατες επιπτώσεις, προπάντων όσον αφορά το χρονοδιάγραμμα και την έγκριση του κανονισμού. Όπως αναφέρθηκε από αρκετούς αγορητές, υπάρχουν δύο τροπολογίες σχετικά με τη σήμανση του κιμά. Το θέμα αυτό έχει εξετασθεί επακριβώς τόσο από εσάς εδώ στο Κοινοβούλιο όσο και από το Συμβούλιο. Θα διαπιστώσετε ότι το Συμβούλιο έχει ανταποκριθεί στα αιτήματά σας και έχει διατυπώσει τις διατάξεις αυστηρότερα και μάλιστα πολύ αυστηρότερα απ' ό,τι η Επιτροπή στην αρχική της πρόταση.
<P>
Σε μία από τις δύο τροπολογίες υποστηρίζεται τώρα η άποψη ότι οι παραγωγοί κιμά θα πρέπει να αναγράφουν στην ετικέτα ακριβώς από που κατάγεται το βόειο κρέας που έχουν παρασκευάσει. Κυρίες και κύριοι, ενόψει των συνθηκών κάτω από τις οποίες παρασκευάζεται σήμερα ο κιμάς με βιομηχανικά μέσα, ένα τέτοιο αίτημα θα ήταν σαφώς υπερβολικό. Η βιομηχανία συμφωνεί μεν με τον όρο της δίχως κενά ανιχνευσιμότητας, αλλά ήδη έχει δυσκολίες όσον αφορά τα στοιχεία σχετικά με τον τόπο παρασκευής και τον τόπο σφαγής των ζώων από τους οποίους προέρχεται ο κιμάς και τα υποπροϊόντα του. Τούτο δείχνει ταυτόχρονα ότι ο κανονισμός θα έχει αντίστοιχες επιπτώσεις και επομένως είναι βέβαιο ότι δεν θα μπορέσει να εφαρμοστεί στην πράξη η νέα πρόταση. Στη χειρότερη περίπτωση αυτό θα οδηγούσε μάλιστα επιχειρήσεις σε πτώχευση, ειδικά στα μικρότερα κράτη μέλη, και στην πλήρη επανεθνικοποίηση των αγορών κιμά. Αυτό θα ήταν το αποτέλεσμα. Και κανείς δεν μπορεί να με πείσει ότι κάποια πολωνική αγελάδα που εισάχθηκε στην Αυστρία αποτελεί πρόβλημα για τους Αυστριακούς καταναλωτές. Μπορώ να σας εξηγήσω, κύριε βουλευτή, ότι στη Αυστρία, όταν ένας καταναλωτής αγοράζει κιμά σε ένα κρεοπωλείο, ζητά να του κόψουν τον κιμά μπροστά στα μάτια του και έτσι δεν υπάρχει κανένα πρόβλημα, ούτε με την καταγωγή ούτε με τίποτα. Εδώ πρόκειται πολύ περισσότερο για τη βιομηχανική μεταποίηση του κιμά, για την παραγωγή των χάμπουργκερ και παρομοίων προϊόντων, που παράγονται σήμερα σε μια αλυσιδωτή, βιομηχανική διαδικασία. Αν επέμβετε, τότε η βιομηχανία θα χρησιμοποιεί πλέον κρέας που προέρχεται μόνο από τη δική της χώρα. Με αυτόν τον τρόπο όμως θα πετύχουμε ακριβώς το αντίθετο από εκείνο στο οποίο στοχεύουμε.
<P>
Η άλλη τροπολογία ζητά την υποχρεωτική αναγραφή της ημερομηνίας παρασκευής του κιμά. Δεν είναι η πρώτη φορά που συζητούμε αυτήν την ιδέα. Η ετικέτα δίνει ήδη με ένα πολύ πιο άμεσο και σαφή τρόπο στον καταναλωτή την κρίσιμη πληροφορία, μέχρι πότε μπορεί να καταναλώσει το προϊόν. Αναγράφεται μέχρι πότε μπορεί κανείς να χρησιμοποιήσει τον συγκεκριμένο κιμά. Πιστεύω ότι η νέα πρόταση δεν προσφέρει στον καταναλωτή καμία επιπλέον ή καλύτερη πληροφορία. Εξάλλου η κοινή θέση προβλέπει και τη δυνατότητα - εάν κάποιος το επιθυμεί - να προστίθεται η πληροφορία αυτή με την αποκαλούμενη απλοποιημένη μέθοδο. Επομένως έχω να προτείνω να παραμείνουμε στις διατάξεις για τον κιμά έτσι όπως αυτές περιέχονται στην κοινή θέση. Είμαι βέβαιος πως αν διαβάσετε επακριβώς το κείμενο, θα διαπιστώσετε ότι οι προβλεπόμενες διατάξεις είναι αρκετά αυστηρές και ότι πετύχαμε τον στόχο μας, δηλαδή να βελτιώσουμε τη διαφάνεια.
<P>
Τώρα θα αναφερθώ στο πολυσυζητημένο θέμα των κατηγοριών. Όπως γνωρίζετε, οι κατηγορίες αποτελούσαν τμήμα της αρχικής πρότασης της Επιτροπής και υπάρχουν κατά την άποψή μου πολλά επιχειρήματα για την αναγραφή αυτών των στοιχείων, η οποία οδηγεί σε μεγαλύτερη διαφάνεια. Θεωρώ επίσης ότι είναι σημαντική για τον καταναλωτή. Μπορώ μόνο να σας πω ότι στην πατρίδα μου πληρώνει κανείς για το μοσχαρίσιο κρέας 50% παραπάνω απ' ό,τι για το βοδινό κρέας. Ως καταναλωτής θέλω λοιπόν να ξέρω για ποιο πράγμα πληρώνω 50% περισσότερο. Υπάρχει επίσης διαφορά στην τιμή εάν αγοράσω κρέας αγελάδας ή κρέας νεαρού ταύρου και μάλιστα γύρω στο 30%. Θεωρώ λοιπόν ότι είναι προς το συμφέρον των καταναλωτών να γνωρίζουν για ποιο πράγμα έχουν πληρώσει και αντίστοιχα αν το πληρώσουν ακριβότερα, να έχουν την εγγύηση ότι αγόρασαν το αντίστοιχο εμπόρευμα. Θα σας εξηγήσω τώρα ποιες είναι ουσιαστικά οι προθέσεις μας.
<P>
Οι κατηγορίες υπάρχουν στην Ένωση υποχρεωτικά εδώ και 20 χρόνια όσον αφορά τα ζώα προς σφαγή, δηλαδή ολόκληρα τα ζώα. Προβλέπονται οι εξής κατηγορίες: μοσχάρι, νεαρός ταύρος, βόδι, δαμαλίδα, αγελάδα, γηραιότερος ταύρος. Η κατανομή αυτή πρόκειται να παραμείνει η βάση για την εισαγωγή κατηγοριών. Θέλουμε μόνο αυτό που τώρα ισχύει ως χαρακτηρισμός για τα ζώα προς σφαγή να ισχύσει και για τα τμήματά τους. Αυτό είναι όλο. Είμαστε μάλιστα διατεθειμένοι να εισαγάγουμε διαφοροποιήσεις για διάφορους τρόπους παρασκευής. Για παράδειγμα για το γκούλας δεν χρειάζεται μια τόσο ακριβής διαφοροποίηση. Αρκεί κατά τη δική μου άποψη να ξέρει κανείς αν αγοράζει μοσχαρίσιο ή βοδινό κρέας για γκούλας.
<P>
Αυτό είναι το ζητούμενο και τίποτα περισσότερο. Αν μου πείτε τώρα ναι, αλλά η Επιτροπή δεν ξέρει καν ποια θα είναι η τελική διαμόρφωση των κατηγοριών τότε θα σας απαντήσω ότι είναι το κλασικό πρόβλημα αν η κότα γέννησε το αυγό ή το αυγό την κότα. Πρέπει πρώτα να τεθεί σε ισχύ ο κανονισμός του Συμβουλίου για να μπορέσουμε να ορίσουμε ως Επιτροπή τους κανόνες εφαρμογής.
<P>
Η λεπτομερής διαμόρφωση των κατηγοριών αποτελεί προϋπόθεση για τους κανόνες εφαρμογής. Ως εκ τούτου δεν μπορείτε τώρα να απαιτείτε από την Επιτροπή να δώσουμε εγγυήσεις για την επακριβή τους διαμόρφωση εφόσον πρέπει πρώτα να συζητήσουμε για το θέμα με τα κράτη μέλη στο πλαίσιο της διαχειριστικής επιτροπής. Είναι από νομική άποψη αδύνατο αυτό που ζητάτε, εκτός και αν θέλετε να τοποθετήσετε το όλο ζήτημα άμεσα ως συστατικό στοιχείο του κανονισμού του Συμβουλίου. Αυτό είναι όμως κάτι διαφορετικό. Ως εκ τούτου, πιστεύω ότι η προβλεπόμενη διαδικασία είναι εν προκειμένω σωστή. Μπορώ όμως να σας διαβεβαιώσω, αν θέλετε, για ένα πράγμα: η Επιτροπή θα υποστηρίξει τις κατηγορίες που ανέφερα και όχι επιπλέον περιπλοκές.
<P>
Ένα είναι το σημείο που πρέπει να καταλάβουμε: εάν δεν εισαγάγουμε τις κατηγορίες αυτές, το αποτέλεσμα θα είναι μια επανεθνικοποίηση των συστημάτων σήμανσης, και πιστεύω πως αυτό οπωσδήποτε δεν είναι προς το συμφέρον των Ευρωπαίων. Ενδέχεται τα πράγματα να είναι διαφορετικά από την πολιτική σκοπιά. Η Επιτροπή - και αυτό το κατέστησα σαφές - δεν συμμερίζεται μεν την άποψη εκείνων που θεωρούν ότι η αναγραφή αυτών των στοιχείων είναι αδύνατον να εφαρμοστεί, δεν έχει νόημα ή συνεπάγεται δυσβάστακτο κόστος. Αλλά δεν μπορώ να ισχυριστώ ότι είναι αδιανόητο ένα σύστημα που δεν περιέχει τέτοιους κανονισμούς. Το μόνο που η Επιτροπή θέλει να αποφύγει σε κάθε περίπτωση είναι να τεθούν και πάλι σε ισχύ εθνικές ρυθμίσεις που θα οδηγήσουν σε μια ολοκληρωτική επανεθνικοποίηση των αγορών και θα υπονομεύσουν de facto την κοινή αγορά. Δεν μπορεί να είναι αυτό το ζητούμενο. Είμαι λοιπόν της άποψης πως θα πρέπει να παραμείνουμε και σε αυτό το σημείο σε ό,τι προβλέπει η κοινή θέση.
<P>
Θέλω να σας επιστήσω πολύ σύντομα την προσοχή σε δύο πράγματα: ο βουλευτής Hudghton ρώτησε αν θα ήταν δυνατή η εθελούσια υιοθέτηση της αναγραφής της καταγωγής όπως λ.χ. νήσοι του Όρκνευ ή παρόμοιοι χαρακτηρισμοί. Τέτοιοι είδους σήμανση της καταγωγής είναι δυνατή υπό την προϋπόθεση ότι δεν αποτελούν ονομασία προστατευόμενης περιοχής, δεδομένου ότι μια τέτοια θα πρέπει λογικά να προστατεύεται.
<P>
Έρχομαι τώρα στο τελευταίο μου επιχείρημα το οποίο αναφέρθηκε από διάφορους βουλευτές, και συγκεκριμένα στην έλλειψη τεχνικών προϋποθέσεων. Αν προσανατολίσουμε τις αποφάσεις μας στον τελευταίο που θα διανοηθεί ότι θα ήταν επιτέλους διατεθειμένος να δημιουργήσει τεχνικές προϋποθέσεις, τότε προσανατολιζόμαστε σε εκείνους που φρενάρουν την υποχρεωτική σήμανση του βοείου κρέατος και δεν πρέπει να το επιτρέψουμε αυτό, μια κι θα ήταν αντιπαραγωγικό. Ουσιαστικά, η αγορά θα τιμωρήσει όσους δεν προθυμοποιήθηκαν να δημιουργήσουν έγκαιρα τις τεχνικές προϋποθέσεις για τη σήμανση.
<P>
Ως εκ τούτου σας παρακαλώ, ψηφίζοντας αύριο, να λάβετε υπόψη τις σκέψεις που σας παρέθεσα. Μπορώ ακόμα να σας πω ότι στην πράξη αυτό το πράγμα δεν θα είναι τόσο περίπλοκο όσο φαντάζονται μερικοί. Εδώ έχετε το πρότυπο μιας τέτοιας ετικέτας που προβλέπουμε για το μέλλον. Εδώ υπάρχει χώρος για την τιμή και για άλλα στοιχεία που χρειάζεται οπωσδήποτε ο καταναλωτής. Όπως βλέπετε, μπορεί να λειτουργήσει.

<SPEAKER ID=211 NAME="Πρόεδρος">
Κύριε Επίτροπε, αυτή η συζήτηση θα συνεχισθεί μέχρι να ολοκληρώσουμε τη διαδικασία συνδιαλλαγής.
<P>
Συνάδελφοι, αναγνωρίζω ότι υπάρχει δυσκολία. Θα πρέπει να στριμώξετε τον κ. Fischler προσωπικά εάν θέλετε να του μιλήσετε. Έχω εμπλακεί προσωπικά για ορισμένα χρόνια στον τομέα της βιομηχανίας κρέατος. Το θέμα δεν έχει επιλυθεί ακόμη ικανοποιητικά.
<P>
Κυρία Jackson, έχετε κάποιο θέμα διαδικασίας;

<SPEAKER ID=212 LANGUAGE="EN" NAME="Jackson">
Επισημαίνω απλώς ότι ο Επίτροπος δεν θα πρέπει να δίνει την εντύπωση ότι δεν υπάρχει περιθώριο συνδιαλλαγής επ' αυτού. Έχουμε περιθώρια συνδιαλλαγής και το πλεονέκτημα, εάν εγκρίνουμε αυτές τις τροπολογίες αύριο, είναι ότι το Κοινοβούλιο θα συμμετάσχει ανοικτά στην τελική μορφή αυτής της πρότασης, κάτι που σε διαφορετική περίπτωση δεν θα γίνει.

<SPEAKER ID=213 NAME="Πρόεδρος">
Το ζήτημα της διαδικασίας συνδιαλλαγής θα τεθεί αύριο μετά την ψηφοφορία.
<P>
Η συζήτηση έληξε.
<P>
Η ψηφοφορία θα διεξαχθεί αύριο το μεσημέρι.

<CHAPTER ID=8>
Πρόταση κανονισμού για το κοινοτικό σύστημα ευρεσιτεχνίας
<SPEAKER ID=214 NAME="Πρόεδρος">
Η ημερήσια διάταξη προβλέπει την ανακοίνωση της Επιτροπής σχετικά με μια πρόταση κανονισμού για το κοινοτικό σύστημα ευρεσιτεχνίας.

<SPEAKER ID=215 NAME="Bolkestein">
Κύριε Πρόεδρε, είμαι πολύ ευγνώμων που έχω αυτή την ευκαιρία να πληροφορήσω το Κοινοβούλιο σχετικά με μια απόφαση που έλαβε η Επιτροπή σήμερα το πρωί αναφορικά με την πρόταση κανονισμού για την καθιέρωση ενός κοινοτικού συστήματος ευρεσιτεχνίας. Το γεγονός αυτό συνάδει με το αίτημα που διατύπωσε το Ευρωπαϊκό Συμβούλιο της Λισαβόνας, το οποίο ζητούσε τη θέσπιση ενός τέτοιου κοινοτικού συστήματος ευρεσιτεχνίας μέχρι το έτος 2001. Το Κοινοβούλιο υποστήριξε ρητά αυτή την πρωτοβουλία κατά τις παρεμβάσεις του στην εκτεταμένη διαδικασία διαβούλευσης που δρομολόγησε η Επιτροπή μέσω της Πράσινης Βίβλου της για την Καινοτομία στην Ευρώπη το 1997.
<P>
Χρειαζόμαστε ένα κοινοτικό σύστημα ευρεσιτεχνίας προκειμένου να ενθαρρύνουμε την καινοτομία, η οποία αποτελεί καίριο παράγοντα για την ανάπτυξη, την ανταγωνιστικότητα και τη δημιουργία απασχόλησης στην Ευρώπη. Οι βιομηχανίες μας, καθώς και η ερευνητική και επιστημονική μας κοινότητα, τονίζουν αρκετό καιρό τώρα την ανάγκη ενός συστήματος ευρεσιτεχνίας που να είναι οικονομικό, έγκυρο σε όλη την επικράτεια της Κοινότητας και το οποίο να προσφέρει νομική ασφάλεια. Αυτός είναι ένας φιλόδοξος στόχος. Η πρότασή μας εκπληρώνει αυτό τον φιλόδοξο στόχο, καθώς αποσκοπεί στην καθιέρωση ενός τέτοιου ακριβώς συστήματος ευρεσιτεχνίας. Το κοινοτικό σύστημα ευρεσιτεχνίας θα συνυπάρχει, και θα συμπληρώνει, τα υφιστάμενα συστήματα, προσφέροντας μια πιο ελκυστική εναλλακτική λύση για τις επιχειρήσεις εκείνες, μεγάλες και μικρές, που λειτουργούν εντός της εσωτερικής αγοράς. Η πρότασή μας στηρίζεται σε μεγάλο βαθμό στο υφιστάμενο ευρωπαϊκό σύστημα ευρεσιτεχνίας, το οποίο διέπει τους κανόνες και τις διαδικασίες που οδηγούν στη χορήγηση ευρωπαϊκών διπλωμάτων ευρεσιτεχνίας, και η προσέγγιση αυτή απαιτεί από την Κοινότητα να προσχωρήσει στη σύμβαση για το ευρωπαϊκό δίπλωμα ευρεσιτεχνίας.
<P>
Δυνάμει του κοινοτικού κανονισμού για τις ευρεσιτεχνίες, τα διπλώματα ευρεσιτεχνίας που χορηγεί το Ευρωπαϊκό Γραφείο Διπλωμάτων Ευρεσιτεχνίας στο Μόναχο μπορούν να καταστούν κοινοτικά διπλώματα ευρεσιτεχνίας. Το κοινοτικό δίπλωμα ευρεσιτεχνίας που προτείνει η Επιτροπή θα έχει τα ακόλουθα χαρακτηριστικά: ένα κοινοτικό δίπλωμα ευρεσιτεχνίας θα έχει συνολικό χαρακτήρα, θα είναι έγκυρο σε όλη την επικράτεια της Κοινότητας και θα αποτελέσει αντικείμενο μια ενιαίας δέσμης κανόνων. Το γεγονός αυτό θα μειώσει την αβεβαιότητα που σχετίζεται με τις δεκαπέντε διαφορετικές εθνικές νομοθεσίες και βεβαίως, μετά τη διεύρυνση, με πολύ περισσότερες. Η νομική βεβαιότητα θα ενισχυθεί σημαντικά με την καθιέρωση ενός κεντρικού δικαστικού συστήματος που θα εγγυάται την ποιότητα και τη συνοχή της νομολογίας που αφορά τα κοινοτικά διπλώματα ευρεσιτεχνίας. Η καθιέρωση μιας τέτοιας κεντρικής δικαιοδοτικής αρχής απαιτεί αλλαγές στη Συνθήκη της ΕΚ. Η Διακυβερνητική Διάσκεψη που βρίσκεται σε εξέλιξη μας προσφέρει τώρα μια ευκαιρία διεξόδου. Δεν πρέπει να χάσουμε αυτή την ευκαιρία και θα ήθελα να βασισθώ στη σθεναρή υποστήριξη των βουλευτών αυτού του Κοινοβουλίου, ώστε να διασφαλίσουμε ότι η ΔΔ θα πραγματευθεί αυτό το θέμα πολύ σοβαρά.
<P>
Τέλος, η πρότασή μας θα συμβάλει στη σημαντική μείωση του κόστους των διπλωμάτων ευρεσιτεχνίας στην Ευρώπη, καθώς δεν θα απαιτεί συμπληρωματικές μεταφράσεις της ευρεσιτεχνίας εφόσον θα έχει κατατεθεί σε μία από τις γλώσσες του Ευρωπαϊκού Γραφείου Διπλωμάτων Ευρεσιτεχνίας.
<P>
Επιτρέψτε μου να επιμείνω στην ανάγκη μιας φιλόδοξης προσέγγισης. Οι προηγούμενες προσπάθειες για την καθιέρωση ενός κοινοτικού συστήματος ευρεσιτεχνίας, ιδαίτερα μέσω της σύμβασης του Λουξεμβούργου του 1989, απέτυχαν, διότι έλειπε η φιλόδοξη προσέγγιση σε δύο καίρια ζητήματα: πρώτον, σε ό,τι αφορά το κόστος και δεύτερον, σε ό,τι αφορά τη δικαστική προσφυγή. Πρέπει να πείσουμε τα κράτη μέλη για την ανάγκη τροποποίησης της Συνθήκης, ώστε να καθιερωθεί μια κεντρική δικαιοδοτική αρχή για την εκδίκαση των διαφορών που αφορούν τα κοινοτικά διπλώματα ευρεσιτεχνίας. Όταν εξετάσει κανείς την πρότασή μας, μπορεί επίσης να προβλέψει τις συνέπειες που θα έχει η διεύρυνση αναφορικά με τα έξοδα και την προσφυγή στη δικαιοσύνη για το ζήτημα αυτό. Εάν δεν αποδειχθούμε φιλόδοξοι σε αυτό τον τομέα, απλούστατα δεν θα προσφέρουμε στις βιομηχανίες μας και στους ειδικούς μας στην έρευνα και στην ανάπτυξη το σύγχρονο σύστημα ευρεσιτεχνίας που χρειάζονται.

<SPEAKER ID=216 LANGUAGE="FR" NAME="Fraisse">
Κύριε Πρόεδρε, κύριε Επίτροπε, το σχέδιο δημιουργίας ενός κοινοτικού διπλώματος ευρεσιτεχνίας είναι μια ευκαιρία να επανεξετάσουμε, όπως είπατε μόλις τώρα, τη συνεργασία ανάμεσα στο Ευρωπαϊκό Γραφείο Διπλωμάτων Ευρεσιτεχνίας και τα κοινοτικά όργανα. Το δίπλωμα ευρεσιτεχνίας που δόθηκε πρόσφατα στο πανεπιστήμιο του Εδιμβούργου θέτει το πρόβλημα του καθεστώτος του Ευρωπαϊκού Γραφείου Διπλωμάτων Ευρεσιτεχνίας και των πρακτικών λεπτομερειών του ελέγχου του.
<P>
Υπό το φως ενός σφάλματος, όπως ονομάστηκε, φαίνεται ότι η οδηγία 98/44, σχετικά με τη νομική προστασία των εφευρέσεων της βιοτεχνολογίας, είναι ασαφής και διφορούμενη, κυρίως τα άρθρα 5-1 και 5-2. Δεν πρέπει η Επιτροπή να προτείνει μια αναθεώρηση αυτής της οδηγίας για να προλάβει οποιαδήποτε πιθανότητα να κατοχυρωθεί με δίπλωμα ευρεσιτεχνίας η ανακάλυψη ενός γονιδίου ή της ακολουθίας του; Δεν μπορούμε να παραλείψουμε αυτό το ζήτημα κατά τη δημιουργία του κοινοτικού διπλώματος ευρεσιτεχνίας.

<SPEAKER ID=217 NAME="Kauppi">
Είμαι πολύ χαρούμενη που άκουσα ότι η Επιτροπή αποφάσισε να περιορίσει τον αριθμό των γλωσσών που μπορούν να χρησιμοποιούνται για το κοινοτικό δίπλωμα ευρεσιτεχνίας. Αυτή τη στιγμή, τα έξοδα μετάφρασης είναι το μεγαλύτερο πρόβλημα που αντιμετωπίζουμε όταν προσπαθούμε να μειώσουμε τα έξοδα και να επιταχύνουμε τη διαδικασία. Χαιρετίζω θερμά την πρόταση και ελπίζω ότι η ΔΔ είναι πρόθυμη να επιφέρει τις απαραίτητες τροποποιήσεις στις Συνθήκες.
<P>
Ωστόσο, θα ήθελα να θέσω μια συγκεκριμένη ερώτηση σε ό,τι αφορά τη διαδικασία της Ευρωπαϊκής Οργάνωσης Διπλωμάτων Ευρεσιτεχνίας (EPO). Είχα την εντύπωση ότι η διαδικασία αυτή καθεαυτή θα παρέμενε λίγο πολύ η ίδια στο πλαίσιο του νέου συστήματος. Για ποιον λόγο η EPO εφαρμόζει επί του παρόντος το σύστημα των πολλών εμπειρογνωμόνων, αντί για το σύστημα του ενός εμπειρογνώμονα που εφαρμόζεται στην Ιαπωνία και στις Ηνωμένες Πολιτείες; Εκεί το δίπλωμα ευρεσιτεχνίας χορηγείται όταν ένας εμπειρογνώμονας δώσει τη γνωμοδότησή του. Αυτός είναι επίσης ένας παράγοντας που καθιστά τη διαδικασία στην Ευρώπη πιο δαπανηρή και πιο αργή από εκείνη των ανταγωνιστών μας.

<SPEAKER ID=218 NAME="Palacio Vallelersundi">
Κύριε Πρόεδρε, θα ήθελα καταρχάς να συγχαρώ τον κ. Επίτροπο. Πιστεύω ότι πρόκειται για μεγάλο κατόρθωμα. Όπως ο ίδιος ανέφερε, ενδεχομένως να είναι το πλέον φιλόδοξο σχέδιο της εσωτερικής αγοράς που στην παρούσα φάση έχουμε ενώπιόν μας, και χαίρομαι που το λέω εξ ονόματος της Επιτροπής Νομικών Θεμάτων και Εσωτερικής Αγοράς, και ως εισηγήτρια του ζητήματος.
<P>
Φιλόδοξο, κύριε Επίτροπε, διότι πέραν των όσων αναφέρατε υπάρχει ένας βασικός λόγος που απορρέει από τις αρχές της εσωτερικής αγοράς, ο οποίος συνηγορεί υπέρ της απόκτησης κοινοτικού διπλώματος ευρεσιτεχνίας. Εφόσον θέλουμε η εσωτερική μας αγορά να είναι πράγματι η εγχώρια αγορά για τις επιχειρήσεις και για τους καταναλωτές, δεν έχει κανένα νόημα αυτός ο κατακερματισμός, λόγω των συνόρων, που υφίσταται αυτή τη στιγμή σε ό,τι αφορά τα διπλώματα ευρεσιτεχνίας. Με βάση αυτά, πρόκειται για ένα φιλόδοξο αλλά και εξίσου δύσκολο σχέδιο, διότι όπως εσείς αναφέρατε, απαιτεί αλλαγή της Συνθήκης και των εθνικών Συνταγμάτων, τουλάχιστον τεσσάρων ή έξι κρατών μελών.
<P>
Κατά συνέπεια, κύριε Επίτροπε, τάσσομαι με εσάς προκειμένου να υπάρξει άριστη συνεργασία, που θα τη χρειαστούμε, καθώς και επίδειξη διαπραγματευτικής ικανότητας προκειμένου να φέρουμε επιτυχώς σε πέρας αυτό το σχέδιο.

<SPEAKER ID=219 NAME="Bolkestein">
Κύριε Πρόεδρε, σας ευχαριστώ που μου δίνετε την ευκαιρία να απαντήσω στις παρατηρήσεις που μόλις διατυπώθηκαν. Επιτρέψτε μου να ξεκινήσω ευχαριστώντας την κυρία Palacio Vallelersundi για την ευρεία υποστήριξη που προσφέρει στην απόφαση της Επιτροπής να προωθήσει το κοινοτικό σύστημα ευρεσιτεχνίας. Σε ό,τι αφορά την κυρία Kauppi, επιτρέψτε μου να πω ότι ο λόγος που το Ευρωπαϊκό Γραφείο Διπλωμάτων Ευρεσιτεχνίας στο Μόναχο δεν χρησιμοποιεί μόνο έναν εμπειρογνώμονα, αλλά ένα σύνολο εμπειρογνωμόνων, είναι ότι επιθυμεί να διασφαλίζει πως η ποιότητα των διπλωμάτων ευρεσιτεχνίας που χορηγεί το Ευρωπαϊκό Γραφείο Διπλωμάτων Ευρεσιτεχνίας είναι η βέλτιστη δυνατή. Χωρίς να θέλω να φανώ υπερβολικά ευρωκεντρικός, τα διπλώματα ευρεσιτεχνίας που χορηγούνται σε άλλα μέρη του κόσμου, και ιδιαίτερα σε εκείνο το μέρος που βρίσκεται πέρα από τον ωκεανό - για να το θέσω κατ' αυτόν τον τρόπο - δεν είναι της ίδιας ποιότητας με τα διπλώματα ευρεσιτεχνίας που χορηγεί το Ευρωπαϊκό Γραφείο Διπλωμάτων Ευρεσιτεχνίας στο Μόναχο. Συνεπώς, στην προκειμένη περίπτωση, φοβάμαι ότι πρέπει να συνεχίσουμε να θέτουμε την ασφάλεια και την ποιότητα υπεράνω των αμιγώς οικονομικών πτυχών. Αυτός είναι ο λόγος που το Ευρωπαϊκό Γραφείο Διπλωμάτων Ευρεσιτεχνίας χρησιμοποιεί περισσότερους από έναν εμπειρογνώμονες.
<P>
Σχετικά με την πρώτη ερώτηση, η Επιτροπή γνωρίζει τις ανησυχίες που έχουν διατυπωθεί στη Γαλλία και αλλού σχετικά με την οδηγία και ιδιαίτερα σχετικά με τις πιθανές ανακολουθίες μεταξύ δύο παραγράφων του άρθρου 5 της οδηγίας. Ο Πρόεδρος της Γαλλίας, κ. Jacques Chirac, απέστειλε επιστολή στον Πρόεδρο Prodi για το συγκεκριμένο ζήτημα. Επιτρέψτε μου να τονίσω ότι κατά την άποψή μου δεν υπάρχει αντίφαση μεταξύ των δύο πρώτων παραγράφων του εν λόγω άρθρου, η διατύπωση του οποίου θεωρώ ότι βασίζεται σε μεγάλο βαθμό στις υποδείξεις που πραγματοποίησε αυτό το Κοινοβούλιο. Η πρώτη παράγραφος ορίζει ότι το ανθρώπινο σώμα σε διάφορα στάδια της διαμόρφωσης και της ανάπτυξής του και η απλή ανακάλυψη ενός εκ των στοιχείων του, συμπεριλαμβανομένης της ακολουθίας ή της μερικής ακολουθίας ενός γονιδίου, δεν μπορεί να συνιστά εφεύρεση που να κατοχυρώνεται με δίπλωμα ευρεσιτεχνίας. Η παράγραφος αυτή συνάδει σαφώς με τη βασική αρχή ότι οι ανακαλύψεις δεν κατοχυρώνονται με δίπλωμα ευρεσιτεχνίας.
<P>
Ωστόσο, η δεύτερη παράγραφος του άρθρου 5 δηλώνει ότι ένα στοιχείο που έχει απομονωθεί από το ανθρώπινο σώμα, ή που έχει παραχθεί διαφορετικά μέσω μιας τεχνικής μεθόδου, συμπεριλαμβανομένης της ακολουθίας ή της μερικής ακολουθίας ενός γονιδίου, μπορεί να συνιστά εφεύρεση που να κατοχυρώνεται με δίπλωμα ευρεσιτεχνίας, ακόμη και αν η δομή αυτού του στοιχείου είναι ταυτόσημη με εκείνη του φυσικού στοιχείου. Στην προκειμένη περίπτωση, η εφεύρεση προκύπτει από την απομόνωση ενός συγκεκριμένου γονιδίου από το φυσικό περιβάλλον του ή από την παραγωγή του μέσω μιας τεχνικής μεθόδου.
<P>
Βεβαίως, για να κατοχυρωθεί με δίπλωμα ευρεσιτεχνίας, η εν λόγω εφεύρεση χρειάζεται ακόμη να πληροί τα κριτήρια της πρωτοτυπίας, της εφευρετικότητας και της βιομηχανικής εφαρμογής. Σε ό,τι αφορά αυτή την τελευταία απαίτηση, τη βιομηχανική εφαρμογή, η οδηγία καθιστά σαφές ότι η βιομηχανική εφαρμογή του γονιδίου πρέπει να αναφέρεται ρητώς στην αίτηση για τη χορήγηση διπλώματος ευρεσιτεχνίας. Στην ιστοθέση μας, υπάρχει ένα σημείωμα που εκθέτει την πρόταση της Επιτροπής επί του θέματος.
<P>
Είναι αυτονόητο ότι η Επιτροπή θα απαντήσει στην επιστολή του Προέδρου Chirac και θα λάβει θέση στα ζητήματα που έθεσε. Η πρότασή μας για ένα κοινοτικό σύστημα ευρεσιτεχνίας, που είναι και το θέμα της συζήτησής μας σήμερα το απόγευμα, δεν θα επηρεάσει το υφιστάμενο καθεστώς, το οποίο διέπεται από την οδηγία του 1998. Η οδηγία αυτή αναμένεται να τεθεί σε εφαρμογή μέχρι το τέλος αυτού του μήνα και θα δεσμεύει επίσης το Ευρωπαϊκό Γραφείο Διπλωμάτων Ευρεσιτεχνίας.

<SPEAKER ID=220 NAME="Thors">
SV) Κύριε Πρόεδρε, κύριε Επίτροπε, είναι σημαντικό το γεγονός ότι τονίσατε τη συνύπαρξη εθνικών, ευρωπαϊκών και κοινοτικών συστημάτων ευρεσιτεχνιών. Ωστόσο, διερωτώμαι πόσο αποκεντρωμένο θα είναι το καθεστώς άσκησης προσφυγής, όσον αφορά το κοινοτικό σύστημα ευρεσιτεχνίας. Όπως αναφέρατε, έγινε ρητή αναφορά σ' αυτό στην Πράσινη Βίβλο στην απάντηση από το Κοινοβούλιο.
<P>
Επίσης, είμαι ικανοποιημένη για το ότι θα δημιουργήσουμε μια ασφάλεια στον τομέα της δικαιοσύνης. Πιστεύω, ωστόσο, ότι αυτό θα μπορούσε να είχε επιτευχθεί με άλλον τρόπο, συγκεκριμένα με την προσθήκη αυτού χωρίς να δημιουργηθεί ένα κοινοτικό σύστημα ευρεσιτεχνίας. Πέραν αυτού, ένα θέμα για το οποίο είναι σημαντικό να λάβουμε θέση εδώ, στο Κοινοβούλιο, και το οποίο θα είναι οπωσδήποτε κάτι που θα αποβεί εις βάρος της γλωσσικής πολυμορφίας στην ΕΕ, είναι το αν θέλουμε να διασφαλίσουμε την ισότιμη αντιμετώπιση μεταξύ μικρών και μικρομεσαίων επιχειρήσεων που δραστηριοποιούνται σε όλα τα μέρη της Ένωσής μας. Περαιτέρω, πιστεύω ότι είναι σημαντικό να μπορέσουμε να διατηρήσουμε τη γνώση η οποία συνδέεται με τη διαδικασία άσκησης προσφυγής, όσον αφορά τις ευρεσιτεχνίες σε όλα τα μέρη της Ένωσης.

<SPEAKER ID=221 NAME="MacCormick">
Όταν προσφάτως συζητήσαμε σχετικά με τη Λευκή Βίβλο για την έρευνα, όλοι ήμασταν της άποψης ότι είναι ζωτικής σημασίας να προωθήσουμε αυτό το θέμα, διότι είναι σημαντικό όχι μόνο για την πραγματοποίηση πολύ καλών ερευνών στην Ευρώπη, αλλά και για να βελτιστοποιήσουμε τις συνθήκες της βιομηχανικής αξιοποίησής τους. Έτσι, από την άποψη αυτή, χαιρετίζω τη δήλωση του Επιτρόπου Bolkenstein.
<P>
Ο όρος "συγκέντρωση" είναι άστοχος στο πλαίσιο αυτό, διότι υποδηλώνει ένα μοναδικό κέντρο μιας ήδη πολυκεντρικής κοινότητας. Θεωρώ ότι το πραγματικό νόημά του είναι ότι θα υπάρχει ένα δικαστήριο για όλη την Κοινότητα, και όχι ότι θα εδρεύει αναγκαστικά σε ένα κεντρικό από γεωγραφική άποψη μέρος.
<P>
Τέλος, από ό,τι συμπεραίνω προτείνεται να υπάρχει πιθανώς κατοχύρωση του λογισμικού με διπλώματα ευρεσιτεχνίας. Η Ομάδα μου θα δυσαρεστούνταν αρκετά με μια τέτοια πρόταση. Θεωρούμε ότι ο σωστός τρόπος για την προστασία του λογισμικού είναι μέσω των δικαιωμάτων του δημιουργού και ότι η καθιέρωση διπλωμάτων ευρεσιτεχνίας σε αυτόν τον τομέα δεν θα βοηθούσε και θα ήταν αντίθετη με την αρμόζουσα νομική αρχή.

<SPEAKER ID=222 NAME="Purvis">
Επιδοκιμάζουμε το γεγονός ότι θα υπάρξουν μεγάλα κίνητρα για την καινοτομία, την ανάπτυξη και την ανταγωνιστικότητα της ευρωπαϊκής βιομηχανίας στο μέλλον, εάν το ζήτημα εγκριθεί όντως από τη ΔΔ και καταγραφεί πλέον στον κώδικα των νόμων. Δίνοντας συνέχεια στην ερώτηση της κυρίας Fraisse και στην απάντησή σας επ' αυτού, θεωρώ ότι πρέπει να τεθεί μια διαχωριστική γραμμή σχετικά με το τι είναι αποδεκτό και τι όχι για κατοχύρωση με δίπλωμα ευρεσιτεχνίας. Στον τομέα της βιοτεχνολογίας υπάρχει ακόμη αυτή η ακαθόριστη περιοχή. Ισχυρισθήκατε ότι έχετε καταλήξει σε μια κατηγορηματική απόφαση για το θέμα. Υπάρχει περιθώριο ελιγμών ή αυτή είναι η ρητά καθορισμένη και σταθερή θέση της Επιτροπής, όπως δηλώσατε στην προηγούμενη απάντησή σας;

<SPEAKER ID=223 NAME="Bolkestein">
Επιτρέψτε μου να διευκρινήσω ότι η πρόταση της Επιτροπής, εάν γίνει αποδεκτή από το Κοινοβούλιο και το Συμβούλιο, δεν μειώνει όσες δυνατότητες υπάρχουν επί του παρόντος. Έτσι, εάν γίνει αποδεκτή η πρόταση της Επιτροπής, θα υπάρχουν τρεις τρόποι για τη χορήγηση διπλωμάτων ευρεσιτεχνίας. Πρώτα από όλα θα υπάρχουν τα εθνικά διπλώματα ευρεσιτεχνίας, τα οποία θα διανέμονται στην εκάστοτε εθνική γλώσσα και θα χορηγούνται από το εθνικό γραφείο διπλωμάτων ευρεσιτεχνίας. Αυτή η δυνατότητα υπάρχει τώρα και θα συνεχίσει να υπάρχει.
<P>
Η δεύτερη δυνατότητα που θα συνεχίσει να υπάρχει είναι το ευρωπαϊκό δίπλωμα ευρεσιτεχνίας που θα χορηγείται από το Ευρωπαϊκό Γραφείο Διπλωμάτων Ευρεσιτεχνίας. Το ευρωπαϊκό δίπλωμα ευρεσιτεχνίας δεν πρέπει να συγχέεται με το κοινοτικό δίπλωμα ευρεσιτεχνίας. Το ευρωπαϊκό δίπλωμα ευρεσιτεχνίας είναι μια δέσμη εθνικών διπλωμάτων ευρεσιτεχνίας, έτσι ένας εφευρέτης θα μπορεί να υποβάλει αίτηση για δίπλωμα ευρεσιτεχνίας, σε ό,τι αφορά για παράδειγμα τις χώρες της Benelux, τη Γαλλία και τη Γερμανία, δηλαδή πέντε χώρες από τις δεκαπέντε. Εάν η αίτηση εγκριθεί, ο εφευρέτης θα λαμβάνει δίπλωμα ευρεσιτεχνίας που θα ισχύει γι' αυτές τις πέντες χώρες, και η δικαιοδοσία θα εκτείνεται στα δικαστήρια αυτών των πέντε χωρών. Αυτή η δυνατότητα - έτσι όπως έχουν τα πράγματα αυτή τη στιγμή - θα συνεχίσει να υπάρχει.
<P>
Η τρίτη δυνατότητα για την οποία συζητάμε τώρα είναι ένα δίπλωμα ευρεσιτεχνίας με συνολικό χαρακτήρα, το οποίο με άλλα λόγια θα χορηγείται και στη συνέχεια θα ισχύει σε όλη την Κοινότητα. Για τον λόγο αυτό ονομάζεται κοινοτικό δίπλωμα ευρεσιτεχνίας. Επιτρέψτε μου να τονίσω ότι πρόκειται μόνο για μια από τις επιλογές που έχουν οι εφευρέτες, καθώς μπορούν να επιδιώξουν είτε ένα εθνικό δίπλωμα ευρεσιτεχνίας είτε ένα ευρωπαϊκό δίπλωμα ευρεσιτεχνίας είτε ένα κοινοτικό δίπλωμα ευρεσιτεχνίας. Η Επιτροπή δεν σκοπεύει να απομακρύνει τις δυνατότητες που υπάρχουν επί του παρόντος.
<P>
Επιτρέψτε μου να απευθυνώ στην κυρία Thors, η οποία ζήτησε να υπάρξει αποκέντρωση στον εν λόγω τομέα. Δεν μπορούμε να τα έχουμε όλα. Δεν μπορούμε να έχουμε και την πίτα ολόκληρη και το σκύλο χορτάτο. Εν ολίγοις, εάν θέλουμε ένα κοινοτικό δίπλωμα ευρεσιτεχνίας που να χορηγείται σε ένα μόνο μέρος, συγκεκριμένα στο Μόναχο, το οποίο να ισχύει αυτομάτως σε όλη την Κοινότητα, θα πρέπει να διαθέτουμε μια κεντρική δικαιοδοτική αρχή που να εκδικάζει τις διαφορές για τα διπλώματα ευρεσιτεχνίας. Για τον λόγο αυτό, η Επιτροπή έχει προτείνει να θεσπισθεί ένα δικαστήριο που να εκδικάζει τις διαφορές στην περίπτωση της πνευματικής ιδιοκτησίας, και το λογικό μέρος όπου να εδρεύει αυτό το δικαστήριο είναι το Λουξεμβούργο. Αυτό είναι επίσης εκείνο που θα ήθελα να πω στον κ. MacCormick. Δεν ενδιαφερόμαστε εδώ για κάποιο κεντρικό από γεωγραφικής απόψεως μέρος - μολονότι οφείλω να ομολογήσω ότι δεν γνωρίζω εάν το Λουξεμβούργο είναι ή δεν είναι το κέντρο της Ευρωπαϊκής Ένωσης. Σίγουρα με τη διεύρυνση της Ευρωπαϊκής Ένωσης, το γεωγραφικό κέντρο της Ένωσης θα μετακινηθεί προς τα ανατολικά. Έχουμε επιλέξει το μέρος όπου εδρεύει το Ευρωπαϊκό Δικαστήριο ως έδρα του κοινοτικού δικαστηρίου για την πνευματική ιδιοκτησία.
<P>
Επιτρέψτε μου να επανέλθω στην κυρία Thors και να της πω ότι σε ό,τι αφορά τις μικρές και μεσαίες επιχειρήσεις, η πρόταση της Επιτροπής δεν απομακρύνει τις όποιες δυνατότητες έχουν οι μικρές και μεσαίες επιχειρήσεις για να μετέχουν στις εφευρέσεις που δημοσιεύει το Ευρωπαϊκό Γραφείο Διπλωμάτων Ευρεσιτεχνίας. Το 75% των διπλωμάτων ευρεσιτεχνίας χορηγείται στα αγγλικά, και η τρέχουσα γλώσσα στον κόσμο της πνευματικής ιδιοκτησίας, στον κόσμο των διπλωμάτων ευρεσιτεχνίας είναι τα αγγλικά. Δεύτερον, υπάρχουν εθνικά γραφεία διπλωμάτων ευρεσιτεχνίας. Ας τα αφήσουμε να χρησιμοποιήσουν την ιδιότητά τους για να διαφωτίσουν τις μικρές και μεσαίες επιχειρήσεις σχετικά με τα όσα συμβαίνουν στο Μόναχο και με το τι έχει δημοσιευθεί στα αγγλικά, γαλλικά ή γερμανικά. Με τον τρόπο αυτό, μπορούν να ενθαρρύνουν και να βοηθήσουν τις μικρές και μεσαίες επιχειρήσεις που υπάρχουν σε αυτές τις αντίστοιχες χώρες.
<P>
Τέλος, στο ζήτημα των διπλωμάτων ευρεσιτεχνίας για τις βιοτεχνολογικές εφευρέσεις, το οποίο τέθηκε τόσο στον προηγούμενο γύρο των συζητήσεων όσο και πριν από λίγο, επιτρέψτε μου να τονίσω ότι η απόφαση που έλαβε η Επιτροπή σήμερα το πρωί δεν αλλάζει τίποτε στον τομέα τον οποίο ανέφεραν και οι δύο ομιλητές. Τίθεται εν συνεχεία το ζήτημα: έχει η Επιτροπή περιθώρια ελιγμών επί του προκειμένου; Μόνο οι άνθρωποι εκείνοι που δεν έχουν ιδέες, δεν αλλάζουν ποτέ τις ιδέες τους, έτσι θα ήταν περίεργο η Επιτροπή να μην είχε περιθώρια ελιγμών. Λαμβάνουμε υπόψη μας ότι έχουμε λάβει μια επιστολή από τον Πρόεδρο της Γαλλικής Δημοκρατίας, θα απαντήσουμε προφανώς σε αυτή την επιστολή, υπάρχει ήδη ένα σημείωμα διαθέσιμο στην ιστοθέση μας και θα πράξουμε το βέλτιστο δυνατό για να ακολουθήσουμε την πιο λογική πορεία.

<SPEAKER ID=224 LANGUAGE="DE" NAME="Rόbig">
Κύριε Πρόεδρε, θέλω να συγκεκριμενοποιήσω λίγο την ερώτηση της κ. Kauppi σχετικά με τη στρατηγική όσον αφορά τη σοβαρότητα της εφεύρεσης. Όταν το κόστος για τη χορήγηση διπλώματος ευρεσιτεχνίας σε μια εφεύρεση είναι μεγάλο, έχει το πλεονέκτημα ότι μπορεί κανείς να την υπερασπιστεί καλύτερα ενώπιον του δικαστηρίου, δεδομένου ότι οι προσφυγές ακύρωσης αποτελούν τεράστιο πρόβλημα. Η εφεύρεση με χαμηλό κόστος διπλώματος ευρεσιτεχνίας έχει το πλεονέκτημα ότι μπορούν να υποβάλουν τις εφευρέσεις τους πολλές επιχειρήσεις και εφευρέτες και να αποκτήσουν πολύ γρήγορα δίπλωμα ευρεσιτεχνίας.
<P>
Για τον λόγο αυτό πιστεύω ότι θα πρέπει κανείς να προβεί σε ουσιαστικές σκέψεις ως προς τη στρατηγική που θα επιλέξει η Ευρώπη για το μέλλον. Οι Ιάπωνες ακολουθούν για παράδειγμα την αρχή του χαμηλού κόστους και για τον λόγο αυτό τους υποβάλλεται πληθώρα αιτήσεων. Η Ευρώπη και το Ευρωπαϊκό Γραφείο Διπλωμάτων Ευρεσιτεχνίας έχουν βασικά υψηλό κόστος. Θεωρώ ότι τούτο αποτελεί μέσο οικονομικής πολιτικής με τεράστια σημασία.

<SPEAKER ID=225 LANGUAGE="DE" NAME="Wuermeling">
Κύριε Πρόεδρε, κύριε Επίτροπε, σας συγχαίρω και εγώ για την υποβολή αυτού του σχεδίου. Ελπίζουμε πράγματι όλοι μας προς όφελος της ανταγωνιστικότητας της Ευρωπαϊκής Ένωσης ότι αυτή η ιστορία δίχως τέλος του κοινοτικού συστήματος ευρεσιτεχνίας θα έχει αίσια κατάληξη. Ως εκ τούτου ήταν σωστό - και θέλω να σας ενισχύσω ρητά σε αυτό - που δεν επιβαρύνατε το προκείμενο σχέδιο με πολύ ευαίσθητα ζητήματα όπως για παράδειγμα την προστασία των διπλωμάτων ευρεσιτεχνίας για προϊόντα βιοτεχνολογίας. Θα παρακαλέσω και τους συναδέλφους να μην θέσουν θέματα αρχής όσον αφορά τις ρυθμίσεις για τις γλώσσες. Εδώ πρόκειται για έναν ειδικό τομέα που υπόκειται σε ειδικούς όρους.
<P>
Όσον αφορά τη δικαιοδοσία, κύριε Επίτροπε, είχατε αναφέρει παρεμπιπτόντως ότι θα γινόταν στο Λουξεμβούργο. Αυτό δεν το θεωρώ ως ένδειξη ότι πρόκειται να εγκατασταθεί εκεί το ευρωπαϊκό δικαστήριο περί θεμάτων ευρεσιτεχνίας. Θα ήταν ενδεχομένως καλύτερα η έδρα του να είναι στο Μόναχο, στο Ευρωπαϊκό Γραφείο Διπλωμάτων Ευρεσιτεχνίας, επειδή εκεί είναι και όλοι οι εμπειρογνώμονες και με αυτόν τον τρόπο θα διευκολυνόταν και η συνεργασία.

<SPEAKER ID=226 NAME="De Clercq">
NL) Κύριε Πρόεδρε, θα ήθελα να συγχαρώ θερμά τον Επίτροπο Bolkestein για τις έντονες προσπάθειες που κατέβαλε προκειμένου να θεσπισθεί τελικά το Ευρωπαϊκό Δίπλωμα Ευρεσιτεχνίας.
<P>
Τέσσερα ερωτήματα θα ήθελα να θέσω: πληροφορήθηκα ότι διάφοροι, επίτροποι και μη, έχουν πρόβλημα με το προτεινόμενο γλωσσικό καθεστώς. Δεν είμαι κανένας γλωσσαμύντορας, διερωτώμαι ωστόσο γιατί προτείνονται τρεις γλώσσες και όχι πέντε, όπως ισχύει για το Ευρωπαϊκό Γραφείο Σημάτων; Θα ήταν τόσο δύσκολο να υπάρχουν πέντε γλώσσες;
<P>
Δεύτερον, η απόφαση σχετικά με την μετατροπή του γραφείο του Μονάχου σε γραφείο της ΕΕ. Οφείλει να εγκριθεί ομόφωνα από τις δεκαπέντε κυβερνήσεις. Είναι μήπως πρόβλημα αυτό;
<P>
Τρίτον, η θέση του Ευρωπαϊκού Κοινοβουλίου. Στην ουσία δεν έχουμε δικαίωμα συναπόφασης. Σημαίνει μήπως αυτό ότι το Ευρωπαϊκό Κοινοβούλιο, το οποίο αγωνίσθηκε όσο κανένα άλλο όργανο υπέρ του Ευρωπαϊκού Διπλώματος Ευρεσιτεχνίας, δεν θα συμμετέχει ούτε καν θα πληροφορείται τακτικά και εγκαίρως σχετικά με την κατάσταση των πραγμάτων;
<P>
Τέλος, τι συμβαίνει με τη διεύρυνση της Ένωσης όσον αφορά το Κοινοτικό Δίπλωμα Ευρεσιτεχνίας;

<SPEAKER ID=227 NAME="Bolkestein">
Έχουν τεθεί έξι ερωτήσεις από τρεις βουλευτές του θεσμικού σας οργάνου. Ίσως μπορώ να τις απαντήσω μία προς μία.
<P>
Πρώτον, στο ζήτημα των ελάχιστων απαιτήσεων, τις μόνες ελάχιστες απαιτήσεις που γνωρίζω είναι εκείνες της ποιότητας, και πρέπει να συνεχίσουμε να χορηγούμε διπλώματα ευρεσιτεχνίας τα οποία θα εκπληρώνουν σαφή κριτήρια ποιότητας. Νωρίτερα σήμερα το απόγευμα, απάντησα σε μια ερώτηση της κυρίας Kauppi, όταν ρώτησε για ποιον λόγο το Ευρωπαϊκό Γραφείο Διπλωμάτων Ευρεσιτεχνίας δεν ικανοποιείται με έναν μόνο εμπειρογνώμονα και ο λόγος τον οποίο προέβαλα είναι ότι χρειαζόμαστε διπλώματα ευρεσιτεχνίας υψίστης ποιότητας και συνεπώς είναι ορισμένες φορές αναγκαίο να χρησιμοποιούνται περισσότεροι από ένας εμπειρογνώμονες. Δεν θεωρώ ότι θα πρέπει να νοθεύσουμε την ποιότητα των διπλωμάτων ευρεσιτεχνίας που χορηγεί το Ευρωπαϊκό Γραφείο Διπλωμάτων Ευρεσιτεχνίας, και επομένως πρέπει να διατηρήσουμε τις ελάχιστες απαιτήσεις ως έχουν.
<P>
Το ίδιο μέλος του Κοινοβουλίου ρώτησε σχετικά με τη δικαιοδοσία. Για μία ακόμη φορά, το κοινοτικό δίπλωμα ευρεσιτεχνίας χρειάζεται μια κοινοτική δικαιοδοσία και θεωρούμε ότι αυτό το δικαστήριο που θα απαρτίζεται από ειδικευμένους δικαστές, αλλά το οποίο θα αποτελεί ασφαλώς τμήμα ολόκληρου του δικαστικού συστήματος της Ευρωπαϊκής Ένωσης, θα είναι καλύτερα να εδρεύει στο Λουξεμβούργο, αλλά αυτό είναι απλώς το ζήτημα της έδρας του δικαστηρίου.
<P>
Ως προς την ανταγωνιστικότητα, επιτρέψτε μου να πω ότι αποτελεί έναν από τους πρωταρχικούς παράγοντες για τον οποίο συμμετέχουμε στο όλο εγχείρημα. Η επιχειρηματική και ερευνητική κοινότητα επιθυμούν ένα ενιαίο δίπλωμα ευρεσιτεχνίας που να ισχύει αυτομάτως για όλη την Κοινότητα και το οποίο να είναι φθηνό. Το μέσο κόστος των ευρωπαϊκών διπλωμάτων ευρεσιτεχνίας είναι τριπλάσιο από το κόστος ενός μέσου ιαπωνικού διπλώματος ευρεσιτεχνίας και πενταπλάσιο από το κόστος του μέσου αμερικανικού διπλώματος ευρεσιτεχνίας. Αυτό είναι προφανώς εις βάρος της ευρωπαϊκής ανταγωνιστικότητας.
<P>
Σε ό,τι αφορά τις γλώσσες, και φθάνω εδώ σε μια ερώτηση που έθεσε ο κ. De Clercq, εάν ακολουθούσαμε τη Σύμβαση του Λουξεμβούργου του 1989, η οποία συνεπαγόταν ότι όλα τα διπλώματα ευρεσιτεχνίας θα έπρεπε να μεταφρασθούν σε 11 γλώσσες, μόνο το κόστος της μετάφρασης θα ήταν κατά μέσο όρο 17.000 ευρώ, ενώ με το σύστημα που προτείνει τώρα η Επιτροπή το κόστος θα είναι 2.000 ευρώ. Αυτός είναι επίσης ο λόγος που η Σύμβαση του Λουξεμβούργου δεν τέθηκε ποτέ σε ισχύ. Συνάφθηκε, αλλά δεν επικυρώθηκε από τα απαιτούμενα κράτη μέλη, και επομένως δεν τέθηκε ποτέ σε ισχύ, κι αυτό επειδή δεν ήμασταν αρκετά φιλόδοξοι είτε στο ζήτημα της δικαιοδοσίας είτε στο ζήτημα του κόστους.
<P>
Ο κ. De Clercq ρωτά για ποιον λόγο δεν μπορούμε να διαθέτουμε πέντε γλώσσες. Ο λόγος είναι ότι η διάρθρωση του κοινοτικού συστήματος ευρεσιτεχνίας είναι τέτοια ώστε το Ευρωπαϊκό Γραφείο Διπλωμάτων Ευρεσιτεχνίας χορηγεί δίπλωμα ευρεσιτεχνίας για το σύνολο της Κοινότητας, και κατά συνέπεια θα αφήσουμε την όλη διαδικασία μέχρι τη χορήγηση του διπλώματος ευρεσιτεχνίας ως έχει μέχρι τώρα. Στη συνέχεια, το δίπλωμα ευρεσιτεχνίας καθίσταται έγκυρο σε όλη την Κοινότητα και έπειτα υπάρχει ένα δικαστήριο για την εκδίκαση των διαφορών, αλλά μέχρι τη χορήγηση του ίδιου του διπλώματος ευρεσιτεχνίας το Ευρωπαϊκό Γραφείο Διπλωμάτων Ευρεσιτεχνίας θα συνεχίσει να εργάζεται όπως μέχρι τώρα.
<P>
Επιτρέψτε μου να επισημάνω ότι το Ευρωπαϊκό Γραφείο Διπλωμάτων Ευρεσιτεχνίας δεν είναι μια κοινοτική υπηρεσία. Υπάρχει μια Σύμβαση για το Ευρωπαϊκό Δίπλωμα Ευρεσιτεχνίας και τα 15 κράτη μέλη έχουν υπογράψει τη Σύμβαση, αλλά και ένας αριθμός άλλων κρατών έχουν υπογράψει επίσης τη Σύμβαση, έτσι η Επιτροπή δεν μπορεί να υποδείξει στο Ευρωπαϊκό Γραφείο Διπλωμάτων Ευρεσιτεχνίας ποιες θα είναι οι ρυθμίσεις του σχετικά με τη γλώσσα. Συνεπώς, όταν ο κ. De Clercq ερωτά για ποιον λόγο δεν θα μπορούσε το Ευρωπαϊκό Γραφείο Διπλωμάτων Ευρεσιτεχνίας να γίνει μια υπηρεσία της Ευρωπαϊκής Ένωσης, η απάντησή μου είναι ότι η Ευρωπαϊκή Ένωση πρέπει να προσχωρήσει στη Σύμβαση για το Ευρωπαϊκό Δίπλωμα Ευρεσιτεχνίας και να πραγματοποιήσει διαπραγματεύσεις γι' αυτό, αλλά δεν είναι πλέον ρεαλιστικό να αναμένουμε ότι το Ευρωπαϊκό Γραφείο Διπλωμάτων Ευρεσιτεχνίας θα αποτελέσει υπηρεσία της Ένωσης.
<P>
Το προτελευταίο θέμα που έθεσε ο κ. De Clercq αφορούσε τη διαδικασία συναπόφασης. Αυτή θα παραμείνει όπως συνήθως, και επομένως το Κοινοβούλιο θα διαδραματίσει τον συνήθη ρόλο του κατά την εξέταση των εντολών και των στόχων της Επιτροπής όταν θα ληφθούν πλήρεις αποφάσεις γι' αυτά τα ζητήματα φέτος το φθινόπωρο.
<P>
Τέλος, όταν πραγματοποιηθεί η διεύρυνση, η Ένωση προφανώς θα μεγαλώσει, και το κοινοτικό δίπλωμα ευρεσιτεχνίας θα ισχύει τότε και για τις χώρες που θα έχουν προσχωρήσει στην Ευρωπαϊκή Ένωση. Δεν υπάρχει άλλος τρόπος κατοχής και διατήρησης ενός κοινοτικού διπλώματος ευρεσιτεχνίας.
<P>
Επαναλαμβάνω για μία ακόμη φορά ότι οι άλλες δύο δυνατότητες θα συνεχίσουν να υπάρχουν, έτσι θα συνεχίσει να υπάρχει ένα πολωνικό εθνικό δίπλωμα ευρεσιτεχνίας και θα συνεχίσει επίσης να υπάρχει ένα ευρωπαϊκό δίπλωμα ευρεσιτεχνίας, το οποίο πιθανώς, εάν ο αιτών εφευρέτης το επιθυμεί, να συμπεριλάβει την Πολωνία. Ας ελπίσουμε ότι οι περισσότερες ευρωπαϊκές επιχειρήσεις και οι περισσότεροι ευρωπαίοι εμπειρογνώμονες ερευνητές θα προωθήσουν την αλλαγή από το ευρωπαϊκό δίπλωμα ευρεσιτεχνίας στο κοινοτικό δίπλωμα ευρεσιτεχνίας, έτσι ώστε η ανταγωνιστικότητα της Ευρωπαϊκής Ένωσης να βελτιωθεί όσο το δυνατόν περισσότερο.

<SPEAKER ID=228 NAME="Πρόεδρος">
Ευχαριστώ πολύ, κύριε Bolkestein, για τις απαντήσεις σας.
<P>
Θεωρούμε λήξασα την ανακοίνωση της Επιτροπής και τη συνακόλουθη συζήτηση.

<CHAPTER ID=9>
΄Ωρα τωv Ερωτήσεωv (Επιτρoπή)
<SPEAKER ID=229 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (Β5-0532/00).
<P>
Πρώτο μέρος

<SPEAKER ID=230 NAME="Πρόεδρος">


<SPEAKER ID=231 NAME="Charlotte Cederschiφld">
Ερώτηση αριθ. 25 της κ. (H-0549/00):
<P>
Θέμα: Εγκληματικότητα στο πλαίσιο της τεχνολογίας των πληροφοριών ("cybercrime") Συνεχίζονται οι εργασίες στο πλαίσιο του Συμβουλίου της Ευρώπης και της G7-Ομάδας της Λυόν για την εγκληματικότητα στο πλαίσιο της τεχνολογίας των πληροφοριών. Επιπλέον, η Επιτροπή ανέλαβε πρόσφατα πρωτοβουλία και εξετάζει το ενδεχόμενο λήψης νέων μέτρων σε κοινοτικό επίπεδο για την καταπολέμηση της εγκληματικότητας. Φαίνεται ότι η Επιτροπή συζητά με τα κράτη μέλη συναφές έγγραφο χωρίς ωστόσο να έχει ενημερώσει σχετικά το Κοινοβούλιο. Ένα από τα μέτρα που εξετάζονται είναι η υποχρέωση των παροχέων υπηρεσιών να συγκεντρώνουν και να αποθηκεύουν δεδομένα κυκλοφορίας καθώς και να τα διαβιβάζουν, κατόπιν σχετικής αίτησης, στις αρχές.
<P>
Έχει επίγνωση η Επιτροπή ότι ένα τέτοιο μέτρο μπορεί να δημιουργήσει τεράστιους κινδύνους για την προστασία των προσωπικών δεδομένων και την προστασία των ευαίσθητων εμπορικών δεδομένων και να διευκολύνει τη βιομηχανική και την οικονομική κατασκοπεία;
<P>
Έχει επίγνωση η Επιτροπή ότι ένα τέτοιο μέτρο θα μπορούσε να έχει ως αποτέλεσμα την απώλεια της εμπιστοσύνης των χρηστών στο Internet;
<P>
Έχει επίγνωση η Επιτροπή ότι ένα τέτοιο μέτρο θα μπορούσε να είναι ασυμβίβαστο με τη νεοαναληφθείσα πρωτοβουλία της Επιτροπής eEurope της οποίας στόχος είναι να ενθαρρύνει τη χρήση του Internet τόσο στον ιδιωτικό όσο και στον επαγγελματικό βίο;

<SPEAKER ID=232 NAME="Vitorino">
, Επιτροπή. (ΕΝ) Κύριε Πρόεδρε, κυρία Cederschiφld, κύριοι βουλευτές του Κοινοβουλίου, από τον Δεκέμβριο του 1999, η Επιτροπή έχει ξεκινήσει ανεπίσημες διαβουλεύσεις με αντιπροσώπους των αρχών επιβολής του νόμου και των αρχών για την προστασία των προσωπικών δεδομένων των κρατών μελών, καθώς και με αντιπροσώπους της ευρωπαϊκής βιομηχανίας, κυρίως παροχείς υπηρεσιών Διαδικτύου και φορείς τηλεπικοινωνιών, με σκοπό να εκπονήσει την ανακοίνωση που έχει προαναγγελθεί στο ετήσιο πρόγραμμα εργασιών της σχετικά με τις πιθανές επιλογές για περαιτέρω δράση της Ευρωπαϊκής Ένωσης κατά του εγκλήματος που σχετίζεται με την τεχνολογία των πληροφοριών.
<P>
Η Επιτροπή θεωρεί ότι οποιαδήποτε λύση στο πολύπλοκο ζήτημα της αποθήκευσης δεδομένων κυκλοφορίας θα πρέπει να επιτυγχάνει μια δίκαιη ισορροπία μεταξύ των διαφορετικών αναγκών και ενδιαφερόντων των εμπλεκομένων, ενώ παράλληλα θα διασφαλίζει πλήρως τα θεμελιώδη ανθρώπινα δικαιώματα αναφορικά με την ιδιωτική ζωή και την προστασία των προσωπικών δεδομένων.
<P>
Υπάρχουν πολύ διαφορετικά, σημαντικά σημεία μέριμνας που πρέπει να λάβουμε υπόψη. Αφενός, οι αρχές προστασίας της ιδιωτικής ζωής θεωρούν ότι το πιο αποτελεσματικό μέσο για τη μείωση των απαράδεκτων κινδύνων για την ιδιωτική ζωή, που ταυτόχρονα αναγνωρίζει την ανάγκη για αποτελεσματική επιβολή του νόμου, είναι τα δεδομένα κυκλοφορίας να μην διατηρούνται καταρχήν μόνο για σκοπούς επιβολής του νόμου. Αφετέρου, οι αρχές επιβολής του νόμου έχουν δηλώσει ότι θεωρούν την αποθήκευση ενός ελάχιστου αριθμού δεδομένων κυκλοφορίας για μια ελάχιστη χρονική περίοδο ως απαραίτητη για τη διευκόλυνση των ερευνών εγκλημάτων. Θα πρέπει να διασφαλισθεί η επαρκής ασφάλεια όσων δεδομένων κυκλοφορίας αποθηκεύονται.
<P>
Ο βιομηχανικός κλάδος πρέπει να βοηθηθεί στην καταπολέμηση εγκλημάτων, όπως η πειρατεία και η απάτη που συνδέεται με την τεχνολογία της πληροφορίας, χωρίς ωστόσο να έρθει αντιμέτωπος με μέτρα που είναι παράλογα δαπανηρά. Επιπλέον, η βιομηχανία θα διαδραματίσει καίριο ρόλο συμβάλλοντας σε εθελοντική βάση στη διαδικασία διαμόρφωσης μιας ασφαλέστερης κοινωνίας των πληροφοριών. Οι χρήστες πρέπει να έχουν εμπιστοσύνη στην ασφάλεια της κοινωνίας των πληροφοριών και να αισθάνονται προστατευμένοι από την εγκληματικότητα και τις παραβιάσεις της ιδιωτικής τους ζωής. Το σχέδιο του Προγράμματος Δράσης της e-Εurope, το οποίο εκπόνησε η Επιτροπή και ενέκρινε πολύ πρόσφατα το Ευρωπαϊκό Συμβούλιο στη Σύνοδο Κορυφής της Santa Maria da Feira, περιλαμβάνει την καθιέρωση μιας συντονισμένης και συνεκτικής προσέγγισης για το κυβερνο-έγκλημα μέχρι το τέλος του 2002, ώστε να διασφαλισθεί μεγαλύτερη συνεργασία σε αυτά τα καίρια ζητήματα. Στο ίδιο πλαίσιο της πρωτοβουλίας e-Europe, καθώς και στο πολυετές πρόγραμμα δράσης για την ασφαλέστερη χρήση του Διαδικτύου, η Επιτροπή σκοπεύει να υποστηρίξει έναν αριθμό δράσεων που αποσκοπούν στην ενθάρρυνση της χρήσης του Διαδικτύου και στην προώθηση της ασφάλειας και της εμπιστοσύνης μεταξύ των χρηστών.

<SPEAKER ID=233 NAME="Cederschiφld">
SV) Ευχαριστώ πολύ για την ευχάριστη απάντηση η οποία, όμως, δεν αποσαφήνιζε πλήρως τις ερωτήσεις μου. Γι' αυτό, λοιπόν, ίσως, πρέπει να το συζητήσουμε μελλοντικά αυτό το θέμα και να μας δοθούν κάποιες συμπληρωματικές απαντήσεις.
<P>
Όλοι θέλουμε να καταπολεμήσουμε το κυβερνοέγκλημα. Είναι σημαντικό να αποτραπεί η εγκληματικότητα και όχι η νέα οικονομία. Επομένως, σε αυτές τις διαβουλεύσεις πρέπει να συμμετέχουν όλα τα εμπλεκόμενα μέρη και να διατυπώσουν εγκαίρως τις απόψεις τους. Αυτό δεν αφορά μόνο τα θεσμικά όργανα της ΕΕ και τα κράτη μέλη, αλλά και τους καταναλωτές και τη βιομηχανία, ώστε να μη βρεθούμε σε μια κατάσταση ασυνέπειας όπου στην πρωτοβουλία eEurope κάνουμε ένα πράγμα με το ένα χέρι, ενώ, παράλληλα, όσον αφορά την εγκληματικότητα κάνουμε κάτι διαφορετικό με το άλλο. Αν θέλουμε να είναι αποτελεσματικό το ηλεκτρονικό εμπόριο, τότε, πρέπει να διαμορφώσουμε ένα κλίμα εμπιστοσύνης όσον αφορά την ανάπτυξη. Τότε, δεν μπορούμε να εργαζόμαστε εν κρυπτώ. Αντιθέτως, είναι σημαντικό να έχουμε αναλύσεις, όσον αφορά τις συνέπειες των προτάσεων σε αυτόν τον τομέα. Στη Feira ετέθη το θέμα ακριβώς της εμπιστοσύνης των καταναλωτών ως ένας παράγοντας-κλειδί για την ανάπτυξη του ηλεκτρονικού εμπορίου
<P>
Θέλω να ολοκληρώσω με μια συμπληρωματική ερώτηση: πότε θα διεξαχθεί έρευνα όσον αφορά τις συνέπειες για τους καταναλωτές, τη βιομηχανία και την οικονομική κατασκοπεία, που μπορεί, αλλιώς, να υπάρχει κίνδυνος να αναπτυχθεί;

<SPEAKER ID=234 NAME="Vitorino">
, Επιτροπή. (ΕΝ) Συμφωνώ με την αξιότιμη βουλευτή ως προς την άποψη ότι δεν μπορούμε να διεξάγουμε αυτό το εγχείρημα μυστικά. Δεν είναι στις προθέσεις της Επιτροπής να πράττει οτιδήποτε μυστικά είτε σε γενικό επίπεδο είτε σε πιο ειδικό επίπεδο στον εν λόγω τομέα. Αντιθέτως, προσπαθούμε να προωθήσουμε ευρείες διαβουλεύσεις για το παρόν ζήτημα, το οποίο είναι πολύ δύσκολο. Κανείς δεν έχει βρει μέχρι τώρα τη σωστή απάντηση. Οφείλουμε να εξακολουθήσουμε τις συζητήσεις που εξελίσσονται σε διάφορα διεθνή φόρα, για παράδειγμα την ειδική συνέλευση που προετοιμάζει το Συμβούλιο της Ευρώπης για το κυβερνο-έγκλημα και τη συζήτηση στον ΟΟΣΑ. Χρειάζεται επίσης να παρακολουθήσουμε πολύ στενά την εξέλιξη των νομοθετικών τροποποιήσεων που θεσπίζουν αρκετά κράτη μέλη, οι οποίες έχουν ως αντικείμενο το πολύ ευαίσθητο ζήτημα της αποθήκευσης δεδομένων κυκλοφορίας για τον σκοπό της επιβολής του νόμου.
<P>
Όπως είπα στην κυρία Cederschiφld, το πρόγραμμα δράσης της πρωτοβουλίας e-Europe θα περιλαμβάνει επίσης έναν κατάλογο δράσεων που αποσκοπούν στην ενίσχυση της ασφάλειας για τους χρήστες του Διαδικτύου, καθώς και το ειδικό ζήτημα του ηλεκτρονικού εμπορίου.
<P>
Σύμφωνα με το χρονοδιάγραμμα που κατήρτισε η Σύνοδος Κορυφής της Santa Maria da Feira, αυτές οι δράσεις θα τεθούν σε εφαρμογή τους επόμενους μήνες και θα λάβουμε την αξιολόγηση που ανέφερε η αξιότιμη βουλευτής στην ερώτησή της.

<SPEAKER ID=235 NAME="Purvis">
 (PPE-DE). (EN) Με εντυπωσίασε η ισορροπημένη απάντηση του Επιτρόπου επί του θέματος, ωστόσο δεν συμφωνεί απολύτως με την πρόταση της κυβέρνησης του Ηνωμένου Βασιλείου ότι οι μυστικές υπηρεσίες - ΜΙ5 και ΜΙ6 - θα πρέπει να παρακολουθούν όλη την κυκλοφορία στο Διαδίκτυο. Σκοπεύουν να ζητήσουν την παράδοση των κωδικών κρυπτογράφησης και να επιβάλουν ποινές σε όσους δεν τους παραδώσουν, ακόμη και αν οι κωδικοί έχουν χαθεί ή δεν μπορούν να αποκτηθούν.
<P>
Θεωρεί η Επιτροπή ότι αυτή η πρόταση είναι, πρώτον, συνεπής με τα ατομικά δικαιώματα όπως αυτά εκφράζονται για την Κοινότητα, και, δεύτερον, προς όφελος της ανάπτυξης της χρήσης του Διαδικτύου στην Ευρωπαϊκή Ένωση, όπως ρητορικά υποστηρίζουν οι πάντες, συμπεριλαμβανομένου ειδικά του βρετανού πρωθυπουργού;

<SPEAKER ID=236 NAME="Vitorino">
, Επιτροπή. (ΕΝ) Συμμερίζομαι την άποψή σας ότι το ζήτημα ύπαρξης μιας στρατηγικής κρυπτογράφησης σε ευρωπαϊκό επίπεδο είναι ένα καίριο εργαλείο για την αύξηση της ασφάλειας κατά τη χρήση του Διαδικτύου. Όμως, όπως μπορείτε να φαντασθείτε, σε αυτό το νέο πεδίο πρέπει να αντιμετωπίσουμε την ανάγκη ενίσχυσης της ασφάλειας με βάση την αρχή της επικουρικότητας, υπό την έννοια ότι οφείλουμε να αναγνωρίσουμε πως κάθε κράτος μέλος δικαιούται να θεσπίσει τη δική του εθνική νομοθεσία η οποία θα εγγυάται την επιβολή του νόμου σε εθνικό επίπεδο. Αυτό που πράττουμε εμείς στην Επιτροπή είναι να συντονίζουμε τις προσπάθειες σε ευρωπαϊκό επίπεδο ώστε να εξασφαλισθεί η επιβολή του νόμου.
<P>
Η προσέγγισή μας αποσκοπεί στην εξασφάλιση ελάχιστων κοινών επιπέδων επιβολής του νόμου σε ευρωπαϊκό επίπεδο, γεγονός που δεν εμποδίζει τα κράτη μέλη να θεσπίζουν αυστηρότερη ή εθνική νομοθεσία. Εντούτοις, μια σύγκριση των εθνικών νομοθεσιών θα αποτελεί σημαντικό παράγοντα όταν θα εγκρίνουμε κοινούς κανόνες σε ευρωπαϊκό επίπεδο. Δεν μπορώ να σας δώσω μια συνολική εικόνα αυτή τη στιγμή, διότι σε αρκετά κράτη μέλη, όπως στο Ηνωμένο Βασίλειο, η νομοθεσία βρίσκεται ακόμη στο στάδιο της εκπόνησης και δεν έχει μέχρι τώρα εγκριθεί πλήρως από τα εθνικά κοινοβούλια.

<SPEAKER ID=237 NAME="Πρόεδρος">
Η ερώτηση αριθ. 26 του κ. Watts δεν θα απαντηθεί επειδή το θέμα στο οποίο αναφέρεται έχει συμπεριληφθεί στην ημερήσια διάταξη της παρούσας περιόδου συνόδου.

<SPEAKER ID=238 NAME="Esko Olavi Seppδnen">
Ερώτηση αριθ. 27 του κ. (H-0543/00):
<P>
Θέμα: Το καθεστώς ορισμένων κρατών μελών της ΕΕ που δεν ανήκουν στη συμμαχία Στη Διάσκεψη Κορυφής της Feira συζητήθηκε η αμυντική διάσταση της ΕΕ και το θέμα είναι στα προς συζήτηση και κατά τη διακυβερνητική διάσκεψη. Ορισμένα κράτη μέλη δεν ανήκουν στη στρατιωτική συμμαχία του ΝΑΤΟ. Ποια είναι η άποψη της Επιτροπής για τη θέση αυτών των κρατών σε τυχόν μελλοντική αμυντική συνεργασία της ΕΕ;

<SPEAKER ID=239 NAME="Patten">
, Επιτροπή. (ΕΝ) Η Ευρωπαϊκή Ένωση έχει πραγματοποιήσει αξιοσημείωτη πρόοδο τον τελευταίο χρόνο στη διαμόρφωση μιας ευρωπαϊκής πολιτικής ασφάλειας και άμυνας. Από την Κολωνία στο Ελσίνκι και από κει στη Feira έχουμε προχωρήσει από ένα φιλόδοξο όραμα σε συγκεκριμένους στόχους, πρώτα στρατιωτικούς και τώρα επίσης μη στρατιωτικούς βασικούς στόχους και στην καθιέρωση νέων συγκεκριμένων δομών.
<P>
Αυτή η πολύ ευπρόσδεκτη εξέλιξη έχει προσδώσει ουσία στους στόχους των "αρχών Petersberg" με τον τρόπο που εκθέτονται στη Συνθήκη του Αμστερνταμ. Όπως και η συμπερίληψή τους στη Συνθήκη λίγα χρόνια πριν, αυτή η εξέλιξη κατέστη δυνατή μόνο με την πλήρη και δραστήρια υποστήριξη όλων των κρατών μελών.
<P>
Είναι πολύ νωρίς να πούμε εάν απαιτείται σε αυτό το στάδιο κάποια περαιτέρω τροποποίηση της Συνθήκης στον εν λόγω τομέα. Δεν έχει πραγματοποιηθεί καμία επίσημη συζήτηση μέχρι τώρα στο πλαίσιο της ΔΔ για την αμυντική διάσταση της Ευρωπαϊκής Ένωσης. Η έκθεση της Προεδρίας για τη Feira υποδεικνύει ότι τα συμπεράσματα της Κολωνίας και του Ελσίνκι θα μπορούσαν να εφαρμοσθούν χωρίς να καταστεί νομικά απαραίτητη η τροποποίηση της Συνθήκης, εκτός εάν πρόκειται να τροποποιηθούν οι εξουσίες λήψης αποφάσεων του Συμβουλίου ή, εάν χρειάζεται να τροποποιηθούν οι διατάξεις της Συνθήκης που αφορούν τη ΔΕΕ. Η Προεδρία έχει εισηγηθεί το ζήτημα της αναθεώρησης των διατάξεων ΣΑΚΧ της Συνθήκης να παραμείνει, όπως έχει ζητηθεί, ανοικτό προς εξέταση πριν από το Ευρωπαϊκό Συμβούλιο της Nice.
<P>
Ως προς το συγκεκριμένο ερώτημα του καθεστώτος των κρατών μελών της ΕΕ που δεν ανήκουν στο ΝΑΤΟ σε οποιαδήποτε μελλοντική αμυντική συνεργασία, αυτό είναι πρώτα και κύρια ζήτημα που πρέπει να αντιμετωπίσουν τα ενδιαφερόμενα κράτη μέλη. Είναι βεβαίως σαφές πως ο στρατιωτικός βασικός στόχος που συμφωνήθηκε στο Ευρωπαϊκό Συμβούλιο του Ελσίνκι θα απαιτήσει μια ενορχηστρωμένη και συντονισμένη προσπάθεια όλων των κρατών μελών.
<P>
Όσον αφορά τη μορφή της στρατιωτικής συμβολής κάθε κράτους μέλους, αυτό θα συζητηθεί στη δεσμευτική διάσκεψη που θα διεξαχθεί το φθινόπωρο υπό τη γαλλική Προεδρία. Για μία ακόμη φορά, σε ό,τι αφορά τον τρόπο με τον οποίο αντιλαμβάνονται τον ρόλο τους τα κράτη της ΕΕ που δεν ανήκουν στο ΝΑΤΟ και το ποια θα πρέπει να είναι η συνεισφορά τους στην αμυντική διάσταση της Ευρωπαϊκής Ένωσης είναι νόμιμο να μιλήσουν τα συγκεκριμένα κράτη μέλη. Αλλά ίσως είναι επιβοηθητική η διάκριση μεταξύ δύο συστατικών μερών της συνολικής ταυτότητας της ευρωπαϊκής ασφάλειας και άμυνας, των αποστολών Petersberg για τη διατήρηση της ειρήνης και την επιβολή της ειρήνης αφενός, και της εδαφικής άμυνας αφετέρου. Ο δεδηλωμένος στόχος της Ευρωπαϊκής Ένωσης είναι να αποκτήσει την ετοιμότητα να υποστηρίζει δράσεις στο πλαίσιο των αποστολών Petersberg. Όλα τα κράτη μέλη της ΕΕ έχουν συμφωνήσει σε αυτό και είναι έτοιμα να συμβάλουν στο εγχείρημα.
<P>
Οι άριστες επιδόσεις των ουδέτερων ευρωπαϊκών κρατών στον τομέα της διατήρησης της ειρήνης και των επιχειρήσεων διαχείρισης κρίσεων έχει έρθει έντονα στο προσκήνιο στο νέο πλαίσιο της ευρωπαϊκής ασφάλειας. Και τα τέσσερα κράτη μέλη που δεν είναι ταυτόχρονα μέλη του ΝΑΤΟ συμβάλλουν ενεργά και εποικοδομητικά στην ανάπτυξη της ΚΕΠΠΑ γενικότερα και στην ευρωπαϊκή πολιτική ασφάλειας και άμυνας ειδικότερα. Η συμβολή τους στην τελευταία ΔΔ ήταν όντως αποφασιστικής σημασίας για τη συμπερίληψη των αποστολών Petersberg στη νέα Συνθήκη.
<P>
Τέλος, δεν έχω καμία αμφιβολία ότι η συμβολή τους σε αυτόν τον τομέα - αφενός υλικά, και αφετέρου στις συνεχιζόμενες συζητήσεις για τη διαμόρφωση των νέων δομών συνεργασίας θα συνεχίσει να είναι τόσο ενεργή όσο και φιλόδοξη, είτε στη στρατιωτική ή μη στρατιωτική διάσταση της πρόληψης των συγκρούσεων, είτε στην επίλυση των συγκρούσεων, είτε στη διαχείριση των κρίσεων.

<SPEAKER ID=240 NAME="Seppδnen">
Αξιότιμε κύριε Πρόεδρε, αξιότιμε κύριε Επίτροπε, σας ευχαριστώ για τη λεπτομερή σας απάντηση. Θα ήθελα ακόμη να εξακριβώσω τις αρχές εκείνες, στις οποίες καταλήξαμε στη Σύνοδο της Feira. Εκεί εγκρίναμε τη συμπερίληψη της έννοιας ευελιξίας, της έννοιας flexibility, στη Διακυβερνητική Διάσκεψη. Σας ρωτώ, κατά τη δική σας ερμηνεία, μήπως έχει επεκταθεί η έννοια αυτή τώρα και στα θέματα του δεύτερου πυλώνα.

<SPEAKER ID=241 NAME="Patten">
, Επιτροπή. (ΕΝ) Όπως δήλωσα, δεν θεωρώ απαραίτητο να υπάρξει κάποια αλλαγή στη Συνθήκη. Αυτή είναι η προσωπική μου άποψη, αλλά είμαι σίγουρος ότι το θέμα θα εξετασθεί από τα κράτη μέλη κατά τη διάρκεια των επόμενων μηνών.
<P>
Ένα ζήτημα βεβαίως που σχετίζεται άμεσα με την ευελιξία στο πλαίσιο του δεύτερου πυλώνα, στο οποίο αναφέρθηκαν οι αξιότιμοι κύριοι, είναι το συνολικό ζήτημα του άρθρου 5 της ΔΕΕ, το οποίο αυτή τη στιγμή δεν μεταφέρεται στην ΕΕ, και αυτό μπορεί βεβαίως να αποτελεί το κίνητρο της ερώτησης. Αυτό που μεταφέρεται είναι μόνο οι αποστολές Petersberg, μαζί ασφαλώς με τους θεσμικούς και διοικητικούς μηχανισμούς που βρίσκονται στη διάθεση της Ευρωπαϊκής Ένωσης. Υπάρχουν διάφορες πιθανότητες σχετικά με το τι θα συμβεί στη συνολική αμυντική ρήτρα, αλλά, δεδομένων των αρμοδιοτήτων μου, αυτή δεν είναι στην πραγματικότητα μια ερώτηση που πρέπει να απευθύνετε σε μένα. Για τα ζητήματα του δευτέρου πυλώνα πρέπει να απευθυνθείτε στα κράτη μέλη, αλλά, δεδομένων των σχετικών αρμοδιοτήτων μας στο πλαίσιο του πρώτου πυλώνα, ενδιαφερόμαστε γι' αυτά.

<SPEAKER ID=242 NAME="Πρόεδρος">


<SPEAKER ID=243 NAME="Maj Theorin">
Ερώτηση αριθ. 28 της κ. (H-0555/00):
<P>
Θέμα: Διεθνές ποινικό δικαστήριο (ΔΠΔ) Η Ευρωπαϊκή Επιτροπή - και συγκεκριμένα ο Επίτροπος Ανάπτυξης και Ανθρωπιστικής Βοήθειας - διαδραμάτισε σημαντικό ρόλο στην ίδρυση του νέου μονίμου διεθνούς ποινικού δικαστηρίου τον Ιούνιο του 1998.
<P>
Η έγκριση της σύμβασης της Ρώμης - στην οποία βασίζεται το ΔΠΔ - αποτέλεσε σημαντικό βήμα για την ανατροπή της τάσης συστηματικής χρήσης των βιασμών ως στρατηγικής πολέμου. Η σύμβαση είναι το πρώτο διεθνές κείμενο συμφωνίας που ορίζει ότι ο βιασμός, η σεξουαλική υποδούλωση και ο εξαναγκασμός σε εγκυμοσύνη μπορούν να διώκονται ως εγκλήματα κατά της ανθρωπότητας και ως εγκλήματα πολέμου.
<P>
Για να γίνει όμως πραγματικότητα, η σύμβαση της Ρώμης πρέπει να επικυρωθεί από 60 κράτη. Παρόλο που την έχουν υπογράψει όλα τα κράτη μέλη της ΕΕ, δυστυχώς μόνο η Ιταλία έχει επικυρώσει τη σύμβαση.
<P>
Τι μέτρα προτίθεται να λάβει η Επιτροπή για να διασφαλίσει ότι και τα υπόλοιπα κράτη μέλη της ΕΕ θα επικυρώσουν τη σύμβαση;

<SPEAKER ID=244 NAME="Patten">
, Επιτροπή. (ΕΝ) Η Επιτροπή γνωρίζει ότι μέχρι στιγμής δύο κράτη μέλη, η Ιταλία και η Γαλλία, έχουν επικυρώσει τη Σύμβαση για το ΔΠΔ. Ωστόσο, τα περισσότερα κράτη μέλη θα επικυρώσουν τη σύμβαση κατά τη διάρκεια του τρέχοντος έτους, και μεταξύ άλλων ορισμένα ήδη κατά τη διάρκεια του καλοκαιριού, όπως η Γερμανία, η Αυστρία και η Ολλανδία. Αλλα κράτη μέλη θα παρουσιάσουν σύντομα νομοθεσία στα κοινοβούλιά τους.
<P>
Η Επιτροπή υποστηρίζει τις πρωτοβουλίες των ΜΚΟ που προωθούν την εγκαθίδρυση του ΔΠΔ. Το 1999, διατέθηκαν περίπου 1,5 εκατομμύριο ευρώ σε τέτοιες δραστηριότητες, σύμφωνα με τα σχόλια του προϋπολογισμού για τη θέση του προϋπολογισμού Β7706 του Κεφαλαίου Β77.

<SPEAKER ID=245 NAME="Theorin">
SV) Κύριε Πρόεδρε, φυσικά, μας χαροποιεί το γεγονός ότι πολλές χώρες της ΕΕ βρίσκονται σε διαδικασία επικύρωσης αυτής της σύμβασης. Πέρασαν δύο χρόνια από τότε που υιοθετήσαμε τη συμφωνία, ενώ, παράλληλα, μόνο το εν πέμπτον από τις 60 χώρες που απατείται να την επικυρώσουν για να μπορεί να ισχύει η συμφωνία το έχουν κάνει. Φυσικά, είναι πολύ αμφίβολο αν υπάρχει χρόνος για να γίνει αυτό ως τον Δεκέμβριο του τρέχοντος έτους, ωστόσο, είναι εξαιρετικά σημαντικό, καθώς η σύμβαση της Ρώμης είναι η πρώτη διεθνής σύμβαση η οποία ορίζει ότι ο βιασμός και ο εξαναγκασμός σε εγκυμοσύνη μπορούν να διώκονται ως εγκλήματα πολέμου και ως εγκλήματα κατά της ανθρωπότητας. Οι εμπειρίες που έχουμε από τα δικαστήρια, τα δικαστήρια για τους εγκληματίες πολέμου για τη Ρουάντα και τη Γιουγκοσλαβία, δείχνουν με σαφήνεια ότι το υπάρχον σύστημα δεν επαρκεί για να αντιμετωπίσει αυτήν τη μορφή εγκλημάτων, στην οποία μόλις ακριβώς αναφέρθηκα. Όμως, για να μπορεί να είναι αποτελεσματικό το Διεθνές Ποινικό Δικαστήριο, απαιτείται ευρεία διεθνής στήριξη.
<P>
Επομένως, η ερώτησή μου προς την Επιτροπή είναι η εξής: έχετε, γενικά, κάποιο σχέδιο για να προσπαθήσετε να πείσετε και σημαντικές χώρες επίσης, όπως, οι ΗΠΑ, η Ρωσία και η Ιαπωνία να υπογράψουν τη Σύμβαση της Διάσκεψης της Ρώμης;

<SPEAKER ID=246 NAME="Patten">
, Επιτροπή. (ΕΝ) Πρώτα από όλα επιδοκιμάζω πλήρως όσα είπε η αξιότιμη βουλευτής σχετικά με τη σημασία της συμπερίληψης στο καταστατικό των εγκλημάτων σεξουαλικής βίας ως εγκλημάτων κατά της ανθρωπότητας, όταν, όπως συμβαίνει, διαπράττονται ως τμήμα μιας ευρείας ή συστηματικής επίθεσης κατά οποιουδήποτε άμαχου πληθυσμού. Αυτά που έχουμε διαπιστώσει στο πλαίσιο αυτό και σε άλλες εγκληματικές δραστηριότητες αποτελούν ασφαλώς το πιο ισχυρό επιχείρημα για μας, ώστε να προωθήσουμε την επικύρωση της σύμβασης από όσο το δυνατόν περισσότερες χώρες.
<P>
Νομίζω ότι είναι σωστό να πω ότι 160 κράτη αποφάσισαν την ίδρυση του Διεθνούς Ποινικού Δικαστηρίου και το καταστατικό του δικαστηρίου εγκρίθηκε από 120 κράτη περίπου, έτσι δεν θα πρέπει να υπάρξει κανένα πρόβλημα να φθάσουμε από τα 50 κράτη που έχουν επικυρώσει τη συνθήκη στον αριθμό των 60 κρατών, ο οποίος απαιτείται για την περαιτέρω προώθηση του ζητήματος.
<P>
Επιδιώκουμε βεβαίως την επικύρωση από τις Ηνωμένες Πολιτείες λόγω της σπουδαιότητάς της. Όπως θα γνωρίζει η αξιότιμη βουλευτής, δεν αποδεχόμαστε τη θέση των ΗΠΑ σχετικά με το ΔΠΔ. Συνεχίζουμε να υποστηρίζουμε τη θέση μας απέναντι σε αυτές και θα την υποστηρίξουμε και απέναντι στη Ρωσία, την Ιαπωνία και απέναντι σε άλλες χώρες επίσης. Το θέμα θίγεται πολύ συχνά στις διμερείς επαφές μας και, εάν αυτό δεν συνέβαινε, θα φρόντιζα εγώ να συμβεί. Θεωρούμε ότι πρόκειται δυνητικά για έναν εξαιρετικά σημαντικό θεσμό, ιδιαίτερα λαμβάνοντας υπόψη ορισμένες από τις φρικαλεότητες που έχουν διαπραχθεί τα τελευταία χρόνια. Όσο πιο σύντομα μπορέσει να συνεδριάσει το δικαστήριο, τόσο το καλύτερο για όλους.

<SPEAKER ID=247 NAME="Korhola">
Αξιότιμε κύριε Πρόεδρε, θεωρεί η Επιτροπή δυνατή την ένταξη της Ευρωπαϊκής Κοινότητας στη Σύμβαση της Ρώμης; Ποια θα ήταν στην περίπτωση αυτή η σχέση μεταξύ του Δικαστηρίου των Ευρωπαϊκών Κοινοτήτων και του Διεθνούς Ποινικού Δικαστηρίου;

<SPEAKER ID=248 NAME="Patten">
, Επιτροπή. (ΕΝ) Υπάρχουν ερωτηματικά σχετικά με τη δικαστική προσωπικότητά μας ή την έλλειψη δικαστικής προσωπικότητας, τα οποία σχετίζονται άμεσα με αυτό. Αυτό που μας ενδιαφέρει επί του παρόντος - και εκεί όπου συμμετέχει σε μεγάλο βαθμό η Επιτροπή - είναι η ενθάρρυνση όλων των κρατών μελών μας να επικυρώσουν τη σύμβαση και να ενθαρρύνουν ορισμένους από τους εταίρους και συναδέλφους μας στη διεθνή κοινότητα να πράξουν το ίδιο. Αυτός πρέπει να είναι ο στόχος μας προκειμένου να διασφαλίσουμε ότι οι διατάξεις που έτυχαν τόσο ευρείας υποστήριξης στη Ρώμη θα οδηγήσουν, όντως, στην ίδρυση ενός λειτουργικού δικαστηρίου όσο το δυνατόν συντομότερα.

<SPEAKER ID=249 NAME="Πρόεδρος">


<SPEAKER ID=250 NAME="Michl Ebner">
Ερώτηση αριθ. 29 του κ. (H-0560/00):
<P>
Θέμα: Ευαίσθητη διάβαση των Αλπεων Δεδομένου ότι η περιοχή των Αλπεων αποτελεί μία κατ' εξοχήν ευαίσθητη περιοχή, η οποία πάσχει από οικολογική άποψη όλο και σε μεγαλύτερο βαθμό από την κυκλοφορία διερχομένων οχημάτων μεταξύ των κρατών της Κεντρικής και Ανατολικής Ευρώπης και του χώρου της Μεσογείου (μόνο στην οδό του Brenner αυξάνει η κυκλοφορία εδώ και 10 χρόνια κατά μέσο όρο 5,8% ετησίως, ούτως ώστε κατά το 1999 να μεταφερθούν μέσω του Brenner 33 εκατομμύρια τόνοι εμπορεύματα) παρακαλείται η Ευρωπαϊκή Επιτροπή να ανακοινώσει, σε ποιες ενέργειες προτίθεται να προβεί, προκειμένου να αμβλύνει αυτήν την τεράστια επιβάρυνση στο περιβάλλον και τον πληθυσμό σ' αυτές τις τόσο ευαίσθητες περιφέρειες;
<P>
Δεύτερο μέρος
<P>
Ερωτήσεις προς τον κ. Nielson
<SPEAKER ID=251 NAME="De Palacio">
Η Επιτροπή έχει πλήρη επίγνωση της περιβαλλοντικής προβληματικής αναφορικά με τους αλπικούς διαδρόμους, επισημαίνει όμως ότι πρέπει να ενεργήσουμε εξισορροπητικά προκειμένου να λάβουμε υπόψη τα διάφορα συμφέροντα που διακυβεύονται σε αυτού του είδους τις περιστάσεις.
<P>
Το Brennero είναι μια από τις κρίσιμες οδούς διάβασης των Αλπεων και συνεπώς αποτελεί ένα καλό παράδειγμα για την ανάγκη ενέργειας κατά τρόπο ισόρροπο, τόσο σε ό,τι αφορά το σιδηρόδρομο, όσο και τις οδούς, προκειμένου να προστατευθεί το περιβάλλον, και παράλληλα να διασφαλιστεί η ελεύθερη κυκλοφορία των αγαθών.
<P>
Εφόσον μιλάμε για σιδηρόδρομο, η Επιτροπή - οι κύριοι ευρωβουλευτές το γνωρίζουν - στηρίζει τα μέτρα που έχουν λάβει τα κράτη προκειμένου να αναπτύξουν και να υλοποιήσουν το σχέδιο για το σιδηρόδρομο στο Brennero.
<P>
Η σιδηροδρομική γραμμή υψηλής ταχύτητας του Brennero συμπεριελήφθη στον κατάλογο των κοινοτικών έργων μέγιστης προτεραιότητας και ήδη έχει λάβει σημαντική κοινοτική χρηματοδότηση μέσω των διευρωπαϊκών δικτύων.
<P>
Σε ό,τι αφορά τον οδικό άξονα, πρέπει να υπογραμμιστεί ότι μια αύξηση της οδικής κυκλοφορίας κατ' ουδένα τρόπο συνεπάγεται αυτομάτως περισσότερη ρύπανση. Για παράδειγμα, το σύστημα οικοσημείων κατέδειξε ότι η εκπομπή ρύπων των φορτηγών που διέρχονται από την Αυστρία έχει μειωθεί παρ' όλο που αυξήθηκε ο αριθμός των διελεύσεων.
<P>
Γενικά, η Επιτροπή θα συνεχίσει την προσπάθεια εξεύρεσης λύσεων για τα περιβαλλοντικά προβλήματα που προκαλεί η κυκλοφορία. Αναφορικά με αυτό, κυρίες και κύριοι βουλευτές, πρέπει να γνωρίζετε ότι η Επιτροπή δεσμεύτηκε στο πρόγραμμα εργασίας του τρέχοντος έτους να επεξεργαστεί μια ανακοίνωση σχετικά με την κυκλοφορία στις ευαίσθητες περιοχές της Ευρωπαϊκής Ένωσης, μεταξύ των οποίων συγκαταλέγεται η αλπική περιοχή.
<P>
Το αποτέλεσμα αυτής της ανακοίνωσης θα επιδράσει στις μελλοντικές προβλεπόμενες δράσεις που, σύμφωνα με τους αρχικούς προσανατολισμούς, θα συμπεριλαμβάνουν μια συνεκτική δέσμη συμπληρωματικών μέτρων προκειμένου να μειωθούν οι επιπτώσεις της κυκλοφορίας σε ευαίσθητες περιοχές: τεχνικές προδιαγραφές προκειμένου να βελτιωθούν οι περιβαλλοντικοί όροι και οι όροι ασφαλείας, μηχανισμοί τιμολόγησης προκειμένου να προσαρμόζονται οι συντελεστές μεταφορών με βάση το πραγματικό κόστος σε όλες του τις μορφές, αύξηση της αποτελεσματικότητας της κυκλοφορίας, ειδικά με τη μεγιστοποίηση των συνδυασμένων μεταφορών, και προσπάθεια ανταγωνιστικότητας των σιδηροδρομικών μεταφορών.

<SPEAKER ID=252 LANGUAGE="IT" NAME="Ebner">
Κύριε Πρόεδρε, θα ήθελα να παρέμβω για να ευχαριστήσω την κυρία Επίτροπο για τις διευκρινίσεις που μας έδωσε και για τη διαθεσιμότητα, που εξέφρασε πολλές φορές και στην έδρα αυτή, να λάβει κατά πώς πρέπει υπόψη το πρόβλημα της περιβαλλοντικής επίπτωσης για μια ζώνη των Αλπεων, η οποία, είτε λόγω υψομέτρου είτε λόγω της στενότητας της περιοχής, είναι ιδιαίτερα ευαίσθητη.
<P>
Προτείναμε ένα σχέδιο νέων λύσεων, οι οποίες παρουσιάστηκαν στην κυρία Επίτροπο πρόσφατα. Πιστεύω ότι όσον αφορά αυτά τα νέα σχέδια, όσον αφορά ολόκληρο το θέμα των μεταφορών της Ευρωπαϊκής Ένωσης, θα μπορούσε να αποτελέσει μια πιλοτική λύση. Ελπίζω ότι η διαθεσιμότητα που επεδείχθη έως τώρα θα διατηρηθεί και από ολόκληρη την Επιτροπή και ότι οι προθέσεις της κυρίας Επιτρόπου θα επιτύχουν επίσης μια αποτελεσματική πλειοψηφία στα πλαίσια της Ευρωπαϊκής Επιτροπής.

<SPEAKER ID=253 NAME="De Palacio">
Κύριε Πρόεδρε, θα ήθελα απλώς να ευχαριστήσω τον κύριο βουλευτή για την παρέμβασή του και να πω βεβαίως ότι θα συνεχίσουμε το έργο του Brennero, παρόλο που δεδομένων των τεχνικών δυσκολιών δεν πρόκειται για ένα έργο που μπορεί να πραγματοποιηθεί από τη μια μέρα στην άλλη. Ελπίζω όμως, πριν τελειώσει η περίοδος που έχει οριστεί για τα 14 σχέδια του Συμβουλίου του Έσσεν, εκ των οποίων ένα αφορά το Brennero, αυτό να έχει ήδη αρχίσει.

<SPEAKER ID=254 LANGUAGE="DE" NAME="Rόbig">
Κύριε Πρόεδρε όλοι γνωρίζουμε ότι στο Brenner επικρατεί ένταση και θεωρώ ότι είναι επειγόντως αναγκαίο να συζητήσουμε εκ νέου για τα σχέδια της επέκτασης και τις τιμές, καθότι θα πρέπει να τεθεί υπό έλεγχο η όλη κατάσταση. Το ερώτημά μου είναι : Σκοπεύετε πράγματι - εξάλλου υπάρχει και η πράσινη βίβλος σχετικά - να εφαρμόσετε αποδοτικές τιμές για τις μεταφορές ειδικά στο πρότυπο του Brenner;

<SPEAKER ID=255 NAME="De Palacio">
Δεν ξέρω πώς ακριβώς αντιλαμβάνεστε, κύριε βουλευτά, την αποτελεσματική τιμή. Εάν εκείνο για το οποίο πρόκειται είναι μια τιμή που να αποτρέπει τις μεταφορές, το πρόβλημα είναι ότι καταβάλλονται σημαντικά τέλη για τη διέλευση από συγκεκριμένες περιοχές, για τις οποίες δεν υπάρχουν σήμερα εναλλακτικές διέξοδοι.
<P>
Υπό αυτή την έννοια, έως ότου τελικά εφαρμοσθεί - και ελπίζω αυτό να γίνει το ερχόμενο έτος - η συμφωνία με την Ελβετία, που την επικύρωσε ο ελβετικός λαός, συμφωνία που αναμφίβολα θα ανοίξει δρόμους εναλλακτικούς στους υφιστάμενους και που θα επιτρέψει τμήμα της κυκλοφορίας του βορρά-νότου να μπορεί να κάνει χρήση διαδρομών μέσω της Ελβετίας, δεν υπάρχουν εναλλακτικοί δρόμοι, κυρίως διότι σε μερικούς δρόμους υπήρξαν προβλήματα λόγω ατυχημάτων σε σήραγγες κατά το τελευταίο διάστημα.
<P>
Προσωπικά, πιστεύω, κύριε βουλευτά, ότι σε αυτή την κατεύθυνση η καίρια προσπάθεια συνίσταται στην ενθάρρυνση της βελτίωσης των σιδηροδρομικών ανταποκρίσεων, που πράγματι μπορούν να αποτελέσουν εναλλακτική λύση, που πράγματι μπορούν να μεταφέρουν φορτηγά πάνω στις ράγες. Αυτό αποτελεί έναν από τους στόχους που έχουμε να υλοποιήσουμε. Μια περιοχή όμως τόσο πολύπλοκη και ανώμαλη από γεωγραφική σκοπιά ανάγλυφη προϋποθέτει κάποια έργα, που επεξεργαζόμαστε και που απαιτούν ένα διάστημα ωρίμανσης. Αυτό ουδόλως σημαίνει ότι τα έχουμε εγκαταλείψει, κάθε άλλο: εμμένουμε στην αντίληψη να τα προωθήσουμε με τη στήριξη της Επιτροπής και με τη στήριξη των ενδιαφερομένων χωρών. Σε αυτή την κατεύθυνση κινείται η δημιουργία μιας ένωσης μη κερδοσκοπικού χαρακτήρα, για την εξεύρεση χρηματοδότησης από δημόσιους και ιδιωτικούς πόρους, με δεδομένο το εύρος του έργου και τις δυνατές μελλοντικές αποδόσεις.

<SPEAKER ID=256 NAME="Πρόεδρος">


<SPEAKER ID=257 NAME="Iωάννη Μαρίνου">
Ερώτηση αριθ. 30 του κ. (H-0524/00):
<P>
Θέμα: Χρήση από την Τουρκία των Κοινοτικών κονδυλίων Η τουρκική εφημερίδα "Χουριέτ" ανέφερε στο φύλλο της 22ας Ιανουαρίου τρέχοντος έτους ότι μέρος των χρημάτων που έχουν χορηγηθεί από την Ευρωπαϊκή Ένωση για την ενίσχυση των θυμάτων του περυσινού σεισμού χρησιμοποιήθηκαν για την αγορά 35 αυτοκινήτων αξίας 500 δις τουρκικών λιρών, προκειμένου να διευκολυνθούν στις μετακινήσεις τους οι βουλευτές του τουρκικού κοινοβουλίου. Θα μπορούσε να με πληροφορήσει η Ευρωπαϊκή Επιτροπή ποιό είναι το συνολικό ποσό που έχει χορηγήσει η Ευρωπαϊκή Ένωση στην Τουρκία μετά τον περυσινό καταστροφικό σεισμό, με ποιό τρόπο έχει διασφαλισθεί η ορθή χρήση των Κοινοτικών κονδυλίων, καθώς και ποιά είναι η θέση της Ευρωπαϊκής Επιτροπής αναφορικά με την παραπάνω καταγγελία της μεγάλης κυκλοφορίας τουρκικής εφημερίδας; Πιο συγκεκριμένα, προτίθεται η Επιτροπή να ζητήσει επιστροφή των κονδυλίων αυτών που διετέθησαν για αλλότριο σκοπό από εκείνον της δωρεάς, με κατάφωρη παραβίαση των κοινοτικών διατάξεων, προκειμένου να εξυπηρετηθούν καταναλωτικές ανάγκες των τούρκων βουλευτών και όχι για να βοηθηθούν τα τραγικά θύματα του σεισμού;

<SPEAKER ID=258 NAME="Nielson">
, Επιτροπή. (ΕΝ) Καταρχάς επιτρέψτε μου να σας ενημερώσω ότι η Ευρωπαϊκή Επιτροπή μέσω του Γραφείου Ανθρωπιστικής Βοήθειας, του ECHO, διέθεσε ένα συνολικό ποσό 30 εκατομμυρίων ευρώ για τη συνδρομή των θυμάτων των σεισμών πέρυσι στην Τουρκία. Τα προγράμματα ξεκίνησαν τον Αύγουστο και συνεχίζονται ακόμη.
<P>
Ως προς τη συγκεκριμένη ερώτηση που αφορά ένα άρθρο μιας τουρκικής εφημερίδας στις 22 Ιανουαρίου, μπορώ να δηλώσω ότι δεν εμπλέκονται κοινοτικά κονδύλια στο θέμα που αναφέρεται το άρθρο. Έχουμε λάβει διαβεβαιώσεις γι' αυτό από δύο διαφορετικές πηγές. Έχουμε λάβει γραπτή επιβεβαίωση από το γραφείο αντιπροσώπευσης της Επιτροπής στην Αγκυρα ότι το εν λόγω άρθρο δεν κάνει καμία αναφορά στην Ευρωπαϊκή Ένωση ή σε κάποια εξωτερική πηγή χρηματοδότησης.
<P>
Επίσης, υπήρξε επιβεβαίωση από το γραφείο του ECHO στην Κωνσταντινούπολη ότι το Ίδρυμα Τουρκικού Κοινοβουλίου είναι ένας ιδιωτικός οργανισμός που έχει συσταθεί και χρηματοδοτείται συγκεκριμένα από τους βουλευτές του κοινοβουλίου. Ο τρόπος διάθεσης των χρημάτων αποφασίζεται από το συμβούλιο του κοινοβουλίου έπειτα από ψηφοφορία των μελών.
<P>
Αφετηρία του άρθρου της εφημερίδας ήταν το γεγονός ότι ο επικεφαλής του τουρκικού κοινοβουλίου έλαβε τη μονομερή απόφαση να χορηγηθούν κονδύλια στις σεισμόπληκτες περιοχές. Τα κονδύλια αυτά είχαν προηγουμένως δεσμευθεί για την αγορά 35 αυτοκινήτων για βουλευτές του συμβουλίου του κοινοβουλίου, και τα μέλη του συμβουλίου αντιτάχθηκαν σε αυτή την ανακατανομή, θεωρώντας ότι πρέπει να επανέλθει η αρχική απόφαση για την αγορά νέων αυτοκινήτων χάριν της αποδοτικότητας του κόστους. Τα εν λόγω κονδύλια ανήκουν στην πραγματικότητα στο Ίδρυμα Τουρκικού Κοινοβουλίου, το οποίο χρηματοδοτείται από τους βουλευτές του κοινοβουλίου της Τουρκίας.
<P>
Συνεπώς, δεν έχουμε καμία απολύτως σχέση με το θέμα, και για τον λόγο αυτό δεν μπορώ να υποσχεθώ ούτε κάποιου είδους ενέργεια περαιτέρω έρευνας του θέματος.

<SPEAKER ID=259 NAME="Μαρίνος">
Ευχαριστώ θερμά τον κύριο Επίτροπο για την εμπεριστατωμένη απάντηση που έδωσε στο ερώτημά μου και για τις καθησυχαστικές διαβεβαιώσεις ότι δεν χρησιμοποιήθηκαν τα χρήματα που διετέθησαν από την Ευρωπαϊκή Ένωση για την αγορά αυτοκινήτων προς όφελος ορισμένων τούρκων βουλευτών. Εκείνο που με ενοχλεί είναι το γεγονός ότι η Χουριέτ, η οποία είναι, νομίζω, η μεγαλύτερη τουρκική εφημερίδα, δεν αντιμετώπισε διάψευση από πλευράς τουρκικής κυβερνήσεως και, όπως ξέρουμε όλοι, στην Τουρκία η ελευθεροτυπία είναι προβληματική. Οι τυχόν παρεκτρεπόμενοι με τέτοιου είδους πληροφορίες δημοσιογράφοι όχι απλώς τιμωρούνται με επίπληξη, αλλά αποστέλλονται και στην φυλακή, ενίοτε και δολοφονούνται. Αλλά εγώ θέλω να πιστεύω ότι η απάντηση που έδωσε ο κ. Επίτροπος μετά από εξονυχιστική διερεύνηση των αρμοδίων αρχών της Ευρωπαϊκής Ένωσης στην Τουρκία δίνει την σωστή εικόνα. Αν όντως δεν συμβαίνει έτσι, επιτρέψτε μου να χαριτολογήσω, λέγοντας ότι στην περίπτωση αυτή, αντί να δοθούν τα αυτοκίνητα αυτά στους τούρκους βουλευτές, ας εδίνοντο στους ευρωβουλευτές των περιφερειών, οι οποίοι δεν μπορούν να χρησιμοποιήσουν τα αυτοκίνητά τους και κινούνται με τα δημόσια μέσα.

<SPEAKER ID=260 NAME="Πρόεδρος">
Παρακαλώ τους κυρίους βουλευτές να μην προβαίνουν σε νέες ή συμπληρωματικές ερωτήσεις.
<P>
Αντιλαμβάνομαι τη σημασία των εκτιμήσεών σας, είναι όμως αναγκαίο να τηρήσουμε τα συμφωνηθέντα

<SPEAKER ID=261 NAME="Πρόεδρος">


<SPEAKER ID=262 NAME="Caroline Lucas">
Ερώτηση αριθ. 31 της κ. (H-0540/00):
<P>
Θέμα: Αναπτυσσόμενες χώρες και διαχείριση των εκτρεφόμενων ζώων Ποια μέτρα λαμβάνει η Επιτροπή, τόσο μέσω του αναπτυξιακού προγράμματος της Κοινότητας όσο και με την επιρροή της στη διεθνή σκηνή, προκειμένου να ενθαρρύνει τις αναπτυσσόμενες χώρες να μην υιοθετήσουν βιομηχανικά συστήματα εκτροφής ζώων, δεδομένου ότι αυτά δημιoυργούν σοβαρούς κινδύνους για την άμβλυνση της φτώχειας, το περιβάλλον, την ανθρώπινη υγεία και την καλή μεταχείριση των ζώων στις αναπτυσσόμενες χώρες;

<SPEAKER ID=263 NAME="Nielson">
, Επιτροπή. (ΕΝ) H ερώτηση είναι η εξής: "Συντονίζεται η Επιτροπή με τα κράτη μέλη της ΕΕ και με άλλους διεθνείς οργανισμούς στο πρόβλημα της εκβιομηχάνισης της κτηνοτροφίας", και η απάντηση είναι "ναι". Η Επιτροπή συμμετέχει ενεργά στην πρωτοβουλία για το Περιβάλλον και την Ανάπτυξη του Ζωικού Κεφαλαίου. Τα μέλη της οργανωτικής επιτροπής εδώ είναι η Δανία, η Γαλλία, η Γερμανία, η Ελβετία, η Σουηδία, το Ηνωμένο Βασίλειο, οι ΗΠΑ, η Κόστα Ρίκα, η EFAT, η Παγκόσμια Τράπεζα, ο ΟΤΓ, η Σενεγάλη, η Ινδία, η Κίνα και η Κένυα. Στόχοι της πρωτοβουλίας είναι η προστασία και η αύξηση των φυσικών πόρων από τις επιδράσεις της παραγωγής ζωικού κεφαλαίου, με παράλληλη άμβλυνση της φτώχειας. Προγενέστερη εργασία στο πλαίσιο αυτής της πρωτοβουλίας έχει προσδιορίσει τις συνέπειες της αυξανόμενης πίεσης στα συστήματα βόσκησης και μικτής γεωργίας σε παγκόσμια κλίμακα, και τους κινδύνους από τη μετάβαση σε βιομηχανοποιημένες μεθόδους παραγωγής. Έχει τονίσει τη στενή και πολύπλοκη αλληλεπίδραση μεταξύ των κυβερνητικών πολιτικών και της επίδρασης της παραγωγής ζωικού κεφαλαίου στο περιβάλλον και προσδιόρισε έναν μεγάλο αριθμό τεχνολογιών που είναι διαθέσιμες για τον μετριασμό των αρνητικών επιπτώσεων σε όλες τις διαφορετικές μεθόδους παραγωγής, με την προϋπόθεση ότι έχει θεσπισθεί το κατάλληλο πλαίσιο πολιτικής. Αυτό λοιπόν είναι ένα ζήτημα στο οποίο δίνουμε αρκετή προσοχή. Το πρόβλημα είναι πως είναι πολύ μεγάλου μεγέθους και πιθανώς θα αυξάνεται, αλλά συμμετέχουμε ενεργά στις καλύτερες διεθνείς προσπάθειες για να πραγματοποιηθεί κάτι αξιόλογο.

<SPEAKER ID=264 NAME="Lucas">
 (Verts/ALE). (EN) Ευχαριστώ τον Επίτροπο γι' αυτή τη χρήσιμη απάντηση και άκουσα με μεγάλη ικανοποίηση ότι αυτά τα ζητήματα αντιμετωπίζονται σοβαρά. Αναρωτιέμαι εντούτοις εάν ο Επίτροπος θα μπορούσε να πει εάν συμφωνεί ή όχι ότι η εντατική γεωργία δεν φαίνεται να αποτελεί τη διέξοδο για τον βορρά ή τον νότο, όταν σκεφθούμε ότι ο πληθυσμός της γης στο τέλος του αιώνα θα είναι 10 δις. Εάν επρόκειτο να επιδιώξουμε να τρεφόμαστε όλοι όπως οι ΗΠΑ, θα χρειαζόμασταν τέσσερεις πλανήτες του μεγέθους της γης για να παράγουμε τους επιπλέον 9 δις τόνους σιτηρών που θα απαιτούνταν. Και, πιο συγκεκριμένα, συμφωνεί, ή διαφωνεί, με τον ΟΤΓ, όταν ο τελευταίος δηλώνει ότι η τάση της περαιτέρω εντατικοποίησης της ζήτησης παραγωγής είναι αναπότρεπτη; Τη θεωρώ μια πολύ ανησυχητική δήλωση από τις αρχές του Οργανισμού Τροφίμων και Γεωργίας, και θα ήθελα πολύ να μάθω, εάν ο Επίτροπος συμφωνεί ότι αυτή η εντατικοποίηση είναι αναπόφευκτη ή, εάν συμφωνεί ότι υπάρχουν άλλες εναλλακτικές λύσεις και ότι αυτές είναι οι εναλλακτικές λύσεις που όλοι μας οφείλουμε να προωθήσουμε και να επιδιώξουμε;

<SPEAKER ID=265 NAME="Nielson">
, Επιτροπή. (ΕΝ) Το πρόβλημα είναι ότι, καθώς οι ομάδες των ανθρώπων ακόμη και στις πολύ φτωχές χώρες αποκτούν ένα καλύτερο βιοτικό επίπεδο, οι διατροφικές τους συνήθειες αλλάζουν. Αυτό είναι ένα πολύ ξεκάθαρο πρότυπο και η ζήτηση για περισσότερες πρωτείνες επίσης αυξάνεται. Αυτές οι στατιστικές, η παρεκβολή τους αν θέλετε, πρέπει να αντιμετωπισθεί πολύ σοβαρά. Αφετέρου, έχουν πραγματοποιηθεί πολλές προβολές σχετικά με το που θα έπρεπε να είμαστε σήμερα, οι οποίες σαφώς δεν επαληθεύονται. Στην Κοινότητα, έχουμε υιοθετήσει ήδη από το 1989 μια οδηγία για την προστασία των ζώων που εκτρέφονται για αγροτικούς σκοπούς. Επιπλέον, ένα πρωτόκολλο προσαρτημένο στη Συνθήκη του Αμστερνταμ αφορά την προστασία και την ευημερία των ζώων, και αυτές οι πολιτικές και ιδέες λαμβάνονται βεβαίως υπόψη στην αναπτυξιακή βοήθεια της Κοινότητας στον τομέα του ζωικού κεφαλαίου. Δεν έχουμε υποστηρίξει ποτέ κάποιο σχέδιο εκβιομηχάνισης της κτηνοτροφίας, αλλά υποστηρίζουμε την εντατικοποίηση των παραδοσιακών συστημάτων γεωργίας προς όφελος των μικρογεωργών, και η διατήρηση του περιβάλλοντος λαμβάνεται πάντοτε προσεκτικά υπόψη. Χρησιμοποιούμε και αντιμετωπίζουμε σοβαρά τις περιβαλλοντικές αναλύσεις των συνεπειών αυτών των δραστηριοτήτων οποτεδήποτε στηρίζουμε τη γεωργία.

<SPEAKER ID=266 NAME="Purvis">
 (PPE-DE). (EN) Κύριε Πρόεδρε, τι ακριβώς θεωρεί η Επιτροπή πως ορίζεται - και παραθέτω απόσπασμα της ερώτησης - ως "βιομηχανικά συστήματα κτηνοτροφίας"; Δεν θα ήταν παράλογο να αποθαρρύνουμε τις αναπτυσσόμενες χώρες από την εφαρμογή σύγχρονων, αποτελεσματικών, με αποδοτικότητα του κόστους ,ανθρώπινων συστημάτων κτηνοτροφίας;

<SPEAKER ID=267 NAME="Nielson">
, Επιτροπή. (ΕΝ) Η διάκριση είναι δύσκολο να επιτευχθεί τόσο σε μια αναπτυσσόμενη χώρα όσο και στην Ευρώπη. Αυτό είναι σαφές σε όλους. Ωστόσο, η διάσταση της φτώχειας σε ό,τι επιδιώκουμε να υποστηρίξουμε και να προωθήσουμε σημαίνει ότι υποστηρίζουμε την πιο εντατικοποιημένη μικρής κλίμακας παραγωγή. Όσον αφορά τα προβλήματα που σχετίζονται με αμιγώς βιομηχανικής κλίμακας δραστηριότητες στον εν λόγω τομέα, εργαζόμαστε μαζί με την ομάδα των άλλων χορηγών βοήθειας και των συμμετεχουσών χωρών που προανέφερα, προκειμένου να επιτύχουμε όσο το δυνατόν πιο σταθερά και αποδεκτά αποτελέσματα.

<SPEAKER ID=268 NAME="Πρόεδρος">


<SPEAKER ID=269 NAME="Caroline Jackson">
Ερώτηση αριθ. 32 της κ. (H-0567/00):
<P>
Θέμα: Ο κ. Gavin Howard και το Πρόγραμμα Ανάπτυξης της Βόρειας Περιφέρειας (PDRN II) EEC (ΓΔ VΙΙΙ) Με επιστολή που απέστειλα στις 2 Φεβρουαρίου 2000 στον Επίτροπο Nielson, ζήτησα να λύσει η Επιτροπή το πρόβλημα της αποζημίωσης ενός βρετανού πολίτη, του κ. Gavin Howard, ο οποίος διετέλεσε τεχνικός σύμβουλος σε χρηματοδοτούμενο από την ΕΕ έργο στην Κεντροαφρικανική Δημοκρατία το 1996. Εξ αιτίας γεγονότων εντελώς έξω από τον έλεγχό του, μεγάλο τμήμα του εξοπλισμού του και των υπαρχόντων του λεηλατήθηκαν ενώ εργαζόταν στο έργο.
<P>
Από το 1996, ο κ. Howard διεκδικεί αποζημίωση για τη ζημία που υπέστη ενώ εργαζόταν για την ΕΕ, δεδομένου ότι υποστηρίζει ότι καλυπτόταν από κοινοτική ασφάλεια. Πλήρη στοιχεία για την υπόθεση έχουν διαβιβασθεί παλαιότερα στο ιδιαίτερο γραφείο του κ. Nielson.
<P>
Πρόκειται άραγε η Επιτροπή να αποζημιώσει τον κ. Howard;

<SPEAKER ID=270 NAME="Nielson">
, Επιτροπή. (ΕΝ) H στάση που συνέβη το 1996 στην Κεντροαφρικανική Δημοκρατία προκάλεσε σημαντική ταλαιπωρία σε ορισμένους ανθρώπους που εργάζονταν εκεί και έθεσε σε κίνδυνο τη ζωή τους. Ευτυχώς, εγκατέλειψαν την περιοχή με ασφάλεια. Ο κ. Howard είχε συμβόλαιο με μια εταιρεία συμβούλων. Εναπόκειται στον εργοδότη του κ. Howard να εξετάσει το ενδεχόμενο καταβολής αποζημίωσης σε αυτόν, η οποία να είναι δυνατή ή να ορίζεται από τους όρους του συμβολαίου. Αποζημίωση για την απώλεια προσωπικής περιουσίας εκτός του πλαισίου των πιστώσεων του ΕΤΑ δεν δικαιολογείται σε περίπτωση ανωτέρας βίας. Ο κ. Howard δεν είχε προσληφθεί άμεσα από εμάς ως υπάλληλος, αλλά εργαζόταν για μια εταιρεία. Λυπούμαι για την καθυστέρηση που υπήρξε στο να λάβει η αξιότιμη βουλευτής τις πληροφορίες που ζήτησε. Η απάντηση που έδωσα σήμερα θα επιβεβαιωθεί σύντομα γραπτώς.

<SPEAKER ID=271 NAME="Jackson">
 (PPE-DE). (EN) Ούτε γάτα ούτε ζημιά λοιπόν, έτσι; Περιμένω γι' αυτή την απάντηση από τις 2 Φεβρουαρίου και απλούστατα δεν μπορώ να καταλάβω για ποιον λόγο πήρε στην Επιτροπή τόσον καιρό για να δώσει αυτή την αρνητική απάντηση. Δέχομαι την αρνητική απάντηση, αλλά η ουσία είναι ότι είμαι βουλευτής του Ευρωπαϊκού Κοινοβουλίου. Περίμενα πέντε μήνες γι' αυτή την απάντηση. Γιατί;

<SPEAKER ID=272 NAME="Nielson">
, Επιτροπή. (ΕΝ) Η απάντησή μου σε αυτό είναι ότι ούτε εγώ μπορώ να καταλάβω τι συνέβη, αλλά από τη στιγμή που ενημερώθηκα άμεσα για το θέμα ξεκινήσαμε τις ενέργειες. Δυστυχώς, θα πρέπει να τοποθετήσω την περίπτωση αυτή στην κατηγορία των περιπτώσεων που δείχνουν ποια είναι μερικά από τα προβλήματα μεταξύ των υπηρεσιών της Επιτροπής.

<SPEAKER ID=273 NAME="Πρόεδρος">


<SPEAKER ID=274 NAME="Bernd Posselt">
Ερώτηση αριθ. 33 του κ. (H-0573/00):
<P>
Θέμα: Ανθρωπιστική βοήθεια για την Τσετσενία Σε ποιο βαθμό και με ποιους τρόπους έχει μέχρι στιγμής χορηγήσει η Επιτροπή την ανθρωπιστική βοήθεια στον άμαχο πληθυσμό της Τσετσενίας -συμπεριλαμβανομένων των εκτοπισμένων σε γειτονικά κράτη- και ποιος είναι ο προγραμματισμός για το υπόλοιπο του έτους;

<SPEAKER ID=275 NAME="Nielson">
, Επιτροπή. (ΕΝ) Aπό την έναρξη της παρούσας σύγκρουσης, η Ευρωπαϊκή Επιτροπή μέσω του Γραφείου Ανθρωπιστικής Βοήθειας, έχει χορηγήσει συνολικά 12,6 εκατομμύρια ευρώ σε ανθρωπιστική βοήθεια για τα θύματα αυτής της συνεχιζόμενης κατάστασης εκτάκτου ανάγκης.
<P>
Το εν λόγω συνολικό ποσό συγκροτείται από δύο αποφάσεις που ελήφθησαν το φθινόπωρο του 1999, η πρώτη αναφορικά με 2,4 εκατ. ευρώ και η άλλη για 10,2 εκατ. ευρώ, τα οποία διατέθηκαν στο πλαίσιο του προϋπολογισμού για το 2000. Αυτή τη στιγμή βρίσκονται υπό εκτέλεση λίγο περισσότερα από 10 εκατ. ευρώ. Το ΕCHO παρακολουθεί συνεχώς την περαιτέρω εξέλιξη της κατάστασης και έχουν τεθεί σε αποθεματικό απρόβλεπτων δαπανών 4,8 εκατ. ευρώ για τον βόρειο Καύκασο, στο πλαίσιο του ετήσιου προϋπολογισμού του ECHO, έτσι από οικονομικής άποψης είμαστε προετοιμασμένοι να πράξουμε περισσότερα.
<P>
Εάν η εξέλιξη της κατάστασης το απαιτήσει, τότε αυτά τα επιπρόσθετα κονδύλια μπορούν να κινητοποιηθούν. Μεταξύ των εταίρων εκτέλεσης των πιστώσεων του ΕCHO είναι η Ύπατη Αρμοστεία των Ηνωμένων Εθνών για τους Πρόσφυγες, η Διεθνής Επιτροπή Ερυθρού Σταυρού και αρκετές ευρωπαϊκές ΜΚΟ. Κατά τους πρώτους μήνες της κρίσης, οι ανθρωπιστικές επιχειρήσεις επικεντρώθηκαν κυρίως στον σημαντικό αριθμό των εσωτερικά εκτοπισμένων ατόμων που είχαν συγκεντρωθεί στην Ινγκουσετία και σε μικρότερο βαθμό στον περιορισμένο αριθμό θυμάτων που έχουν βρει καταφύγιο στη Γεωργία και στο Νταγκεστάν. Πιο πρόσφατα, οι επιχειρήσεις επικεντρώνονται όλο και περισσότερο στην ίδια την Τσετσενία. Δυστυχώς, το έργο της ανθρωπιστικής βοήθειας σε ορισμένες περιοχές της Τσετσενίας που έχουν πληγεί έντονα από τις εχθροπραξίες είναι ακόμη αδύνατο, καθώς η έλλειψη ασφάλειας καθιστά απροσπέλαστες αυτές τις περιοχές. Τα προγράμματα του ECHO στο βόρειο Καύκασο καλύπτουν ένα ευρύ φάσμα τομέων βοήθειας, για παράδειγμα σίτιση, ιατρική βοήθεια, καταλύματα, νερό, εγκαταστάσεις αποχέτευσης, βασικά είδη αρωγής και ψυχοκοινωνική υποστήριξη. Ο προγραμματισμός της μελλοντικής βοήθειας πρέπει να λάβει υπόψη τη μεταβλητότητα της κατάστασης στην περιοχή. Προκειμένου να διευκολυνθεί ο προγραμματισμός, το ECHO πραγματοποίησε τον Μάιο μια αποστολή τεχνικής αξιολόγησης στην Τσετσενία. Εν αναμονή μιας θετικής εξέλιξης στο γενικό περιβάλλον εργασίας, η πρώτη προτεραιότητα θα είναι η περαιτέρω αύξηση των επιχειρήσεων στο εσωτερικό της ίδιας της Τσετσενίας. Λαμβάνοντας υπόψη ότι η ταχεία επιστροφή όλων των εκτοπισμένων που διαμένουν αυτή τη στιγμή στην Ινγκουσετία καθίσταται όλο και πιο απίθανη, θα είναι επίσης απαραίτητο να εξετάσουμε δεόντως το ενδεχόμενο επαρκούς συνέχισης των εν εξελίξει επιχειρήσεων στην περιοχή.

<SPEAKER ID=276 LANGUAGE="DE" NAME="Posselt">
Κύριε Πρόεδρε, ευχαριστώ πολύ για τη σαφή σας απάντηση. Θέλω μόνο να ρωτήσω ακόμα τι θα γίνει με τα κονδύλια που έχουν ήδη δαπανηθεί; Σε ποιο ποσοστό έχουν φτάσει άμεσα στα χέρια των Τσετσένων και σε ποιο ποσοστό μέσω των ρωσικών θεσμικών οργάνων, υπηρεσιών και ενώσεων;

<SPEAKER ID=277 NAME="Nielson">
, Επιτροπή. (ΕΝ) Όλα διατέθηκαν στους ανθρώπους που θεωρούνταν ως δικαιούχοι, παρά το γεγονός ότι επέδειξα πολλή προσοχή, ανακοινώνοντας στο Κοινοβούλιο ότι αυτή η επιχείρηση θα ήταν αυτό που ονομάζουμε εξ αποστάσεως επιχείρηση, εξαιτίας της κατάστασης εκεί. Μπορέσαμε να την πραγματοποιήσουμε με ικανοποιητικό τρόπο. Δεν χρησιμοποιήσαμε ρωσικές οργανώσεις κατά τρόπο που να δίνει αφορμές για ανησυχίες. Έτσι, είμαστε αρκετά ευχαριστημένοι. Με αυτό που δεν είμαστε ευχαριστημένοι είναι η έλλειψη αμεσότερης πρόσβασης στο εσωτερικό της Τσετσενίας.

<SPEAKER ID=278 NAME="Πρόεδρος">
Ευχαριστώ πολύ, κύριε Nielson.
<P>
Δεδομένου ότι εξαντλήθηκε ο χρόνος που είχε οριστεί για τις ερωτήσεις προς τον κ. Επίτροπο, η ερώτηση αριθ. 34 θα απαντηθεί γραπτώς.
<P>
Ερωτήσεις προς τον κ. Barnier

<SPEAKER ID=279 NAME="Πρόεδρος">


<SPEAKER ID=280 NAME="Camilo Nogueira Romαn">
Ερώτηση αριθ. 35 του κ. (H-0523/00):
<P>
Θέμα: Η αρχή της προσθετικότητας Στις 12 Απριλίου 2000, το Ευρωπαϊκό Κοινοβούλιο ενέκρινε ψήφισμα σχετικά με την αρχή της προσθετικότητας η οποία αποτελεί ουσιαστικό εργαλείο στην εκτέλεση των διαρθρωτικών ταμείων. Τελεί η Επιτροπή εν γνώσει τυχόν περιπτώσεων μη τήρησης της αρχής αυτής από τα κράτη μέλη;

<SPEAKER ID=281 NAME="Barnier">
Θα ήθελα να δώσω στον κύριο Nogueira Romαn μια απάντηση όσο το δυνατόν ακριβέστερη σε αυτή την εξαιρετικά σημαντική ερώτηση - και δεν είναι ο μόνος που εγείρει αυτό το ερώτημα - συγκεκριμένα την τήρηση της αρχής της προσθετικότητας στη διαχείριση των διαρθρωτικών ταμείων και την αξιοποίηση των πόρων τους, τομέας για τα οποίο είμαι αρμόδιος.
<P>
Κύριε Nogueira Romαn, αποδίδω πολύ μεγάλη προσοχή ακριβώς στις πληροφορίες τις οποίες ζητούμε και οι οποίες έρχονται σε μας από τα κράτη μέλη σχετικά με το ζήτημα αυτό. Οφείλω να σας πω ότι, μέχρι τώρα, η Επιτροπή δεν έχει παρατηρήσει ότι κάποιο κράτος μέλος δεν έχει τηρήσει την αρχή της προσθετικότητας στην εκτέλεση των διαρθρωτικών ταμείων, όπως ορίζεται αυτή η αρχή στον γενικό κανονισμό, ιδιαίτερα μετά το Βερολίνο.
<P>
Αναγνωρίζω, ωστόσο, για να είμαι απολύτως αντικειμενικός, ότι, από την εισαγωγή αυτής της αρχής το 1989, έχουν εμφανιστεί προβλήματα στο επίπεδο της διαβίβασης πληροφοριών στην Επιτροπή από κάποια κράτη μέλη, τόσο από την άποψη της μεθοδολογίας που χρησιμοποιείται όσο και από την άποψη της τακτικότητας και της περιοδικότητας των πληροφοριών. Απέναντι στα προβλήματα αυτά, και για να τα επιλύσει, το Συμβούλιο, έπειτα από πρόταση της Επιτροπής, εξέφρασε την επιθυμία να απλοποιηθεί ο έλεγχος και η άσκηση της προσθετικότητας τόσο στο επίπεδο ορισμένων κανόνων μεθοδολογίας όσο και στο επίπεδο του χρονοδιαγράμματος της παρακολούθησης της προσθετικότητας για τη νέα περίοδο προγραμματισμού που ξεκινά εφέτος και συνεχίζεται μέχρι το 2006.
<P>
Έτσι, κύριε Nogueira Romαn,ο έλεγχος της προσθετικότητας πραγματοποιείται πλέον μόνο τρεις φορές κατά τη διάρκεια της περιόδου αντί να πραγματοποιείται ετησίως. Επίσης, με αυτή τη λογική έχει παραχωρηθεί ένα ορισμένο περιθώριο ευελιξίας σε κάθε κράτος μέλος για να καθορίζει το σημείο εκκίνησης των μέσων δαπανών μεταξύ 1994 και 1999.
<P>
Στο στάδιο αυτό, τα αποτελέσματα από τον εκ των προτέρων έλεγχο της προσθετικότητας ο οποίος προηγείται της εγκρίσεως των εγγράφων προγραμματισμού για την περίοδο 2000-2006, είναι κατά τη γνώμη μου, σας το λέω αντικειμενικά, ικανοποιητικά. Αυτό όμως δεν αποκλείει την επαγρύπνηση, δεν απαγορεύει να θέτουμε ερωτήσεις και να υπενθυμίζουμε, πράγμα που εξάλλου έπραξα, προς πολλές κυβερνήσεις, την προσοχή που εξακολουθώ να αποδίδω στον ουσιαστικό χαρακτήρα αυτής της προσθετικότητας. Τα περισσότερα κράτη μέλη έχουν διαβιβάσει τις κατάλληλες πληροφορίες, κυρίως αυτές που έχουν να κάνουν με την χρηματοδότηση. Οι τελευταίες δείχνουν γενικά όχι μόνον τη διατήρηση των δημοσίων διαρθρωτικών δαπανών αλλά επίσης, στην πλειοψηφία των περιπτώσεων, μια μέση και αισθητή αύξηση των δαπανών αυτών μεταξύ του 2000 και του 2006.

<SPEAKER ID=282 LANGUAGE="PT" NAME="Nogueira Romαn">
Κύριε Επίτροπε Michel Barnier, σας ευχαριστώ για την απάντησή σας. Όπως θα καταλαβαίνετε, η ερώτησή μου είχε μια ρητορική πλευρά που αποσκοπούσε να σας παράσχει ένα κίνητρο ώστε να δώσετε μια απάντηση, από τη στιγμή που απέρρεε από τη βαθιά μου πεποίθηση ότι πολλά κράτη δεν τηρούν την αρχή της προσθετικότητας - και συγκεκριμένα το ισπανικό κράτος, όσο γι' αυτό είμαι σίγουρος.
<P>
Εν πάση περιπτώσει, εφόσον είναι πασιφανές ότι η μη τήρηση της αρχής της προσθετικότητας επιφέρει σοβαρότατες αρνητικές συνέπειες στις χώρες με χαμηλότερο επίπεδο ανάπτυξης και με μεγαλύτερους δείκτες ανεργίας, θα ήθελα να σας απευθύνω την εξής ερώτηση: είσαστε διατεθειμένος να θέσετε σε εφαρμογή νέα και αναγκαία εννοιολογικά, πολιτικά και διοικητικά μέσα τα οποία πράγματι θα αποτρέπουν, με τη δύναμη που παρέχει η νομοθεσία, την προσφυγή σε μια πρακτική που αλλοιώνει την απορρόφηση των πόρων των διαρθρωτικών ταμείων, υπονομεύοντας συν τοις άλλοις τον ίδιο το στόχο για κοινωνική και εδαφική συνοχή στην Ευρωπαϊκή Ένωση, ζητήματα που εμπίπτουν στο δικό σας πεδίο αρμοδιότητας ως μέλος του Σώματος των Επιτρόπων;

<SPEAKER ID=283 NAME="Barnier">
Κύριε Nogueira Romαn, επικεντρώνετε την ερώτησή σας ιδιαίτερα στις χώρες, ή τις περιφέρειες, που έχουν τα περισσότερα προβλήματα. Θα ήθελα εξάλλου να παρατηρήσω ότι πολλές από τις χώρες που παρουσιάζουν τις μεγαλύτερες καθυστερήσεις στην ανάπτυξη επωφελούνται όχι μόνον από τους πόρους της περιφερειακής πολιτικής, αλλά επίσης και από τους πόρους του Ταμείου Συνοχής. Ωστόσο, η αλήθεια, κύριε Nogueira Romαn, είναι - και έχω ένα κείμενο που πρέπει να τηρήσω - ότι το Ταμείο Συνοχής δεν υπόκειται στις διατάξεις περί προσθετικότητας. Δεν υπόκειται σε αυτήν την αρχή διότι νομίζω ότι πρέπει να υπενθυμίσω ότι σκοπός του Ταμείου Συνοχής ήταν και εξακολουθεί να είναι να βοηθήσει τα λιγότερο ανεπτυγμένα κράτη μέλη να περιορίσουν το έλλειμμά τους και, σε πολλές περιπτώσεις, να διευκολύνει έτσι την ένταξή τους στη Νομισματική Ένωση. Αυτό ήταν ένα τμήμα της απάντησης.
<P>
Τώρα με ρωτάτε για να με καλέσετε, με τον γενικό κανονισμό που διαθέτω, να κάνω πραγματικά σεβαστή αυτή την αρχή της προσθετικότητας. Οφείλω να αναγνωρίσω ότι υπάρχει ένα αδύνατο σημείο στον κανονισμό που αφορά τις ενδεχόμενες κυρώσεις για μια χώρα που δεν θα τηρεί την αρχή αυτή. Αυτός είναι ο λόγος για τον οποίο αφιερώνω τόση πολλή ενέργεια, προληπτικά, κατά την έγκριση των Κοινοτικών Πλαισίων Στήριξης, κατά την έγκριση των Ενιαίων Εγγράφων Προγραμματισμού, κατά τις συναντήσεις μου με τους υπουργούς που έρχονται να με δουν, ή όταν τους επισκέπτομαι εγώ επί τόπου, σχεδόν κάθε εβδομάδα σε μία περιφέρεια της Ευρώπης, αφιερώνω λοιπόν τόση πολλή ενέργεια για να δηλώσω την προσήλωσή μου σε κάποιες αρχές. Την αρχή της προσθετικότητας, την αρχή της εταιρικής σχέσης, την τήρηση των μεγάλων πολιτικών - θα μιλήσουμε σχετικά με το θέμα αυτό εντός ολίγου με την κ. Frassoni - την τήρηση των μεγάλων ευρωπαϊκών πολιτικών, κυρίως στον τομέα του περιβάλλοντος.
<P>
Η αλήθεια είναι ότι ο γενικός κανονισμός των διαρθρωτικών ταμείων δεν προβλέπει συγκεκριμένες κυρώσεις για τα κράτη μέλη που δεν τηρούν αυτήν την αρχή της προσθετικότητας. Ωστόσο, η Επιτροπή, κατ' εφαρμογήν του άρθρου 11 του γενικού κανονισμού, θέτει και θα εξακολουθήσει να θέτει ως προϋπόθεση για την έγκριση των Κοινοτικών Πλαισίων Στήριξης, των Ενιαίων Εγγράφων Προγραμματισμού 2000-2006 και για την έγκριση του επαναπρογραμματισμού στα μισά της περιόδου τη διαβίβαση στις υπηρεσίες μας πληροφοριών σχετικά με αυτήν την προσθετικότητα και με την τήρησή της από τα κράτη μέλη.
<P>
Ιδού λοιπόν, σας λέω τα πράγματα ειλικρινά. Αναγνώρισα μια κάποια αδυναμία από την άποψη των κυρώσεων για όσους δεν τηρούν την προσθετικότητα. Επιδεικνύω, ειδικότερα, παιδαγωγικό πνεύμα, πνεύμα επαγρύπνησης τη στιγμή αυτή, και ο καθένας θα έχει ένα εξαιρετικά ακριβές ραντεβού στα μέσα της περιόδου της θητείας μας, αυτό μπορώ να σας το διαβεβαιώσω.

<SPEAKER ID=284 NAME="MacCormick">
 (Verts/ALE). (EN) To πρόβλημα μπορεί επίσης να συνίσταται στο γεγονός ότι ακόμη και όταν ένα κράτος συμμορφώνεται τυπικά με την ιδέα των διαρθρωτικών ταμείων, δεν αλλάζει την κατάσταση όπως θα έπρεπε. Ο κ. Barnier δήλωσε ότι από το 2000 μέχρι το 2006 θα υπάρχει σίγουρα αύξηση των δαπανών, αλλά τίποτε δεν εγγυάται ότι η αύξηση των δαπανών κάθε κράτους θα επικεντρωθεί στις περιοχές που η Κοινότητα θεωρεί ως στόχους χρηματοδότησης από τα διαρθρωτικά ταμεία. Μάλιστα, ο κ. Barnier κατέστησε απολύτως σαφές ότι η Κοινότητα δεν πραγματοποιεί και ούτε μπορεί να πραγματοποιήσει έρευνες επ' αυτού.
<P>
Συνεπώς, μου φαίνεται λίγο παράξενο που αναλώσαμε τόσο χρόνο προσπαθώντας να καταρτίσουμε επακριβείς χάρτες των περιοχών των διαρθρωτικών ταμείων, γνωρίζοντας πλήρως ότι τίποτε βάσει της αρχής της προσθετικότητας δεν εγγυάται πράγματι ότι το κράτος μέλος θα αυξήσει τις δαπάνες στην εν λόγω περιοχή. Το θεωρώ όντως ένα θεμελιώδες σφάλμα στην έννοια της προσθετικότητας και ένα σφάλμα που πρέπει να διορθώσουμε.

<SPEAKER ID=285 NAME="Barnier">
Κύριε MacCormick, σας ευχαριστώ που επιμένετε σε αυτό το σημείο. Κυρίες και κύριοι, αυτό που πρέπει να περιμένετε από έναν Επίτροπο είναι να εφαρμόζει την πολιτική που επιθυμείτε και να τηρεί τα κείμενα και τους κανονισμούς που καθορίσατε εσείς οι ίδιοι και το Συμβούλιο. Στη συγκεκριμένη περίπτωση είπα "μια αδυναμία" . Όταν λέω "αδυναμίες" , κύριε Nogueira, κύριε MacCormick, δεν το λέω για να κάνω απλώς μια διαπίστωση και να μείνω με σταυρωμένα χέρια λέγοντας από μέσα μου: "έτσι είναι, δεν μπορούμε να κάνουμε τίποτα!" Δεν είμαι μοιρολάτρης. Επομένως, θα πασχίσω, όταν θα ξεκινήσουμε να προετοιμάζουμε τη νέα περιφερειακή πολιτική για τα 2006 και 2013, να συνυπολογίσω αυτές τις αδυναμίες και να κάνω τις ανάλογες προτάσεις.
<P>
Υπάρχει προφανώς και κάτι άλλο που πρέπει να επανεξετάσουμε και το επεσήμανε ο κ. MacCormick: ότι, τόσο για τον στόχο 1 όσο και για τον στόχο 2, πρέπει να ελέγχουμε, και δεν μπορούμε παρά να ελέγχουμε, εάν τηρείται πραγματικά αυτή η αρχή της προσθετικότητας μόνον σε εθνικό επίπεδο. Και εκεί υπάρχει πρόβλημα. Μπορεί να διαπιστώσουμε ότι η αρχή αυτή τηρείται σε εθνικό επίπεδο και, παράλληλα, να διαπιστώσουμε ότι δεν τηρείται σε μια περιφέρεια που το έχει ανάγκη. Αυτό υπογράμμισε ο κ. MacCormick.
<P>
Για μια ακόμα φορά επιδεικνύω επαγρύπνηση, πράγμα που έκανα κυρίως έναντι του Ηνωμένου Βασιλείου: θέτω ερωτήματα, επισύρω την προσοχή στην τάδε ή τη δείνα περίπτωση που μου επεσήμαναν, όπως κάνατε εσείς, κύριε βουλευτή. Ωστόσο, οφείλω επίσης να πω ότι ο κανονισμός δεν μου επιτρέπει, πάνω σε αυτό το συγκεκριμένο σημείο, να δώσω οδηγίες. Μπορώ μόνο να επιδείξω αυτήν την φροντίδα για διάλογο και είμαι διαθέσιμος, και στην περίπτωση που μου επισημάνατε και σε άλλες, να το πράξω όσο πιο δραστήρια γίνεται, σεβόμενος παράλληλα τον γενικό κανονισμό των διαρθρωτικών ταμείων.

<SPEAKER ID=286 NAME="Πρόεδρος">
. -

<SPEAKER ID=287 NAME="Monica Frassoni, την οποία αντικαθιστά ο κ. Celli">
Ερώτηση αριθ. 36 της κ. (H-0528/00) :
<P>
Θέμα: Νέα προγράμματα διαρθρωτικών ταμείων και βιοποικιλότητα Η Επιτροπή διαπραγματεύεται τα νέα προγράμματα για τα διαρθρωτικά ταμεία 2000-2006. Στις 16 Μαρτίου 2000 εξέδωσε ένα σημείωμα για τη βιοποικιλότητα και τα διαρθρωτικά ταμεία υπό το φως του γεγονότος ότι η Οδηγία 92/43 για τη διατήρηση των φυσικών οικοτόπων και η Οδηγία 79/409 έχουν εν μέρει μόνο μεταφερθεί στην εθνική νομοθεσία από τα κράτη μέλη της Ευρωπαϊκής Ένωσης και ότι ως εκ τούτου οι επενδύσεις των διαρθρωτικών ταμείων ενδέχεται να απειλήσουν τη βιοποικιλότητα.
<P>
Πως μπορεί να διασφαλίσει η Επιτροπή ότι η βιοποικιλότητα και το δίκτυο Natura 2000 προστατεύονται και δεν απειλούνται;
<P>
Ποια κράτη μέλη έχουν δημιουργήσει προβλήματα όσον αφορά την εφαρμογή των όσων ζήτησε η Επιτροπή; Ποιες εξουσίες προτίθεται να χρησιμοποιήσει η Επιτροπή για να διασφαλίσει ότι η βιοποικιλότητα δεν απειλείται από την εφαρμογή των νέων προγραμμάτων;

<SPEAKER ID=288 NAME="Barnier">
Είμαι ικανοποιημένος που έχω έναν συνομιλητή για να απαντήσω σε αυτήν την εξαιρετικά σημαντική ερώτηση, η οποία στην πραγματικότητα αφορά τη συνεπή εφαρμογή των πολιτικών για τις οποίες είναι αρμόδια η Επιτροπή και ιδιαίτερα τη συνέπεια ανάμεσα στην εφαρμογή των προγραμμάτων των διαρθρωτικών ταμείων και του Ταμείου Συνοχής με άλλες κοινοτικές πολιτικές, κυρίως στον τομέα της προστασίας και της βελτίωσης του περιβάλλοντος.
<P>
Πολλά κράτη μέλη δεν έχουν ακόμα διαβιβάσει τις λίστες των προστατευομένων ζωνών δυνάμει των οδηγιών 92/43 και 79/409 που είναι ευρύτερα γνωστές με την ονομασία οδηγίες Natura 2000. Η Επιτροπή έχει προσφύγει ενώπιον του Ευρωπαϊκού Δικαστηρίου εναντίον των κρατών μελών που έχουν σημειώσει τις μεγαλύτερες καθυστερήσεις. Από την άφιξή μου στους κόλπους της Επιτροπής, τόσο γιατί είμαι αρμόδιος για την περιφερειακή πολιτική, αλλά και γιατί υπήρξα υπουργός περιβάλλοντος στη χώρα μου και αισθάνομαι εντονότατο ενδιαφέρον, αλλά και διαρκή δέσμευση όσον αφορά τα ζητήματα αυτά, έδωσα μεγάλη σημασία στην προσεκτική μελέτη αυτών των προβλημάτων συνέπειας, επιδεικνύοντας πάντα το ίδιο μέλημα πρόληψης και πρόβλεψης. Αλλά οι προκάτοχοί μας, η κ. Bjerregaard και η κ. Wulf-Mathies είχαν ήδη εργαστεί πάνω σε αυτό το θέμα και είχαμε εκφράσει την επιθυμία, εγώ και η συνάδελφός μου Margot Wallstrφm, να προχωρήσουμε πιο γρήγορα στη ρύθμιση αυτής της υπόθεσης.
<P>
Αυτός είναι ο λόγος για τον οποίο, σε συμφωνία με την κ. Wallstrφm, υπέβαλλα στην Επιτροπή κατευθυντήριες γραμμές οι οποίες εγκρίθηκαν στις 14 Μαρτίου. Αυτές οι κατευθυντήριες γραμμές φρόντισα να διαβιβαστούν σε καθένα από τα κράτη μέλη στις 28 Μαρτίου. Εφιστώ την προσοχή σας στο γεγονός ότι οι εν λόγω κατευθυντήριες γραμμές ισχύουν μόνο για τα κράτη μέλη εκείνα που, την ημέρα της έγκρισης από την Επιτροπή των εγγράφων προγραμματισμού για τη νέα περίοδο 2000-2006, δεν έχουν ή δεν θα έχουν ακόμα ανακοινώσει τις προστατευόμενες περιοχές δυνάμει των οδηγιών Οικότοποι και Πτηνά.
<P>
Αυτή η κατευθυντήρια γραμμή ζητά από τα κράτη μέλη να αναλάβουν καταρχάς τη δέσμευση να παρουσιάσουν τους καταλόγους τους με τις προστατευόμενες περιοχές δυνάμει της Natura 2000 το συντομότερο δυνατόν και, δεύτερον, να αναλάβουν επίσης τη δέσμευση για πρόληψη της υποβάθμισης των προστατευόμενων περιοχών δυνάμει της Natura 2000 κατά την υλοποίηση παρεμβάσεων που συγχρηματοδοτούνται από τα διαρθρωτικά ταμεία. Στην περίπτωση παρατυπιών σχετικά με τις συνθήκες αυτής της υλοποίησης, δηλαδή στη συγκεκριμένη περίπτωση στην περίπτωση μη τήρησης των δεσμεύσεων σχετικά με την παρουσίαση των καταλόγων με τις προστατευόμενες περιοχές, η Επιτροπή θα γνωστοποιήσει επισήμως στο ενδιαφερόμενο κράτος μέλος την πρόθεσή της να λάβει χωρίς καθυστέρηση, σύμφωνα με τις διατάξεις του γενικού κανονισμού για τα διαρθρωτικά ταμεία ή του κανονισμού για το Ταμείο Συνοχής, όλα τα ενδεδειγμένα μέτρα.
<P>
Έτσι, η Επιτροπή θα μπορούσε να προσφύγει, εκτός από έκτακτες περιπτώσεις και με σεβασμό στην αρχή της αναλογικότητας, στις διατάξεις σχετικά με την αναστολή των πληρωμών. Εφόσον αυτές οι κατευθυντήριες γραμμές έγιναν δεκτές πρόσφατα - με την ευκαιρία της έγκρισης του Κοινοτικού Πλαισίου Στήριξης για την Πορτογαλία στις 14 Μαρτίου - και εφόσον η νέα περίοδος προγραμματισμού 2000-2006 βρίσκεται σε φάση εκκίνησης, ειλικρινά δεν είμαι σε θέση να σας παρουσιάσω συγκεκριμένα παραδείγματα.
<P>
Τη στιγμή που σας μιλώ για την εφαρμογή στην πράξη αυτών των νέων διατάξεων στο τάδε ή το δείνα κράτος μέλος, μπορώ παρ' όλα αυτά να σας πληροφορήσω, κύριε βουλευτή, ότι μέχρι σήμερα, η συνολική κατάσταση σχετικά με την παρουσίαση στην Επιτροπή των καταλόγων των περιοχών Natura 2000 εξακολουθεί να μην είναι ικανοποιητική, τουλάχιστον για πέντε κράτη μέλη: τη Γερμανία, τη Γαλλία, την Ιρλανδία, το Βέλγιο και το Ηνωμένο Βασίλειο. Πρόκειται επομένως για χώρες με τις οποίες διατηρούμε έναν εξαιρετικά προσεκτικό διάλογο, όπως είπα πριν από λίγο μιλώντας σχετικά με ένα άλλο θέμα.

<SPEAKER ID=289 LANGUAGE="IT" NAME="Celli">
Είμαι κατά βάση ικανοποιημένος από την απάντηση γιατί ήθελα να μάθω ποια ήταν αυτά τα κράτη μέλη, όχι από περιέργεια αλλά για να έχω μια ιδέα του πόσο σημαντική ήταν η αθέτηση των υποχρεώσεων όσον αφορά την υπόδειξη των ζωνών βιοποικιλότητας. Πιστεύω επίσης ότι έλαβα μια ικανοποιητική απάντηση γιατί, εάν εφαρμοστεί πραγματικά, μεταξύ όλων των μέτρων, η διακοπή της καταβολής χρημάτων, θεωρώ ότι αυτό είναι το αποτελεσματικότερο μέτρο που θα μπορούσε κανείς να φανταστεί. Το να πλήξουμε κάποιον στο πορτοφόλι του είναι σα να τον πλήττουμε στο πιο ευαίσθητο σημείο.

<SPEAKER ID=290 NAME="Πρόεδρος">


<SPEAKER ID=291 NAME="Κωνσταντίνου Χατζηδάκη">
Ερώτηση αριθ. 37 του κ. (H-0544/00):
<P>
Θέμα: Εξέλιξη των διαπραγματεύσεων για το Ελληνικό Κοινοτικό Πλαίσιο Στήριξης Μπορεί η Επιτροπή να με πληροφορήσει ποια απόσταση υπάρχει μεταξύ του σχεδίου περιφερειακής ανάπτυξης (ΣΠΑ) που υπέβαλε η ελληνική κυβέρνηση και των αποφάσεων που έχουν ληφθεί μέχρι στιγμής στα πλαίσια των διαπραγματεύσεων μεταξύ Επιτροπής και Ελληνικής κυβέρνησης (ουσιώδεις τροποποιήσεις), πώς προχωρούν οι διαπραγματεύσεις για τα περιφερειακά και τομεακά προγράμματα καθώς επίσης και ποια πρόοδος έχει επιτευχθεί σχετικά με τη σύσταση διαχειριστικών αρχών οι οποίες σύμφωνα με το άρθρα 9 (ιδ) του κανονισμού-πλαίσιο για τα διαρθρωτικά ταμεία 1260/1999, είναι αρμόδιες για τη διαχείριση των προγραμμάτων;
<P>
Ερωτήσεις προς την κ. Wallstrφm
<SPEAKER ID=292 NAME="Barnier">
θα επιθυμούσα, απαντώντας στην ερώτηση που μου υπέβαλε ο κ. Χατζηδάκης, να επισημάνω καταρχάς με ικανοποίηση, εξ ονόματος της Επιτροπής, τον φιλόδοξο χαρακτήρα του σχεδίου περιφερειακής ανάπτυξης της Ελλάδας για τη νέα περίοδο 2000-2006. Το σχέδιο αυτό θα προωθήσει τις απαραίτητες διαρθρωτικές μεταρρυθμίσεις για την επιτυχία της συμμετοχής της Ελλάδας στην Οικονομική και Νομισματική Ένωση.
<P>
Οι διαπραγματεύσεις εν όψει της θέσπισης αυτού του Κοινοτικού Πλαισίου Στήριξης επέτρεψαν την ενίσχυση ορισμένων πτυχών της στρατηγικής του σχεδίου περιφερειακής ανάπτυξης, κυρίως όσον αφορά την εκπαίδευση, την επαγγελματική κατάρτιση και την προστασία του περιβάλλοντος.
<P>
Σήμερα, κύριε Χατζηδάκη, η πρόκληση στην οποία πρέπει να απαντήσουμε μαζί συνίσταται στην ουσιαστική επίτευξη αυτών των στόχων διασφαλίζοντας μια αποτελεσματική διαχείριση των πόρων των διαρθρωτικών ταμείων και των αντίστοιχων εθνικών πόρων. Η Επιτροπή επέστησε την προσοχή των ελληνικών αρχών - το έπραξα εγώ προσωπικά δύο φορές επισκεπτόμενος την Αθήνα σε διάστημα εννέα μηνών - στην αναγκαιότητα να συστηθούν λειτουργικές και αποτελεσματικές διοικητικές δομές πριν από τη μεταφορά κοινοτικών πόρων. Πρόκειται κυρίως για τη δημιουργία των διαχειριστικών αρχών και, κατά προτεραιότητα, της διαχειριστικής αρχής του Κοινοτικού Πλαισίου Στήριξης.
<P>
Η Επιτροπή επεφύλαξε ευνοϊκή υποδοχή στην πρόθεση που εκδήλωσαν οι ελληνικές αρχές να εγκρίνουν ένα νέο ειδικό νομικό πλαίσιο για τη ρύθμιση όλων αυτών των ζητημάτων πριν από το φθινόπωρο. Θα έχω εγώ προσωπικά - εφόσον θα μεταβώ στην Ελλάδα για επίσημη επίσκεψη στην Αθήνα και την Κρήτη τον Οκτώβριο - την ευκαιρία να διευκρινίσω και να επαληθεύσω αυτό το στοιχείο. Οι διαπραγματεύσεις για την έγκριση του Κοινοτικού Πλαισίου Στήριξης ολοκληρώνονται έστω και αν κάποια σημεία παραμένουν ανοικτά, κυρίως αυτά που αφορούν την κατανομή των χρηματοδοτικών ποσών και τον καθορισμό του συστήματος εφαρμογής.
<P>
Περιμένουμε και ελπίζουμε, κύριε Πρόεδρε, μια ταχεία κατάληξη και σε αυτά τα σημεία. Οι διαπραγματεύσεις εν όψει της έγκρισης των λειτουργικών προγραμμάτων έχουν ξεκινήσει παράλληλα με την οριστικοποίηση εκείνων που αφορούν το Κοινοτικό Πλαίσιο Στήριξης. Οι διαπραγματεύσεις αυτές προχωρούν κανονικά και προβλέπω ότι ορισμένα προγράμματα θα μπορούσαν να εγκριθούν, καταρχήν, πριν το τέλος Αυγούστου.

<SPEAKER ID=293 NAME="Χατζηδάκης">
Κύριε Πρόεδρε, κύριε Επίτροπε, έχω εδώ μπροστά μου το σχέδιο ανάπτυξης 2000-2006 το οποίο σας έστειλε το Υπουργείο Εθνικής Οικονομίας το περασμένο φθινόπωρο. Στη σελίδα 1-119 λέει επί λέξει: "Σε περίπτωση που το Βα Κοινοτικό Πλαίσιο Στήριξης θα ολοκληρωνόταν στην περίοδο 1994-1999 σύμφωνα με τον σχετικό σχεδιασμό, η εκτέλεσή του θα επιτάχυνε τον μέσο ετήσιο ρυθμό αύξησης του Ακαθάριστου Εθνικού Προϊόντος την περίοδο 1994-1999 κατά 0,6%". Αυτό σημαίνει ότι θα μπορούσαμε να έχουμε παραπάνω ΑΕΠ της τάξεως των 1,6 τρις δρχ. την περίοδο 1994-1999 από αυτό το οποίο είχαμε. Το παραδέχθηκε η ίδια η κυβέρνηση και εσείς ανάμεσα από τις γραμμές νομίζω ότι παραδεχθήκατε ότι υπάρχουν προβλήματα με την δημόσια διοίκηση στην Ελλάδα. Ειδικότερα δε, νομίζω ότι θα έχετε πρόβλημα με τις επιτροπές διαχείρισης και θέλω να μου πείτε συγκεκριμένα: Τί προτίθεστε να κάνετε με την ΜΟΔ (Μονάδα Οργάνωσης Διαχείρισης) και τις σχέσεις της με το Υπουργείο Εθνικής Οικονομίας, που δεν είναι οι καλύτερες; Τί θα γίνει με το outsourcing, τους εξωτερικούς συνεργάτες που χρειαζόμαστε; Θα υπάρξουν κίνητρα και ποινές από εδώ και πέρα για να γίνεται σωστή εφαρμογή του κοινοτικού πλαισίου στήριξης απα αυτούς που το χειρίζονται; Ειδικότερα, τί θα γίνει με την μεγάλη πληγή του Κοινωνικού Ταμείου στην Ελλάδα που, κατά την άποψή μου, αποτελεί ουσιαστικά μαύρη τρύπα μέσα στην οποία χάνονται οι κοινοτικοί πόροι;

<SPEAKER ID=294 NAME="Barnier">
Ναι, δίχως καν να αφήνω υπονοούμενα, πιστεύω ότι πάντα, από τη μία περίοδο στην άλλη, υπάρχουν διδάγματα που πρέπει να αντλήσουμε, βήματα προόδου που πρέπει να σημειώσουμε, λάθη που πρέπει να διορθώσουμε, και προφανώς, όταν βλέπω πώς εφαρμόστηκε το Δεύτερο Κοινοτικό Πλαίσιο Στήριξης στην Ελλάδα, πιστεύω ότι υπάρχουν διδάγματα που πρέπει να αντλήσουμε. Η Επιτροπή έχει πλήρως επίγνωση των προβλημάτων αυτών, κυρίως αυτών που επισημάνατε πριν από λίγο σχετικά με τον λειτουργικό χαρακτήρα της Μονάδας Οργάνωσης Διαχείρισης. Πιστεύουμε ότι η Ελλάδα, η οποία τώρα συμμετέχει στην Οικονομική και Νομισματική Ένωση, έχει συνειδητοποιήσει περισσότερο απ' ό,τι στο παρελθόν τις διοικητικές αδυναμίες και την αναγκαιότητα να τις αντιμετωπίσει, διότι όλα αυτά έχουν επιτακτική σημασία, όπως πολύ καλά είπατε, προκειμένου να αποκομίσουμε το μεγαλύτερο δυνατό όφελος από το νέο Τρίτο Κοινοτικό Πλαίσιο Στήριξης που ξεκινά.
<P>
Εμείς από την πλευρά μας, θα παρακολουθούμε, στο πλαίσιο αυτό και στο πλαίσιο των ρυθμιστικών αρμοδιοτήτων μας, από πολύ κοντά την εξέλιξη αυτής της εφαρμογής. Δεν θα παραλείψω, αν αυτό καταστεί απαραίτητο - ας μην μιλάμε για κυρώσεις - να αναλάβω τις ευθύνες μου.
<P>
Όσον αφορά μια πιο αποτελεσματική διαχείριση - πέρα απ' όσα έγιναν ήδη στο προηγούμενο Κοινοτικό Πλαίσιο Στήριξης - θα ήθελα να υπενθυμίσω ότι οι ελληνικές αρχές δέχτηκαν να ετοιμάσουν έναν νόμο για να προσαρμόσουν τη διοικητική πρακτική στον κανονισμό των διαρθρωτικών ταμείων. Ο νόμος αυτός βασίζεται στις διατάξεις που περιλαμβάνονται στο Κοινοτικό Πλαίσιο Στήριξης. Ο ίδιες αρχές θα χρειαστεί επίσης να διασφαλίσουν τον διορισμό προσώπων που θα διαθέτουν τα απαραίτητα προσόντα, να καθορίσουν τις διοικητικές αρμοδιότητες, να επαγρυπνούν για την κατάλληλη πληροφόρηση, για την κατάρτιση στελεχών σε όλα τα επίπεδα. Το σύστημα πληροφορικής για την ολοκληρωμένη διαχείριση πρέπει να είναι και εκείνο πλήρως λειτουργικό.
<P>
Τονίσαμε, κύριε Χατζηδάκη, τη σημασία που αποδίδουμε στο να μεταφραστούν οι συμφωνίες που έχουμε συνάψει σε μια αποτελεσματική οργάνωση, επί τόπου και εν ευθέτω χρόνω, πριν να διατεθούν οι πρώτες πιστώσεις από την Ευρωπαϊκή Ένωση, για τη νέα περίοδο προγραμματισμού. Αυτή είναι η διασφάλιση που ήθελα να σας δώσω.

<SPEAKER ID=295 NAME="Μαρίνος">
Κύριε Πρόεδρε, παρά την πολύ συγκεκριμένη και λεπτομερειακή απάντηση του κ. Barnier και την επισήμανση για τις ανεπάρκειες της ελληνικής δημόσιας διοίκησης, επισήμανση η οποία είναι κοινό κτήμα όλων και την οποία παραδέχονται όλοι, ακόμη και η κυβέρνηση, υπάρχει και ένα περαιτέρω πρόβλημα: η αποκεντρωμένη τοπική αυτοδιοίκηση, η οποία διαχειρίζεται τα κονδύλια αυτά και εις την οποία δεν μπορεί πολύ εύκολα να παρέμβει η κεντρική δημόσια διοίκηση, οδηγεί σε αδράνειες ή σε σπατάλη ή σε χρησιμοποίηση κονδυλίων για αλλότριους σκοπούς. Έχει υπόψη του ο κ. Barnier το πρόβλημα αυτό; Τί θα μπορούσε να κάνει και προς την κατεύθυνση αυτή, απευθυνόμενος φυσικά κυρίως προς την κυβέρνηση και επικεντρώνοντας τις προσπάθειες στην έκταση στην οποία μπορεί να επηρεάσει η κυβέρνηση την περιφερειακή τοπική αυτοδιοίκηση;

<SPEAKER ID=296 NAME="Barnier">
Κύριε Μαρίνο, όχι μόνον μελετώ αυτό το ζήτημα, αλλά έχω και την πρόθεση να πάω σε κάθε ευρωπαϊκή χώρα και να δω τους ανθρώπους και τα προβλήματα στις περιφέρειες. Επομένως, δεν έχω καμία πρόθεση να παραμείνω στο γραφείο μου ή να αρκεστώ στο να δέχομαι υπουργούς που είναι περαστικοί από τις Βρυξέλλες, θέλω να πηγαίνω και να βλέπω εγώ ο ίδιος. Το έπραξα την περασμένη εβδομάδα σε μια περιφέρεια της Φινλανδίας. Όπως είπα στον κ. Χατζηδάκη, και όπως απήντησα στην πρόσκλησή του, θα μεταβώ στην Κρήτη, μία από τις ελληνικές περιφέρειες, τον Οκτώβριο.
<P>
Έτσι μπορεί κανείς να αναλάβει τις ευθύνες του, όχι με την καταστολή, όχι με κυρώσεις. Εγώ προσωπικά δεν θέλω να δείχνω με το δάχτυλο ή να κρίνω εκ των προτέρων. Προτιμώ να παίζω έναν παιδαγωγικό ρόλο.
<P>
Αυτός είναι, παραδείγματος χάρη, ο λόγος για τον οποίο οργάνωσα ένα σεμινάριο στις αρχές Ιουνίου που συγκέντρωσε όλες τις διαχειριστικές αρχές από ολόκληρη την Ευρωπαϊκή Ένωση που ήταν αρμόδιες για τις πιστώσεις του Στόχου 1. Έλαβαν μέρος 500 διοικητικά στελέχη από όλες τις διαχειριστικές αρχές, από ολόκληρη την Ευρώπη. Και θα κάνω το ίδιο, το φθινόπωρο, με τις διαχειριστικές αρχές του Στόχου 2. Καλέσαμε εξάλλου την κ. Theato, την πρόεδρο της Επιτροπής Ελέγχου του Προϋπολογισμού, και το Ελεγκτικό Συνέδριο για να επιτελέσουμε αυτή την εργασία οικονομικής παιδαγωγικής, παιδαγωγικής για τη διαχείριση.
<P>
Πριν από λίγο, απαντώντας στον κ. Χατζηδάκη, έκανα λόγο για την κατάρτιση. Πριν να ασχοληθώ με την περιφερειακή διαχείριση - πρέπει μεταξύ άλλων να σεβαστώ και αυτήν την ιδέα της αποκέντρωσης - θέλω να επαληθεύσω ότι όλα τα συστήματα όντως λειτουργούν, με τους συνήθεις συνομιλητές της Επιτροπής, δηλαδή τα κράτη μέλη. Επομένως, θα επαληθεύσω εάν λειτουργούν όλα στο επίπεδο αυτού του νέου Κοινοτικού Πλαισίου Στήριξης με την ελληνική κυβέρνηση. Και το πλαίσιο αυτό που πρέπει να τεθεί σε εφαρμογή πρέπει φυσικά να περιλαμβάνει το κατάλληλο σύστημα αξιολόγησης για κάθε περιφέρεια, κυρίως συστήματα καλής διαχείρισης και αυστηρότητας, αλλά και την αρχή μιας υπεύθυνης αποκέντρωσης.
<P>
Πιστεύω ότι καταλαβαίνετε καλά τι θέλω να πω, αλλά οφείλω πρώτα απ' όλα να εργαστώ με τις εθνικές κυβερνήσεις, αφού αυτός είναι ο τρόπος με τον οποίο πρέπει να γίνει η διαχείριση των πόρων των διαρθρωτικών ταμείων σε αυτό το στάδιο, στο πλαίσιο του γενικού κανονισμού.

<SPEAKER ID=297 NAME="Πρόεδρος">
Ευχαριστώ πολύ, κύριε Barnier, για τη συνεργασία σας.
<P>
Οι ερωτήσεις αριθ. 38, 39 και 40 θα απαντηθούν γραπτώς.
<P>
Περνούμε τώρα, με καθυστέρηση, στα τελευταία είκοσι λεπτά που αφιερώνονται για την υποβολή ερωτήσεων προς την Επίτροπο κ. Wallstrφm.

<SPEAKER ID=298 NAME="Πρόεδρος">
Δεδομένου ότι η συντάκτριά της απουσιάζει, η ερώτηση αριθ. 41 καθίσταται άκυρη.

<SPEAKER ID=299 NAME="Πρόεδρος">


<SPEAKER ID=300 NAME="Patricia McKenna">
Ερώτηση αριθ. 42 της κ. (H-0521/00):
<P>
Θέμα: Έργα αποξήρανσης στον κόλπο του Δουβλίνου Στον κόλπο του Δουβλίνου πραγματοποιούνται έργα αποξήρανσης σε μια περιοχή που από τον περασμένο Ιούλιο έχει ζητηθεί να χαρακτηρισθεί ως περιοχή ειδικής προστασίας βάσει της οδηγίας περί αγρίων πτηνών. Τα όρια αυτής της διευρυμένης περιοχής ειδικής προστασίας τροποποιήθηκαν μετά από διαβήματα της Εταιρείας Λιμένος Δουβλίνου στην Duchas, έτσι ώστε να μπορέσει η εταιρεία να πραγματοποιήσει την πρότασή της για πρόσχωση 52 ακρ του κόλπου του Δουβλίνου με στόχο την επέκταση του λιμανιού, κυρίως για οικονομικούς λόγους. Ωστόσο, σύμφωνα με έγγραφα που εξασφάλισε η ΜΚΟ Dublin Bay Watch μετά από αίτημα βάσει του νόμου περί ελευθερίας στην ενημέρωση, προκύπτει ότι οι αντιρρήσεις που προέβαλε τοπική αρχή απορρίφθηκαν από την Duchas με το σκεπτικό ότι οι προτάσεις για την επέκταση θα υλοποιηθούν εκτός εάν στοιχειοθετηθεί επιστημονική περίπτωση. Ο τελικός χαρακτήρας και η υποβολή στην Επιτροπή της τροποποιηθείσας περιοχής ειδικής προστασίας έγιναν τον περασμένο Φεβρουάριο. Η Dublin Bay Watch διαμαρτυρήθηκε στην Επιτροπή και παρέσχε εκτενή στοιχεία.
<P>
Υπό το πρίσμα αυτών των πληροφοριών, προτίθεται η Επιτροπή να κινήσει νομική διαδικασία κατά της Κυβέρνησης της Ιρλανδίας για την τροποποίηση των ορίων περιοχής ειδικής προστασίας; Προτίθεται να προτρέψει την ιρλανδική κυβέρνηση να επανακαθορίσει ολόκληρη την περιοχή ειδικής προστασίας όπως αρχικά είχε δημοσιευθεί τον Ιούλιο του 1999; Σκοπεύει η Επιτροπή να αποσύρει τη χρηματοδότηση της ΕΕ από αυτό το σχέδιο και να απαγορεύσει κάθε εργασία που θα έθιγε σοβαρά μια περιοχή ειδικής προστασίας; Πιστεύει η Επιτροπή ότι η διαδικασία δημοσίας διαβούλευσης ήταν κατάλληλη γι' αυτή την περίπτωση και σύμφωνη με την οδηγία για την εκτίμηση των επιπτώσεων στο περιβάλλον;

<SPEAKER ID=301 NAME="Wallstrφm">
Ως αποτέλεσμα αρκετών καταγγελιών, η Επιτροπή είναι ενήμερη για τη διαμάχη που περιβάλλει το εν λόγω έργο αποξήρανσης στον λιμένα του Δουβλίνου. Πιο συγκεκριμένα, γνωρίζει τις ανησυχίες για τον αποκλεισμό μιας περιοχής 20 περίπου εκταρίων από την επέκταση του 1999 της περιοχής ειδικής προστασίας των εκβολών Sandymount Strand και Tolka στον κόλπο του Δουβλίνου, η οποία κατατάσσεται στο πλαίσιο της κοινοτικής οδηγίας για τα Αγρια Πτηνά.
<P>
Μολονότι συμπεριλήφθηκε στην πρόταση του 1999 για επέκταση της ζώνης ειδικής προστασίας, η εν λόγω περιοχή παραλείφθηκε όταν τελικά εγκρίθηκε η επέκταση στο τέλος του 1999. Το ιστορικό έχει ως εξής: η πρόταση για επέκταση του 1999 υπήρξε επακόλουθο του αιτήματος της Επιτροπής προς τις ιρλανδικές αρχές να διευρύνουν τη ζώνη ειδικής προστασίας. Το ενδιαφέρον αφορούσε κυρίως να διασφαλισθεί ότι η μεγάλη κοινοτική επένδυση για την επεξεργασία των λυμάτων του Δουβλίνου θα πραγματοποιόταν σύμφωνα με το νομικό πλαίσιο που ορίζει το καθεστώς των ζωνών ειδικής προστασίας.
<P>
Η νομική προθεσμία για την ολοκλήρωση των ιρλανδικών ζωνών ειδικής προστασίας έληξε το 1981 και η Επιτροπή ανησυχούσε για κάποιο καιρό από το γεγονός ότι το ιρλανδικό δίκτυο ζωνών ειδικής προστασίας παρέμενε ατελές. Φέτος τον Απρίλιο, η Επιτροπή κοινοποίησε μια επιστολή επίσημης ενημέρωσης στην Ιρλανδία, βάσει του άρθρου 226 της Συνθήκης ΕΚ, στην οποία εφιστούσε την προσοχή στη γενική αποτυχία ολοκλήρωσης του ιρλανδικού δικτύου ζωνών ειδικής προστασίας. Ο κόλπος του Δουβλίνου αναφέρθηκε ως μια περιοχή που είχε εν μέρει ταξινομηθεί ως μια σημαντική περιοχή πτηνών.
<P>
Η Επιτροπή δεν είναι ενήμερη για κάποια πρόθεση χρησιμοποίησης κοινοτικών πιστώσεων σε σχέση με το έργο αποξήρανσης του λιμένα. Σε ό,τι αφορά τη δημόσια διαβούλευση, βάσει της αξιολόγησης των περιβαλλοντικών επιπτώσεων του έργου αποξήρανσης του λιμένα, η Επιτροπή θα προτιμούσε να μην προβεί σε σχόλια εφόσον παραμένει εκκρεμής η έρευνα των καταγγελιών που έχει λάβει.

<SPEAKER ID=302 NAME="McKenna">
 (Verts/ALE). (EN) Μπορώ να κατανοήσω το γεγονός ότι δεν θέλετε να προβείτε σε σχολιασμό μέχρι να ερευνήσετε τις καταγγελίες, αλλά σας παροτρύνω να ασκήσετε πίεση στην ιρλανδική κυβέρνηση. Για δεκαετίες, έχει αγνοήσει τις υποχρεώσεις της βάσει των οδηγιών της ΕΕ. Σε ό,τι αφορά τις περιοχές ειδικής προστασίας, έχει αγνοήσει παντελώς τις υποχρεώσεις της. Στην περίπτωση αυτή, πράττει βασικά ό,τι θέλει. Αλλάζει τα όρια όποτε της αρέσει. Η δημόσια διαβούλευση, σύμφωνα με την άποψή μου και την άποψη πολλών από τους ντόπιους ανθρώπους στην Κοινότητα, είναι πλήρως και εντελώς ανεπαρκής. Αυτό είναι ένα ακόμη παράδειγμα του τρόπου με τον οποίο συμπεριφέρεται η ιρλανδική κυβέρνηση σε σχέση με τις υποχρεώσεις της βάσει των οδηγιών της ΕΕ.
<P>
Θα ήθελα να σας ζητήσω, κυρία Επίτροπε, να πιέσετε πολύ περισσότερο την ιρλανδική κυβέρνηση και να εξετάσετε κάθε πιθανή διέξοδο. Χαιρετίζω την πρόσφατη απόφαση για την επιβολή προστίμου στην Ελλάδα και θα ήθελα να δω να συμβεί το ίδιο και με την ιρλανδική κυβέρνηση εάν παραλείψει να συμμορφωθεί με τις οδηγίες. Φαίνεται ότι το μόνο πράγμα που είναι πρόθυμη να εισακούσει είναι η απειλή των προστίμων. Δυστυχώς, τα πρόστιμα θα πρέπει να τα πληρώσουν οι φορολογούμενοι, αλλά πρέπει να ασκηθεί πραγματική πίεση στην κυβέρνηση σε αυτό το στάδιο, διότι την έχουν γλιτώσει για πάρα πολύ καιρό τώρα.

<SPEAKER ID=303 NAME="Wallstrφm">
Όπως γνωρίζετε, η Επιτροπή έχει κάνει το πρώτο βήμα σε μια γενική νομική ενέργεια που περιλαμβάνει τον κόλπο του Δουβλίνου. Θα ήθελα να αναφέρω ότι χρειάζεται να εκφρασθούν δύο επιφυλάξεις. Πρώτον, η επέκταση του 1999 για τη ζώνη ειδικής προστασίας των εκβολών Sandymount Strand και Tolka περιλαμβάνει σαφώς τις περισσότερες σημαντικές περιοχές που δεν περιλαμβάνονται στην αρχική ζώνη ειδικής προστασίας. Δεύτερον, μολονότι η Επιτροπή έχει αντιμετωπίσει μέχρι τώρα τον κόλπο του Δουβλίνου ως εν μέρει ταξινομημένη περιοχή, βάσει των στοιχείων ότι ενδέχεται να έχουν παραλειφθεί διαπαλιρροϊκές περιοχές που πληρούν τα χαρακτηριστικά ταξινόμησης, θα χρειαστεί να εξετάσει όλα τα στοιχεία που θα προσφέρει η Ιρλανδία, προκειμένου η περιοχή να ταξινομηθεί επαρκώς. Βεβαίως, θα κάνουμε ό,τι είναι δυνατό για να βοηθήσουμε τους Ιρλανδούς ή για να ασκήσουμε πίεση σε αυτούς, ώστε να εκπληρώσουν τους κανόνες και τους κανονισμούς που αφορούν το θέμα. Είμαι σίγουρη ότι θα πρέπει να συνεχίσουμε τις νομικές διαδικασίες κατά της Ιρλανδίας.

<SPEAKER ID=304 NAME="Πρόεδρος">


<SPEAKER ID=305 NAME="Μιχαήλ Παπαγιαννάκη">
Ερώτηση αριθ. 43 του κ. (H-0529/00):
<P>
Θέμα: Διαχείριση τοξικών αποβλήτων Σύμφωνα με καταγγελίες περιβαλλοντικών οργανώσεων στην Ελλάδα, παρατηρείται μία ανεξέλεγκτη ταφή τοξικών και επικίνδυνων αποβλήτων. Από τους 264.571 τόνους επικίνδυνων αποβλήτων που παρήχθησαν το 1999, μόλις το 0,12 μεταφέρθηκε στο εξωτερικό για θερμοκαταστροφή. Δεν υπάρχει έλεγχος σχετικά με τη διάθεση των αποβλήτων που παράγονται από τις μονάδες ανακύκλωσης των συσσωρευτών μολύβδου. Πυκνωτές της ΔΕΗ με σημαντικές ποσότητες κλοφέν έχουν εγκαταλειφθεί στον Ασπρόπυργο. Μόνον ένας αποτεφρωτικός κλίβανος χωρητικότητας 0,5 τόνων νοσοκομειακών αποβλήτων την ημέρα λειτουργεί στην Αττική, τη στιγμή που παράγονται ημερησίως 20 τόνοι τέτοιων αποβλήτων. Σε ό,τι αφορά τα PCBs, η Ελλάδα δεν διαθέτει εγκαταστάσεις επεξεργασίας τους και η τύχη τους είναι άγνωστη. Την τελευταία 10ετία δεν έχει γίνει κανένα ουσιαστικό βήμα προς την ορθολογική διαχείρισή τους.
<P>
Σύμφωνα με το άρθρο 16 της οδηγίας 78/319/ΕΟΚ "κάθε 3 έτη μετά την κοινοποίησή της τα κράτη μέλη συντάσσουν έκθεση περί της καταστάσεως που επικρατεί όσον αφορά τη διάθεση των τοξικών και επικίνδυνων αποβλήτων στη χώρα τους και τη διαβιβάζουν στην Επιτροπή".
<P>
Πόσες εκθέσεις έχει κοινοποιήσει η Ελλάδα στην Επιτροπή μέχρι σήμερα βάσει της προαναφερθείσας οδηγίας και ποιο είναι το περιεχόμενό τους; Σε ποιο στάδιο εφαρμογής από τις αρμόδιες ελληνικές αρχές βρίσκοναι οι οδηγίες 75/442/ΕΟΚ, 78/319/ΕΟΚ, 94/67/ΕΟΚ, 91/157/ΕΟΚ και 94/62/ΕΟΚ; Προτίθεται να επιβάλει χρηματικές ποινές σε περίπτωση παραβίασής τους;

<SPEAKER ID=306 NAME="Wallstrφm">
Καθώς η Επιτροπή δεν διαθέτει τα μέσα για τον έλεγχο των ελληνικών εγκαταστάσεων διαχείρισης αποβλήτων, τα πιο σημαντικά εργαλεία της Επιτροπής για τον έλεγχο της πρακτικής εφαρμογής είναι οι εκθέσεις, τα σχέδια και τα προγράμματα που απαιτούνται στα πλαίσια διαφορετικών οδηγιών για τα απόβλητα. Η Επιτροπή έχει ελάχιστες πληροφορίες για τη διαχείριση των αποβλήτων στην Ελλάδα. Η Ελλάδα δεν υπέβαλε έκθεση μεταξύ του 1989 και του 1997 για την εφαρμογή της νομοθεσίας που αφορά τη διαχείριση των αποβλήτων. Ωστόσο, στο τέλος του προηγούμενου έτους, η Ελλάδα απάντησε σε τέσσερα ερωτηματολόγια αναφορικά με την εφαρμογή τεσσάρων οδηγιών για τα απόβλητα. Σύμφωνα με αυτή την απάντηση, παρήχθησαν 280.000 τόνοι επικίνδυνων αποβλήτων στην Ελλάδα - δεν αναφέρεται η χρονιά - από τα οποία ανακυκλώθηκαν 95.760 τόνοι, μολονότι η Ελλάδα δήλωσε ότι δεν διαθέτει εγκαταστάσεις για την επεξεργασία ή τη διάθεση επικίνδυνων αποβλήτων. Όπως αναφέρεται, τα επικίνδυνα απόβλητα είτε αποθηκεύονται προσωρινά είτε εξάγονται για τελική διάθεση σε άλλες χώρες.
<P>
Η Επιτροπή είναι της άποψης ότι ορισμένες κοινοτικές απαιτήσεις δεν τηρούνται από την Ελλάδα και έχει αναλάβει δράση βάσει του άρθρου 226. Οι πιο σημαντικές πτυχές αφορούν την απουσία σχεδίων διαχείρισης, σύμφωνα με το άρθρο 7 της οδηγίας 75/442 για τα απόβλητα, το άρθρο 6 της οδηγίας 91/689 για τα επικίνδυνα απόβλητα και το άρθρο 14 της οδηγίας 94/62 για τις συσκευασίες και τα απόβλητα των συσκευασιών, την παράλειψη μεταφοράς της οδηγίας 94/62 σε εθνικό επίπεδο και της διαβίβασης δεδομένων σύμφωνα με το άρθρο 12 που αφορά τη βιομηχανία αποβλήτων των συσκευασιών, την απουσία προγράμματος σύμφωνα με το άρθρο 6 της οδηγίας 91/157 για τις ηλεκτρικές στήλες και τους συσσωρευτές που περιέχουν ορισμένες ουσίες και για τη μη συμμόρφωση με τα άρθρα 4 και 11 της οδηγίας 96/59 για τη διάθεση των πολυχλωριούχων διφαινυλίων (PCB) και των πολυχλωροτριφαινυλίων (PCT).
<P>
Μια πρώτη έκθεση για την περίοδο 1998-2000, σύμφωνα με την οδηγία 94/67 για την αποτέφρωση των επικίνδυνων αποβλήτων πρέπει να διαβιβασθεί μέχρι το τέλος Σεπτεμβρίου 2001.

<SPEAKER ID=307 NAME="Παπαγιαννάκης">
Παρά το ότι δεν μου απαντήσατε ελληνικά, διότι φαντάζομαι ότι είναι λίγο πιο δύσκολο, ευχαριστώ πάρα πολύ για τις διαπιστώσεις σας. Το ερώτημα όμως παραμένει. Δεν υπάρχει απολύτως κανένας τρόπος να δούμε πού πήγανε αυτές οι τεράστιες ποσότητες αποβλήτων; Εσείς οι ίδια αναφέρετε κάπου 115 000 ή 175 000 τόνους ­ δεν βλέπω καλά τους αριθμούς ­ που δεν γνωρίζουμε πού πήγανε. Δεύτερον, αφού διαπιστώσατε όλες αυτές τις παραβιάσεις, σκοπεύετε να προχωρήσετε στην παραπομπή προς το Δικαστήριο, το οποίο ­ δυστυχώς για τη χώρα μου ­ μας έδωσε και ένα πρόσφατο παράδειγμα με την καταδίκη της Ελλάδας για άλλη, παλαιότερη παραβίαση;

<SPEAKER ID=308 NAME="Wallstrφm">
Σας υπενθυμίζω ποια μέτρα έχει λάβει η Επιτροπή για να αντιμετωπίσει την αποτυχία της Ελλάδας να μεταφέρει σωστά σε εθνικό επίπεδο και να εφαρμόσει την κοινοτική οδηγία για τα απόβλητα. Υπάρχουν δύο συναποφάσεις, μία ημερομηνίας 8 Ιουλίου 1999 και μία ημερομηνίας 13 Απριλίου 2000. Υπάρχει προσφυγή στο Δικαστήριο. Υπάρχει μια επιπλέον πρόσφατη γνωμοδότηση η οποία αποστάλθηκε στις 11 Αυγούστου πέρυσι και υπάρχει μια επιστολή επίσημης ενημέρωσης που αποστάλθηκε στις 10 Απριλίου φέτος σχετικά την αποτυχία να εφαρμοσθούν δεόντως ορισμένα άρθρα.
<P>
Ασφαλώς και ανησυχούμε. Αυτό είναι ένα γενικό πρόβλημα στην Ελλάδα, η εφαρμογή της κοινοτικής νομοθεσίας για τα απόβλητα. Βεβαίως, θα θέλαμε επίσης να γνωρίζουμε που έχουν πάει αυτά τα απόβλητα, αλλά το μόνο που μπορούμε να κάνουμε είναι να ζητήσουμε από την Ελλάδα αυτά τα στατιστικά στοιχεία. Δυστυχώς, η Ελλάδα δεν έχει προβεί στις κατάλληλες ενέργειες επί του θέματος.

<SPEAKER ID=309 NAME="Χατζηδάκης">
Ήθελα να πω καταρχάς ότι είχα υποβάλει μια γραπτή ερώτηση παρόμοια με αυτήν που διατυπώνει ο συνάδελφος Μιχάλης Παπαγιαννάκης. Δεύτερον, θέλω να σας πω ότι απ' αυτά που μας ανακοινώσατε, ειλικρινά, ως έλληνας πολίτης, είμαι τρομοκρατημένος. Περίπου μας είπατε ότι πάνω από τα μισά τοξικά απόβλητα δεν ξέρουμε, δεν ξέρει και η ελληνική κυβέρνηση, δεν ξέρει κανένας τί έχουν γίνει. Με αυτά που μας λέτε, νομίζω ότι πρέπει να ανησυχούν οι συμπολίτες μου στην Ελλάδα, και μάλιστα δικαιολογημένα.
<P>
Θέλω να σας θέσω δύο ερωτήματα. Το ένα είναι: ποιές κυρώσεις θα υπάρξουν για την Ελλάδα; Κρίνετε ικανοποιητικό απλώς και μόνο το να προσφύγετε στο Δικαστήριο, το οποίο μπορεί να αποφασίσει μετά από τρία χρόνια ή μετά από τέσσερα χρόνια; Εν τω μεταξύ τί γίνεται με τη δημόσια υγεία των πολιτών στην Ελλάδα; Ιδιαίτερα το θέμα των τοξικών αποβλήτων είναι πολύ σημαντικό.
<P>
Το δεύτερο ερώτημα είναι: δεδομένης της καταδίκης της Ελλάδας για τα απόβλητα, για τη διαχείριση των αποβλήτων στα Χανιά της Κρήτης, μπορείτε να μας πείτε, γενικά, πού εντοπίζεται το πρόβλημα με την εφαρμογή της περιβαλλοντικής νομοθεσίας στην Ελλάδα; Σε ποιούς συγκεκριμένους τομείς της κοινοτικής νομοθεσίας υπάρχει πρόβλημα; Διότι, φερ' ειπείν, γνωρίζω ότι υπάρχει πρόβλημα και με τη διαχείριση των νιτρικών ενώσεων.

<SPEAKER ID=310 NAME="Wallstrφm">
Κύριε Πρόεδρε, υπάρχει όντως λόγος ανησυχίας, διότι γνωρίζουμε ότι υπάρχουν προβλήματα σε μερικά κράτη μέλη με το παράνομο εμπόριο και την παράνομη διάθεση επικίνδυνων αποβλήτων. Βεβαίως, πρέπει να ερωτηθεί η ελληνική κυβέρνηση και πιθανώς και οι τοπικές αρχές για τον τρόπο που χειρίσθηκαν το θέμα. Από την πλευρά της Επιτροπής, μπορούμε να συνεχίσουμε τις νομικές ενέργειες και τις νομικές διαδικασίες που μπορεί να ασκήσει η Επιτροπή, αλλά θεωρώ ότι το πλέον αποτελεσματικό σε τέτοιες περιπτώσεις είναι η ανοικτή συζήτηση στο Ευρωπαϊκό Κοινοβούλιο. Βεβαίως, θα παρακολουθούμε το θέμα και θα συνεχίσουμε την πίεση προς την Ελλάδα για να μας διαβιβάσει εκθέσεις, διότι αυτό είναι το μέσο που διαθέτουμε.

<SPEAKER ID=311 NAME="Πρόεδρος">


<SPEAKER ID=312 NAME="Anneli Hulthιn">
Ερώτηση αριθ. 44 της κ. (H-0547/00):
<P>
Θέμα: Μολυσμένες εκτάσεις Υπάρχει σήμερα σοβαρό πρόβλημα με παλιές βιομηχανικές εκτάσεις που είναι εξαιρετικά μολυσμένες. Η μόλυνση αυτών των εκτάσεων προκαλεί πολλά προβλήματα, αφού το νερό που προέρχεται από αυτές μεταφέρει τις προσμίξεις και σε άλλα μέρη της φύσης και, για να μπορέσουν να κατασκευαστούν στις εκτάσεις αυτές κατοικίες και άλλα κτήρια, πρέπει να πραγματοποιηθεί απορρύπανση η οποία συνεπάγεται μεγάλες δαπάνες.
<P>
Προτίθεται η Επιτροπή να αντιμετωπίσει το πρόβλημα αυτό και είναι διατεθειμένη να χαράξει σχετική στρατηγική;

<SPEAKER ID=313 NAME="Wallstrφm">
) Η μόλυνση των εδαφών όπου είναι εγκατεστημένες οι βιομηχανίες είναι ένα μεγάλο πρόβλημα στην Ευρώπη. Σύμφωνα με έκθεση του Ευρωπαϊκού Οργανισμού Περιβάλλοντος, σχετικά με την κατάσταση στο περιβάλλον, το αρμόδιο γραφείο για θέματα εδαφών έκανε το 1998 την εκτίμηση ότι στην ΕΕ υπάρχουν 750.000 μολυσμένες, ή εν δυνάμει μολυσμένες, τοποθεσίες.
<P>
Η ισχύουσα κοινοτική νομοθεσία, όπως επίσης και αυτή η οποία βρίσκεται στο στάδιο του σχεδιασμού, εστιάζει στην πρόληψη της ρύπανσης. Η οδηγία 96/61 που αφορά τον συντονισμό των μέτρων για την πρόληψη και τον περιορισμό της ρύπανσης, δηλαδή η οδηγία IPPC, καθορίζει ότι το κράτος μέλος πρέπει να λάβει όλα τα αναγκαία μέτρα για την αποκατάσταση των εδαφών όπου υπάρχουν βιομηχανικές μονάδες που δεν χρησιμοποιούνται πλέον. Κατόπιν, αυτού του είδους τα μέτρα πρέπει να αποτελούν ένα σκέλος της διαδικασίας χορήγησης άδειας λειτουργίας. Αυτή η οδηγία πρέπει να τεθεί σε πλήρη ισχύ πριν τον Νοέμβριο του έτους 2007.
<P>
Ένα άλλο εργαλείο που μπορεί να βοηθήσει στην πρόληψη της μελλοντικής ρύπανσης του εδάφους είναι η οδηγία που τώρα βρίσκεται στο στάδιο της διαμόρφωσης και αφορά την περιβαλλοντική ευθύνη. Όσον αφορά τις ιστορικές ρυπάνσεις, ορισμένα κράτη μέλη έχουν αναπτύξει ειδικά χρηματοδοτικά μέσα για να τις αντιμετωπίσουν - επιβάλλουν φόρους ή δημιουργούνται ταμεία που συνδέονται με αυτην την προσπάθεια. Είναι ήδη σαφές ότι αυτή η μορφή απολύμανσης κοστίζει, ή θα κοστίσει, στα κράτη μέλη πολύ μεγάλα ποσά. Σε επίπεδο ΕΕ, το Ευρωπαϊκό Ταμείο Περιφερειακής Ανάπτυξης μπορεί να συνδράμει με κάποια οικονομική ενίσχυση. Θα προσθέσω ότι μπορώ, όντως, να αντιληφθώ το μέγεθος του προβλήματος που αυτή η κατάσταση αποτελεί για τις υποψήφιες χώρες.
<P>
Η Επιτροπή δεν έχει, ωστόσο, προς το παρόν, κάποια σχέδια για τη διαμόρφωση μιας οικουμενικής, ή ευρωπαϊκής, έστω, στρατηγικής απολύμανσης. Όσον αφορά τις ιστορικές ρυπάνσεις εδαφών, πρέπει να εφαρμοστεί η αρχή της εγγύτητας, καθώς οι εθνικές, οι περιφερειακές ή οι τοπικές αρχές είναι οι καταλληλότερες για να χειριστούν αυτά τα θέματα. Επίσης, αυτό το είδος ρύπανσης δεν υπερβαίνει τα σύνορα. Εξάλλου, το πρόβλημα δεν είναι, πρωτίστως, διοικητικό, αλλά, χρηματοδοτικό.

<SPEAKER ID=314 NAME="Hulthιn">
SV) Θέλω να ευχαριστήσω την Επίτροπο, κυρία Wallstrφm, για την απάντηση. Βέβαια, μπορεί κανείς να πει ότι η ρύπανση αυτού του είδους μπορεί να γίνει διασυνοριακή, διότι γνωρίζουμε ότι τα ύδατα μεταφέρουν τις ρυπάνσεις, κυρίως τις χημικές ουσίες και τα βαρέα μέταλλα. Στην Κεντρική, κυρίως, Ευρώπη οι χώρες βρίσκονται τόσο κοντά η μία στην άλλη ώστε είναι δύσκολο να διαπιστωθεί από πού προέρχεται αρχικά η ρύπανση.
<P>
Πιστεύω ότι χρειάζεται μια κοινή στρατηγική γι' αυτά τα θέματα. Αυτό επιζητώ ουσιαστικά, με την ερώτηση που έθεσα. Βέβαια, η κυρία Wallstrφm απάντησε ότι δεν θα διαμορφωθεί κάποια στρατηγική γι' αυτόν τον τομέα. Σ' αυτήν την περίπτωση, το ερώτημα είναι αν η Επιτροπή είναι διατεθειμένη να ενισχύσει οικονομικά την έρευνα, τις περαιτέρω προσπάθειες και την ανάπτυξη σε κάθε κράτος μέλος αντιστοίχως ώστε να μπορέσουμε να αντιμετωπίσουμε αυτά τα προβλήματα τα οποία είναι τεράστια.

<SPEAKER ID=315 NAME="Wallstrφm">
SV) Είναι σαφές ότι είναι σημαντικό να κάνει το κάθε κράτος μέλος αντιστοίχως μια καταγραφή των μολυσμένων βιομηχανικών εδαφών που υπάρχουν, όπως επίσης και σχετικά με το ποιος είναι ο καλύτερος τρόπος να αντιμετωπιστεί αυτό το πρόβλημα. Όπως είπα, αυτό το θέμα το βλέπουμε σαν ένα πολύ μεγάλο πρόβλημα και από οικονομικής πλευράς για πολλές υποψήφιες χώρες και συχνά αναφέρονται σε αυτό ως ένα τεράστιο πρόβλημα.
<P>
Μέχρι τώρα, αυτό το θέμα το αντιλαμβανόμαστε, κυρίως, ως ένα τοπικό και εθνικό θέμα, διότι για την καλύτερη δυνατή απολύμανση, πρέπει να διαπιστωθεί το είδος της ρύπανσης, καθώς επίσης και το πώς είναι διαμορφωμένες οι τοπικές συυνθήκες. Δεν είμαστε αντίθετοι στη δημιουργία μιας στρατηγικής, αν και τα κράτη μέλη επίσης θέλουν κάτι τέτοιο, σε αυτήν την περίπτωση, όμως, θα πρέπει να μας διατεθούν πόροι για να το αντιμετωπίσουμε. Από ότι φαίνεται, μέχρι στιγμής, αυτό το θέμα δεν ανήκε σ' αυτά που έχουν υψηλή προτεραιότητα, ωστόσο, θεωρώ ότι, φυσικά, είναι πολύ σημαντικό να γίνει μια ουσιαστική καταγραφή, όπως επίσης και να υπάρχει από πλευράς κάθε κράτους μέλους ένα σχέδιο και, γιατί όχι επίσης έρευνα και ανάπτυξη στον τομέα αυτόν, ώστε να βρούμε τις καλύτερες μεθόδους για να απολυμάνουμε τις βιομηχανικές τοποθεσίες που έχουν μολυνθεί.

<SPEAKER ID=316 NAME="Korhola">
Αξιότιμε κύριε Πρόεδρε, η αξιότιμη κυρία Επίτροπος ήδη απήντησε εν μέρει στην ερώτηση που με προβλημάτιζε, εντούτοις όμως θα θέσω επ' αυτού μια συμπληρωματική ερώτηση. Αυτό το ίδιο πρόβλημα αφορά και τους πρώην σκουπιδότοπους, οι οποίοι αργότερα χρησιμοποιήθηκαν για την ανέγερση κατοικιών. αΙσως η Επιτροπή να διαθέτει δεδομένα για την έκταση του προβλήματος στα κράτη μέλη. Θεωρεί μήπως η Επιτροπή δυνατό να εξευρεθεί κάποιου είδους στρατηγική που να αφορά αυτές τις οικοδομημένες περιοχές;

<SPEAKER ID=317 NAME="Wallstrφm">
Απλώς θα επαναλάβω ότι η Επιτροπή είναι, φυσικά, διατεθειμένη να αναλάβει ένα τέτοιο καθήκον, όμως, δεν βλέπω να είναι στην παρούσα, ίσως, φάση κάτι που μπορούμε να το υλοποιήσουμε με τους υπάρχοντες πόρους και με τρόπο απολύτως εμπεριστατωμένο, διότι κάτι τέτοιο απαιτεί τη διάθεση σημαντικών κεφαλαίων. Πρόκειται ξεκάθαρα για ένα πρόβλημα το οποίο πρέπει να αντιμετωπιστεί σε εθνικό, περιφερειακό και τοπικό επίπεδο. Ωστόσο, αν τα κράτη μέλη το επιθυμούσαν, είναι σαφές ότι δεν είμαστε αντίθετοι στο να αναλάβουμε αυτό το έργο. Θεωρώ ότι βλέποντας την ανάγκη να γίνει κάτι τέτοιο το κάνουμε ήδη. Παραδείγματος χάριν, τώρα, στα πλαίσια της παρακολούθησης του ατυχήματος στο Baia Mare, προσπαθούμε να εντοπίσουμε τα hot spots που υπάρχουν, όπως επίσης και άλλα επικίνδυνα μέρη, όπου πραγματικά χρειάζεται να έχουμε ανοιχτά τα μάτια μας για να μη συμβούν νέα ατυχήματα. Όσον αφορά το καθεαυτό έργο της απολύμανσης, θεωρώ ότι πρέπει να εφαρμοστεί η αρχή της εγγύτητας.

<SPEAKER ID=318 NAME="Πρόεδρος">


<SPEAKER ID=319 NAME="Arlette Laguiller">
Ερώτηση αριθ. 45 της κ. (H-0548/00):
<P>
Θέμα: Βιομηχανίες πυροτεχνημάτων Στις 2 Ιουνίου 2000 σημειώθηκε έκρηξη στην βιομηχανία πυροτεχνημάτων "Liborio Fernandes" που βρίσκεται στο χωριό Lanhelas στην Πορτογαλία. Τραυματίστηκαν εννέα άτομα και το χωριό υπέστη πολλές ζημίες. Μια παρόμοια νέα έκρηξη μόλις σημειώθηκε στη βιομηχανία Pyroma στο Feugueyrolles στη Γαλλία. Οι δύο αυτές εκρήξεις που σημειώθηκαν λίγες μέρες μόνο μετά από αυτή την τόσο δραματική κοντά στο αΑμστερνταμ, χωρίς να λησμονούμε τις παράλληλες εκρήξεις στην Ισπανία, υπενθυμίζουν τον κίνδυνο που αποτελούν αυτές οι βιομηχανίες που βρίσκονται σε κατοικημένες περιοχές. Η παραγωγή πυροτεχνημάτων έχει καταστεί πλέον επικίνδυνη μια και τις παλιές βιοτεχνικές μεθόδους τις έχουν αντικαταστήσει βιομηχανικές μέθοδοι. Αυτό σημαίνει τόσο μια μεγαλύτερη συγκέντρωση εκρηκτικών υλών όσο και μια μεγαλύτερη ροπή προς αντίδραση.
<P>
Ποια μέτρα προτίθεται να προτείνει η Επιτροπή προκειμένου να επιβάλει ή να ενισχύσει τους κανόνες ασφαλείας που εξαλείφουν τους κινδύνους έκρηξης σ' αυτές τις επιχειρήσεις, να απαγορεύσει κάθε εγκατάσταση αυτού του είδους επιχειρήσεων σε ζώνες κατοικιών και να αποφύγει όπως οι μεταφορές εκρηκτικών υλικών μπορούν να αποτελούν κίνδυνο τόσο για τους μεταφορείς όσο και για τους κατοίκους των περιοχών που διασχίζονται;

<SPEAKER ID=320 NAME="Wallstrφm">
H Eπιτροπή ανησυχεί βαθύτατα για τα πρόσφατα ατυχήματα σε εγκαταστάσεις παραγωγής και αποθήκευσης πυροτεχνημάτων. Η παραγωγή και αποθήκευση ουσιών πυροτεχνίας καλύπτεται από την οδηγία 96/82 του Συμβουλίου της 9ης Δεκεμβρίου 1996 αναφορικά με τον έλεγχο των κινδύνων μεγάλων ατυχημάτων από επικίνδυνες ουσίες, την επονομαζόμενη οδηγία Seveso II. Αυτή η οδηγία υποχρεώνει τους φορείς εγκαταστάσεων που διαθέτουν επικίνδυνες ουσίες ορισμένων κατώτατων ορίων να καθιερώσουν μια πολιτική πρόληψης μεγάλων ατυχημάτων. Τους υποχρεώνει επίσης να οργανώσουν συστήματα διαχείρισης της ασφάλειας και σχέδια εκτάκτου ανάγκης και να τα επιδείξουν στις δημόσιες ελεγκτικές αρχές, υποβάλλοντας μια έκθεση για την ασφάλεια.
<P>
Επιπλέον, η οδηγία Seveso II περιέχει τη νέα διάταξη που αναγνωρίζει ότι οι συνέπειες των κινδύνων μεγάλων ατυχημάτων πρέπει να λαμβάνονται υπόψη στις πολιτικές σχεδιασμού των κρατών μελών για τη χρήση της γης. Τα τελευταία υποχρεούνται να επιδιώξουν τον στόχο της οδηγίας, δηλαδή την πρόληψη μεγάλων ατυχημάτων και τον περιορισμό των συνεπειών τους για τον άνθρωπο και το περιβάλλον. Αυτός πρέπει να επιτευχθεί μέσω ελέγχων της εγκατάστασης νέων χώρων λειτουργίας, τροποποιήσεων στις υπάρχουσες εγκαταστάσεις και νέων εξελίξεων, όπως δίκτυα μεταφορών, τοποθεσίες όπου συχνάζει το κοινό και κατοικημένες περιοχές στα περίχωρα των υπαρχουσών εγκαταστάσεων.
<P>
Μακροπρόθεσμα, οι πολιτικές σχεδιασμού για τη χρήση της γης θα διασφαλίσουν ότι τηρούνται οι ενδεδειγμένες αποστάσεις μεταξύ των επικίνδυνων εγκαταστάσεων και των κατοικημένων περιοχών. Τα κράτη μέλη θα διασφαλίσουν επίσης ότι όλες οι αρμόδιες αρχές και αρχές σχεδιασμού, οι οποίες ευθύνονται για τις αποφάσεις, θα θεσπίσουν τις κατάλληλες διαδικασίες διαβούλευσης. Η συμπερίληψη αυτής της διάταξης μπορεί να θεωρηθεί ως ένα μεγάλο βήμα προόδου στη διαδικασία μετριασμού των μεγάλων ατυχημάτων.
<P>
Έχει ήδη δρομολογηθεί η αναθεώρηση της οδηγίας Seveso II. Έπειτα από την πλήρη διερεύνηση των ατυχημάτων που συνέβησαν, η Επιτροπή, ως τμήμα της αναθεώρησης, θα αξιολογήσει τα κατώτατα όρια που ορίζονται για τις ουσίες πυροτεχνίας. Μια πρόταση τροποποίησης της οδηγίας Seveso II θα πρέπει να είναι έτοιμη μέχρι τις αρχές του επόμενου έτους, δηλαδή το 2001. Αυτό μπορεί να γίνει μόνο όταν θα έχουμε αξιολογήσει τις εμπειρίες έπειτα από το ατύχημα στο Enschede, καθώς και το ατύχημα στη Ρουμανία. Η διαδικασία αυτή θα διεξαχθεί σε στενή συνεργασία με τα κράτη μέλη, το Ευρωπαϊκό Κοινοβούλιο και άλλες ενδιαφερόμενες πλευρές.
<P>
Η μεταφορά εκρηκτικών υλών καλύπτεται από την οδηγία 94/55 για την οδική μεταφορά επικίνδυνων αγαθών. Η εν λόγω οδηγία καθιστά υποχρεωτικές τις διατάξεις των Παραρτημάτων Α και Β της ευρωπαϊκής συμφωνίας που αφορά τις διεθνείς οδικές μεταφορές επικίνδυνων αγαθών που προορίζονται για οδική μεταφορά εντός ή μεταξύ των κρατών μελών. Το Παράρτημα Α περιέχει τις διατάξεις που αφορούν τη συσκευασία και την επισήμανση των επικίνδυνων αγαθών και το Παράρτημα Β περιέχει τις διατάξεις που αφορούν τον εξοπλισμό κατασκευής και λειτουργίας του οχήματος, καθώς και τις ελάχιστες απαιτήσεις κατάρτισης του οδηγού. Η εφαρμογή αυτής της νομοθεσίας εγγυάται ένα υψηλό επίπεδο ασφάλειας για τη μεταφορά επικίνδυνων αγαθών, συμπεριλαμβανομένων των εκρηκτικών.

<SPEAKER ID=321 LANGUAGE="FR" NAME="Laguiller">
Μου απαντάτε ότι υπάρχουν οδηγίες, αυτό που παρατηρούμε όμως είναι ότι οι οδηγίες αυτές προφανώς δεν εφαρμόζονται, αφού τα ατυχήματα πολλαπλασιάζονται και είναι όλο και περισσότερο επικίνδυνα, δεδομένου ότι τις παλιές βιοτεχνικές μεθόδους παραγωγής στα εργοστάσια αυτά τις έχουν αντικαταστήσει βιομηχανικές μέθοδοι.
<P>
Είναι κατά τη γνώμη μου προφανές ότι αυτό το είδος εγκαταστάσεων, αυτό το είδος επιχειρήσεων, πραγματικά δεν θα έπρεπε να υπάρχει κοντά σε ζώνες κατοικιών. Η τραγωδία του Enschede, στην Ολλανδία, το αποδεικνύει αυτό σαφέστατα, και στην Πορτογαλία, για την οποία σας μίλησα στην ερώτησή μου, στο συγκεκριμένο χωριό του Lanhelas, στην επαρχία του Minho, η έκρηξη προκάλεσε ζημίες σε 159 κατοικίες. Ορισμένες καταστράφηκαν ολοσχερώς, άλλες μερικώς, και ο σύλλογος για την προστασία των θυμάτων που συστήθηκε εκτιμά ότι οι ζημίες ανέρχονται σε ποσό μεγαλύτερο του ενός δισεκατομμυρίου ευρώ. Επομένως, νομίζω ότι είναι επείγον να εφαρμοστούν αυτές οι οδηγίες και να εγκριθούν και άλλες προκειμένου να απαγορευτεί η εγκατάσταση εργοστασίων πυροτεχνημάτων όπως αυτά κοντά σε ζώνες κατοικιών.

<SPEAKER ID=322 NAME="Wallstrφm">
Ναι, ασφαλώς, κύριε Πρόεδρε, ανησυχούμε επίσης εξαιρετικά για ό,τι έχει συμβεί, και αυτός είναι ο λόγος που εξετάζουμε την οδηγία Seveso II για να διαπιστώσουμε εάν είναι απαραίτητη η συμπλήρωσή της με νέους κανόνες που να καλύπτουν εγκαταστάσεις, όπως τα εργοστάσια που εμπλέκονται στα πρόσφατα ατυχήματα. Και, βεβαίως, πρέπει επίσης να εξετάσουμε τον σχεδιασμό χρήσης της γης, διότι οι εν λόγω εγκαταστάσεις δεν καλύπτονταν από την οδηγία Seveso II, διότι τα κατώτατα όρια δεν ήταν τα σωστά. Θα εξετάσουμε το ζήτημα μόλις αξιολογήσουμε όλες τις πληροφορίες γι' αυτά τα ατυχήματα. Δεν θα κάτσουμε με σταυρωμένα τα χέρια.

<SPEAKER ID=323 NAME="Πρόεδρος">
Δεδομένου ότι εξαντλήθηκε ο χρόνος που είχε οριστεί για την Ώρα των Ερωτήσεων προς την Επιτροπή, οι ερωτήσεις αριθ. 46 έως 78 θα απαντηθούν γραπτώς.
<P>
(Η συνεδρίαση, διακοπείσα στις 20.05, συνεχίζεται στις 21.00).

<CHAPTER ID=10>
EMAS (Σύστημα οικολογικής διαχείρισης και οικολογικού ελέγχου)
<SPEAKER ID=324 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (A5-0165/2000), εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών σχετικά με την κοινή θέση του Συμβουλίου εν όψει της έγκρισης κανονισμού του Ευρωπαϊκού Κοινοβουλίου και του Συμβουλίου που αφορά την εκούσια συμμετοχή οργανισμών σε κοινοτικό σύστημα οικολογικής διαχείρισης και οικολογικού ελέγχου (EMAS) (εισηγήτρια: η κ. Cristina Garcνa Orcoyen Tormo).

<SPEAKER ID=325 NAME="Garcνa-Orcoyen Tormo">
Κύριε Πρόεδρε, κυρία Επίτροπε Wallstrφm, σας ευχαριστούμε που είστε παρούσα αυτή την ώρα, αξιότιμοι κύριοι συνάδελφοι. Το σύστημα της συνδιαχείρισης και των οικο-λογιστικών περιβαλλοντικών ελέγχων δεν είναι ακριβώς ένα εξαιρετικά δημοφιλές θέμα μεταξύ των περιβαλλοντικών ζητημάτων, εν τούτοις όμως, πρόκειται για ένα εξαιρετικό μέσο προκειμένου να κάνουμε βήματα στο πεδίο της ολοκλήρωσης των οικονομικών δραστηριοτήτων και της διαφύλαξης του περιβάλλοντος. Μέσω της υιοθέτησης ενός συστήματος περιβαλλοντικής διαχείρισης, οι επιχειρήσεις - είτε πρόκειται για βιομηχανικές, είτε για παροχή υπηρεσιών - μαθαίνουν να ενσωματώνουν τον περιβαλλοντικό παράγοντα στην καθημερινή διαχείριση της επιχείρησης, ανακαλύπτοντας τα πολλά και σημαντικά πλεονεκτήματα, όχι μόνο περιβαλλοντικά αλλά και οικονομικά, πράγμα που τις ενδιαφέρει μεταξύ άλλων διότι βελτιώνουν τη θέση τους έναντι του ανταγωνισμού. Συνεπώς, νομίζω πως είναι πολύ σημαντική η παρούσα αναθεώρηση του εν λόγω κανονισμού και η συμπερίληψη σε αυτόν νέων εξαιρετικά χρήσιμων στοιχείων, προκειμένου για την περιβαλλοντική βελτίωση των διαδικασιών, των υπηρεσιών και των προϊόντων.
<P>
Η δημιουργία περισσότερων κινήτρων για την πρόσβαση των ευρωπαϊκών επιχειρήσεων στο σύστημα, η συμμετοχή των ενδιαφερομένων μερών - ειδικότερα των εργαζομένων - η προσπάθεια για αξιοπιστία έναντι τρίτων και η ενίσχυση της διαφάνειας στην ενημέρωση αποτελούν τους πρωταρχικούς στόχους των τροπολογιών που έλαβα από την πρώτη ανάγνωση του Κοινοβουλίου και που εγκρίθηκαν ομόφωνα στην Επιτροπή Περιβάλλοντος.
<P>
Εν τούτοις, η επιτροπή ενέκρινε επίσης κάποιες τροπολογίες που δεν έβρισκαν σύμφωνη την εισηγήτρια, και αναφορικά με τις οποίες η υποφαινόμενη εξακολούθησε να τηρεί αρνητική στάση. Σε αυτά τα πλαίσια, θέλω να αναφερθώ στις τροπολογίες 5, 6, 10 και 17, σε σχέση με ένα επίμαχο θέμα, που είναι εκείνο της χρησιμοποίησης των καλύτερων διαθέσιμων τεχνολογιών ως μέσο περιβαλλοντικής βελτίωσης που απαιτείται για τις επιχειρήσεις που επιθυμούν να εγγραφούν στο μητρώο του Προγράμματος Υποστήριξης της Ενεργειακής Διαχείρισης (ΕΜΑS). Ας θυμηθούμε ότι το ΕΜΑS είναι ένα μέσο της αγοράς με εθελοντικό χαρακτήρα· ας θυμηθούμε επίσης ότι ένας από τους βασικούς στόχους της τωρινής αναθεώρησης του εν λόγω κανονισμού είναι να γίνει το σύστημα πιο προσιτό στις μικρομεσαίες επιχειρήσεις, καθώς και στον τομέα των υπηρεσιών· να προσθέσω ότι μέχρι τώρα μπορούμε να μιλάμε για μια σχετική επιτυχία της πρωτοβουλίας έναντι της άλλης εναλλακτικής φόρμουλας, του κανόνα ISO 14.001, πιο ευέλικτου από πολλές απόψεις σε σχέση με το ΕΜΑS· ας λάβουμε υπόψη ότι οι καλύτερες διαθέσιμες τεχνολογίες, όπως τις ορίζει η Οδηγία σχετικά με τον ολοκληρωμένο έλεγχο και την πρόληψη της μόλυνσης, είναι εφαρμόσιμες μόνο στις μεγάλες βιομηχανικές εγκαταστάσεις και όχι στον τομέα των υπηρεσιών, ούτε στις μικρομεσαίες επιχειρήσεις.
<P>
Κατόπιν αυτού, πιστεύω ότι θα συμφωνήσετε μαζί μου πως, παρόλο που είμαι αναφανδόν υπέρ της ανάπτυξης και της προόδου της Οδηγίας σχετικά με τον ολοκληρωμένο έλεγχο της μόλυνσης (IPPC), αυτή δεν είναι η στιγμή, ούτε και το ΕΜΑS το ενδεδειγμένο μέσο προκειμένου να απαιτήσουμε την υιοθέτηση των καλύτερων διαθέσιμων τεχνολογιών από τις επιχειρήσεις που επιθυμούν να ενσωματωθούν στο σύστημα. Πράγματι, για τις μεγάλες εγκαταστάσεις, όπως το ορίζει η προαναφερθείσα Οδηγία IPPC, θα εξακολουθήσει να ισχύει η υποχρέωση εγγραφής τους στο μητρώο ΕΜΑS, δεδομένου ότι θα πρέπει να σέβονται την ισχύουσα περιβαλλοντική νομοθεσία - τροπολογία 12 - που λογικά περιλαμβάνει την τήρηση της Οδηγίας IPPC στις περιπτώσεις που αυτή αναφέρεται στις επιχειρήσεις.
<P>
Θέλω επίσης να επιμείνω στις τροπολογίες 41 και 50, που η Ομάδα μου θα ήταν διατεθειμένη να αποδεχθεί εφόσον καταστεί σαφές ότι η λέξη "εκπρόσωποι" αναφέρεται στα εκλεγμένα άτομα ως τέτοια εντός κάθε επιχείρησης και σε καμία περίπτωση σε οργανισμούς, η συμμετοχή των οποίων θα δυσκόλευε και θα καθυστερούσε τη διαδικασία υιοθέτησης του συστήματος. Ευελπιστώ αύριο άλλες ομάδες να μπορέσουν να υποβάλουν κάποια προφορική τροπολογία σε αυτή την κατεύθυνση.
<P>
Υπάρχουν δύο άλλες τροπολογίες για τις οποίες θα ήθελα να κάνω ένα σχόλιο: η τροπολογία 19, για την οποία ζήτησα ξεχωριστή ψηφοφορία έως την παράγραφο που αναφέρει "δημόσιοι φορείς και δημόσιες συμβάσεις" , αφήνοντας μέχρις εδώ το κείμενο της Επιτροπής. Νομίζω ότι η Επιτροπή προετοιμάζει - και επ' αυτού θα παρακαλούσα την κ. Wallstrφm για ένα σχόλιο - μια πρόταση σχετικά με τη συμπερίληψη του περιβαλλοντικού κριτηρίου ως αντικειμενικό προαπαιτούμενο όταν έλθει η στιγμή της επιλογής συμφωνίας για δημόσια σύμβαση, και για τον λόγο αυτό θεωρώ ότι ενδείκνυται να αναμένουμε την έγκριση της εν λόγω πρότασης. Σε ό,τι αφορά την τροπολογία 22, σχετικά με την ενσωμάτωση της Επιτροπής, του Συμβουλίου και του Κοινοβουλίου στο σύστημα EMAS εντός τεσσάρων ετών, προέβην σε γραπτή διαβούλευση με την Επιτροπή, και για την οποία θα επιθυμούσα η κ. Επίτροπος να μπορέσει να μου απαντήσει.
<P>
Τέλος, η τροπολογία 25 αναφέρεται στην εναρμόνιση του EMAS με τον κανόνα ISO, πολύ σημαντική πτυχή για τη διάδοση αμφότερων των μέσων, για τη συμφωνία εναρμόνισης των οποίων χαιρόμαστε πραγματικά.

<SPEAKER ID=326 LANGUAGE="DE" NAME="Schnellhardt">
Κύριε Πρόεδρε, οι μέχρι σήμερα εμπειρίες μας με το κοινοτικό σύστημα οικολογικής διαχείρισης EMAS εμφανίζουν μεγάλες διαφορές μεταξύ τους. Στη Γερμανία και στην Αυστρία συμμετείχαν πολλές επιχειρήσεις, ενώ σε άλλα κράτη μέλη η συμμετοχή των επιχειρήσεων ήταν πολύ χαμηλή. Με την παρούσα αναθεώρηση θα πρέπει επομένως το εν λόγω σύστημα να γίνει ελκυστικότερο. Για τον λόγο αυτό είναι σημαντικό να συμμετάσχουν επιχειρήσεις παροχής υπηρεσιών και να μπορέσουν να προωθηθούν οι μικρομεσαίες επιχειρήσεις. Ωστόσο, κατά την άποψή μου αυτά δεν επαρκούν. Θα πρέπει ακόμα να μειωθεί το γραφειοκρατικό κόστος και να δημιουργηθούν δυνατότητες να παρουσιαστούν οι επιδόσεις προς τα έξω.
<P>
Συζητήσεις που έγιναν σε επιχειρήσεις έδειξαν ότι το EMAS δρα προς τα μέσα, το προσωπικό συμμετέχει πολύ περισσότερο στην προστασία του περιβάλλοντος, αλλά θα πρέπει να βελτιωθεί η επίδραση προς τα έξω. Στις σκέψεις για τη βελτίωση του EMAS θα πρέπει να δοθεί προσοχή στο εξής: το EMAS είναι ένα σύστημα όπου οι επιχειρήσεις μπορούν να ενταχθούν εκούσια. Δεν επιτρέπεται λοιπόν να επιβαρυνθεί με έννοιες όπως τις καλύτερες διαθέσιμες τεχνολογίες (BAT), διότι έτσι δημιουργούνται δεσμευτικές απαιτήσεις που θέτουν τον πήχυ πολύ ψηλά. Με τον τρόπο αυτό, το μόνο που θα πετύχουμε είναι να εγκαταλείψουν οι επιχειρήσεις το σύστημα και δεν κερδίζουμε τίποτα με αυτό. Οι μέχρι τώρα εμπειρίες είναι πολύ καλές και θα πρέπει να στηριχθούμε πάνω τους και να τις επεκτείνουμε. Αν έχουμε κάποιες επιθυμίες για την προστασία του περιβάλλοντος, θα τις υποστηρίξω ευχαρίστως, αλλά για την εκπλήρωσή τους χρειάζονται οδηγίες και κανονισμοί. Οι πόθοι αυτοί δεν εκπληρώνονται με την επιλογή ενός εκούσιου συστήματος όπως το EMAS.
<P>
Ένα σημείο που θεωρώ σημαντικό για τη λειτουργική διαμόρφωση του EMAS είναι η συχνότητα της επικύρωσης. Προτείνεται η επικύρωση να ανανεώνεται ετησίως. Θεωρώ το διάσημα αυτό πολύ σύντομο. Οι επιχειρήσεις χρειάζονται περίπου εννιά μήνες για να προετοιμαστούν και να καταρτίσουν μια περιβαλλοντική δήλωση. Αυτό δεν μπορεί να γίνει εάν η επικύρωση γίνεται σε ετήσια βάση. Προτείνω λοιπόν να γίνεται κάθε δύο ή τρία χρόνια και ελπίζω στη συναίνεσή σας.

<SPEAKER ID=327 LANGUAGE="DE" NAME="Scheele">
Κύριε Πρόεδρε, το EMAS πρόκειται να αναθεωρηθεί. Εγώ και η Ομάδα μου επικροτούμε θερμά την επέκταση του πεδίου εφαρμογής του. Πιστεύω όμως ότι τα παραδείγματα της Αυστρίας και της Γερμανίας μας δείχνουν - σε αυτό αναφέρθηκε και ο προηγούμενος ομιλητής, ο κ. Schnellhardt - πως δεν είναι τυχαίο που τα κράτη με τη μεγαλύτερη συμμετοχή υποστηρίζουν ότι όχι μόνο η τήρηση της υφιστάμενης περιβαλλοντικής νομοθεσίας αλλά και η εφαρμογή των επονομαζόμενων best available technologies, των καλύτερων διαθέσιμων τεχνολογιών, αποτελούν ουσιαστικά μέσα για την αύξηση των επιδόσεων, την αύξηση της προστασίας του περιβάλλοντος από τις επιχειρήσεις.
<P>
Με αυτό το πνεύμα θα υποστηρίξω πραγματικά τις αντίστοιχες τροπολογίες που απαιτούν την εφαρμογή των καλύτερων διαθέσιμων τεχνολογιών και θα επιδιώξω να τύχει υποστήριξης και η τροπολογία 12 η οποία δίνει ιδιαίτερη έμφαση στην τήρηση της υφιστάμενης περιβαλλοντικής νομοθεσίας. Μου είναι φυσικά σαφές ότι για να αυξηθεί η συμμετοχή στο σύστημα χρειάζονται κίνητρα. Εντούτοις πιστεύω ότι η αξιοπιστία του EMAS θα διασφαλιστεί μόνον εάν τεθούν αυστηρά κριτήρια και όχι με το αντίθετο, δηλαδή με μια εξομοίωση με τις προδιαγραφές του Διεθνούς Οργανισμού Τυποποίησης ISO.
<P>
Ιδιαίτερο μέλημα της Ομάδας μου είναι πέραν τούτου η συμμετοχή των εργαζομένων και των εκπροσώπων τους. Αποδέχθηκα την πρόταση της εισηγήτριας - συνεννοηθήκαμε σήμερα - να υποβληθεί αύριο μια προφορική τροπολογία για να καταστεί σαφές ότι είμαστε κι εμείς σύμφωνοι με τον συμβιβασμό σχετικά με τη συμπερίληψη των εργαζομένων και των εκπροσώπων τους, δηλαδή με τον περιορισμό στα πλαίσια της επιχείρησης. Πιστεύω ότι αυτό θα αποτελέσει σημαντική πρόοδο για την εφαρμογή του EMAS, τόσο από τη σκοπιά της δημοκρατικής πολιτικής όσο και από τη σκοπιά της διαχείρισης.
<P>
Θα τελειώσω νωρίτερα την παρέμβασή μου και νομίζω ότι ο Πρόεδρος θα είναι πολύ ευχαριστημένος μαζί μου.

<SPEAKER ID=328 LANGUAGE="FR" NAME="Ries">
Κύριε Πρόεδρε, αγαπητοί συνάδελφοι, κυρία Επίτροπε, η EMAS ξεκινά έχοντας θέσει έναν εξαίρετο στόχο, να ωθήσει τις επιχειρήσεις να σεβαστούν περισσότερο το περιβάλλον. Επτά χρόνια μετά τη δημιουργία της, η EMAS έχει αποδώσει σε ορισμένες μόνο χώρες. Έχει όμως ακόμη μεγάλη απόσταση να διανύσει κι επιπλέον σήμερα πρέπει να καθορίσει γιατί το αποτέλεσμα είναι μέτριο.
<P>
Η EMAS είναι πολύπλοκη, εξαιρετικά πολύπλοκη. Πρόκειται για κανονισμό που επιβάλλει σοβαρούς περιορισμούς στις επιχειρήσεις, οι οποίες ωστόσο δέχονται εκουσίως να συμμετάσχουν στο παιγνίδι. Η πολυπλοκότητα αυτή είναι ικανή να αποθαρρύνει τις ΜΜΕ που, όπως όλοι γνωρίζουμε, λυγίζουν υπό το βάρος των διοικητικών δαπανών. Όμως οι ΜΜΕ αποτελούν την κινητήρια δύναμη της ευρωπαϊκής οικονομίας. Προς εκείνες λοιπόν οφείλουμε να στρέψουμε κατ' αρχάς τις προτεραιότητές μας, εξ ου και η σημασία των κινήτρων στα οποία μόλις αναφέρθηκε ο εισηγητής μας.
<P>
Εξάλλου, στο ίδιο όμως πνεύμα, ορισμένες τροπολογίες κινδυνεύουν να υστερήσουν -θα έλεγα- λόγω υπερβολικής φιλοδοξίας. Θέλω να αναφερθώ στις τροπολογίες 5, 10, και 17 οι οποίες αφορούν τις καλύτερες διαθέσιμες τεχνολογίες, τις ΒΑΤ. Μια τέτοια αξίωση θα μπορούσε να δημιουργήσει προβλήματα ενίοτε άλυτα για τις ΜΜΕ, οι οποίες δεν είναι πάντοτε σε θέση να προσαρμοστούν στις ΒΑΤ, των οποίων ακόμη και ο ορισμός συνιστά ήδη πρόβλημα σε ορισμένους οικονομικούς τομείς.
<P>
Η φιλελεύθερη ομάδα λέει λοιπόν όχι. Αντιθέτως, καθώς επιθυμούμε την εξεύρεση συμβιβαστικής λύσης, είμαστε έτοιμοι να υποστηρίξουμε τις τροπολογίες 43, 44 και 45 που συνδέουν αυτές τις καλύτερες διαθέσιμες για το περιβάλλον τεχνολογίες με (παραθέτω) "συνθήκες βιώσιμεςγια τις επιχειρήσεις από οικονομική και τεχνική άποψη" .
<P>
Τέλος, τίθεται το ζήτημα της συμμετοχής των εκπροσώπων των εργατών, συμμετοχή την οποία βεβαίως εμείς υποστηρίζουμε και η κοινή θέση επιτρέπει. Εμείς αντιθέτως απορρίπτουμε τις τροπολογίες 41 και 50, επειδή κι εδώ πιεστικότερα μέτρα κινδυνεύουν να αποθαρρύνουν έναν σημαντικό αριθμό υποψηφίων επιχειρήσεων.
<P>
Εν κατακλείδι, θα έλεγα απλώς ότι δεν θα έπρεπε το περισσότερο να αποτελεί τον εχθρό του καλύτερου. Το σύστημα λειτουργεί σε εκούσια βάση, πρέπει λοιπόν να είναι ελκυστικό για να επιβιώσει, διαφορετικά το EMAS δεν είναι παρά ένας κατάλογος καλών προθέσεων που κινδυνεύει να παραμείνει ανεφάρμοστος από τις επιχειρήσεις, και συνεπώς εντελώς άχρηστος.

<SPEAKER ID=329 LANGUAGE="EN" NAME="McKenna">
Κύριε Πρόεδρε, αρκετοί ομιλητές απόψε έχουν αναφερθεί στο θέμα των καλύτερων διαθέσιμων τεχνολογιών. Δεν μπορώ να κατανοήσω τη διστακτικότητα κάποιων να το αποδεχτούν. Είναι πραγματικά ένα απαραίτητο όργανο. Εάν επιθυμούμε ειλικρινά να ενθαρρύνουμε τις επιχειρήσεις να βελτιώσουν την περιβαλλοντική τους πολιτική και την περιβαλλοντικές τους επιδόσεις, τότε είναι απαραίτητο να προωθηθούν οι καλύτερες διαθέσιμες τεχνολογίες. Κατά τη γνώμη μου δεν είναι λογικό να διστάζουμε να τις προωθήσουμε. Εάν υπάρχουν οι καλύτερες διαθέσιμες τεχνολογίες, τότε η επιχείρηση πρέπει να ενθαρρύνεται να τις χρησιμοποιήσει. Διαφορετικά δεν πρόκειται ποτέ να σημειώσουμε πρόοδο.
<P>
Πρόκειται για ένα προαιρετικό πρόγραμμα, ωστόσο εάν οι επιχειρήσεις επιθυμούν ειλικρινά να βελτιώσουν την περιβαλλοντική τους πολιτική και τις περιβαλλοντικές τους επιδόσεις, τότε το κάθε κίνητρο προς αυτή την κατεύθυνση πρέπει να χαιρετίζεται. Όσον αφορά τα επιχειρήματα εναντίον των βέλτιστων διαθέσιμων τεχνολογιών, αυτά δεν μπορούν να εξεταστούν σοβαρά. Είναι σημαντικό να έχουν τη στήριξη του Κοινοβουλίου αυτό το στοιχείο και οι τροπολογίες σχετικά με τις καλύτερες διαθέσιμες τεχνολογίες. Απευθύνω έκκληση και στην Επιτροπή να το υιοθετήσει. Εάν όντως επιθυμούμε να βοηθήσουμε τις επιχειρήσεις προς τη σωστή κατεύθυνση, τότε οφείλουμε να προωθήσουμε τις καλύτερες διαθέσιμες τεχνολογίες.

<SPEAKER ID=330 LANGUAGE="DE" NAME="Lange">
Κύριε Πρόεδρε, κυρία Επίτροπε, αγαπητοί συνάδελφοι, θεωρώ ότι ο κανονισμός πρέπει να είναι αποτελεσματικός δεδομένου ότι πρόκειται για ένα εκούσιο μέσο. Επομένως είναι κατά τη δική μου άποψη σωστό και καλό να μεριμνήσουμε προκειμένου να είναι λειτουργικός. Ως εκ τούτου, κυρία Scheele, φροντίσαμε να υπάρξει συναίνεση μεταξύ των δύο μεγάλων Ομάδων και η επικύρωση να μην είναι ετήσια, αλλά να οργανωθεί κατά τρόπο που να ανταποκρίνεται στις πρακτικές ανάγκες ιδιαίτερα των μικρών και μεσαίων επιχειρήσεων. Δεν μπορεί να περιμένει κανείς από τις εν λόγω επιχειρήσεις να εκτελούν ετησίως τη διαδικασία επικύρωσης - θα ήταν παράλογο. Πρέπει να βρούμε μια αποδοτική και ταυτόχρονα λειτουργική λύση. Πιστεύω επίσης ότι χρειαζόμαστε και μια λογική προσέγγιση όσον αφορά τις καλύτερες διαθέσιμες τεχνολογίες. Δεν είναι δυνατόν δύο επιχειρήσεις η παραγωγή των οποίων βρίσκεται σε ένα εντελώς διαφορετικό επίπεδο, η μία με χαμηλό και η άλλη με υψηλό επίπεδο τεχνολογικών προδιαγραφών, να εφαρμόζουν και οι δύο το σύστημα EMAS και αυτό να πιστοποιείται και στις δύο. Είναι παράλογο και σε τελική ανάλυση παραπλανητικό για εκείνους που μέσω της διαφήμισης θέλουν ίσως να αγοράσουν EMAS. Χρειαζόμαστε επομένως προδιαγραφές.
<P>
Ίσως οι τροπολογίες που εγκρίναμε στην Επιτροπή Περιβάλλοντος να είναι υπερβολικές. Για τον λόγο αυτό χαίρομαι που προτείνονται οι τροπολογίες 43, 44 και 45 όπου μπορεί κανείς σε αναλογία με μια άλλη οδηγία να βρει πρόσβαση στη διαθέσιμη τεχνολογία και αυτό αρχικά θα περιορίζεται στον τομέα της βιομηχανίας μια και στον τομέα παροχής υπηρεσιών είναι πράγματι πολύ πιο δύσκολο. Επομένως θα ήθελα να παρακαλέσω το εξής: εάν μπορούμε να συνεννοηθούμε στο ζήτημα της συχνότητας της επικύρωσης, να μπορέσουμε να συνεννοηθούμε και στο ζήτημα αυτό. Πρόκειται αρχικά για την ανακίνηση της διαδικασίας συνδιαλλαγής όπου ίσως να μπορέσουμε να βρούμε κάποια καλύτερη λύση.

<SPEAKER ID=331 LANGUAGE="DE" NAME="Breyer">
Κύριε Πρόεδρε, θεωρώ ότι η αυριανή ψηφοφορία θα είναι πράγματι μια κρίσιμη δοκιμασία για το αν θέλουμε με το σύστημα EMAS έναν οικολογικό εκσυγχρονισμό ή μόνο μια εξαπάτηση χρησιμοποιώντας ετικέτες. Πρέπει να καταστεί σαφές ότι το σύστημα EMAS πρέπει να είναι μια επιβράβευση για εκείνες τις επιχειρήσεις που αναλαμβάνουν πραγματικά ηγετικό ρόλο στον οικολογικό εκσυγχρονισμό. Οι ΒΑΤ - οι καλύτερες διαθέσιμες τεχνολογίες - αποτελούν βασική προϋπόθεση για το EMAS, γιατί θα ήταν πράγματι παράλογο εάν μια επιχείρηση θεωρείται πρωτοπόρα σε ζητήματα οικολογικής διαχείρισης χωρίς να εφαρμόζει τις καλύτερες διαθέσιμες τεχνολογίες. Πρέπει να καταστεί απόλυτα σαφές πως αν δεν υιοθετηθούν οι ΒΑΤ, τότε θα έχουμε το σύστημα ISO 14000, θα έχουμε δηλαδή ξεπουλήσει το EMAS, μια και θα είναι το ίδιο πράγμα όπως και το ISO. Και δεν θα χρειάζεται να ασχοληθούμε με την οδηγία, γιατί το EMAS θα αντιστοιχούσε στο ISO. Επομένως δεν καταλαβαίνω τους ενδοιασμούς που εκφράστηκαν, ειδικά όσον αφορά τις μικρομεσαίες επιχειρήσεις, δεδομένου ότι ειδικά αυτές δεν έχουν τόσο ισχυρές δεσμεύσεις στο σημείο αυτό. Από την άλλη πλευρά όμως διαπιστώνουμε συνεχώς ότι ειδικά οι ΜΜΕ είναι σε πολλές περιπτώσεις πολύ πιο καινοτόμες από τις μεγάλες επιχειρήσεις.
<P>
Το EMAS είναι ένα σημαντικό και εκούσιο μέσο για επιχειρήσεις, αλλά ιδιαίτερη σημασία έχει η σύνδεσή του με περιβαλλοντικά προγράμματα. Και τούτο επειδή διάφορες έρευνες στη Γερμανία έδειξαν ότι οι οργανισμοί που συμμετέχουν στο EMAS δεν έχουν λ.χ. θέσει ως σημαντικό τους στόχο την προστασία του κλίματος. Ως εκ τούτου πιστεύω ότι θα είναι πολύ σημαντικό να μην ξεπουλήσουμε το EMAS εξισώνοντάς το με το ISO.

<SPEAKER ID=332 NAME="Wallstrφm">
) Κύριε Πρόεδρε, αξιότιμοι κ.κ. βουλευτές, θέλω να αρχίσω εκφράζοντας τις ευχαριστίες μου προς την εισηγήτρια, κυρία Garcνa-Orcoyen Tormo, για την εργασία της με την πρόταση της Επιτροπής αναφορικά για το EMAS.
<P>
Πριν συνεχίσω με την κάθε πρόταση τροπολογίας ξεχωριστά, θέλω να αναφερθώ σε τρία θέματα-κλειδιά, συγκεκριμένα, στην καλύτερη προσιτή τεχνολογία, στη σχέση μεταξύ των συμμετεχόντων στο EMAS και στη συμμόρφωση προς τις δεσμευτικές προϋποθέσεις της περιβαλλοντικής νομοθεσίας, όπως και στη συχνότητα της υλοποίησης του περιβαλλοντικού ελέγχου.
<P>
Οι τροπολογίες που πρότεινε το Ευρωπαϊκό Κοινοβούλιο, όσον αφορά την καλύτερη προσιτή τεχνολογία θα είχαν ως συνέπεια να είναι αναγκασμένοι όλοι οι οργανισμοί που συμμετέχουν στο EMAS να εφαρμόζουν την καλύτερη τεχνολογία. Η Επιτροπή είναι σύμφωνη με την αρχή ότι πρέπει να προσπαθήσουν όλοι οι οργανισμοί που είναι καταχωρημένοι στο EMAS να εφαρμόσουν την καλύτερη πρακτική στους τομείς των δραστηριοτήτων τους και να εργαστούν με τη μεγαλύτερη δυνατή αποτελεσματικότητα, τόσο όσον αφορά την τεχνολογία, όσο και το υλικό και την οργάνωση. Ωστόσο, η έννοια της καλύτερης προσιτής τεχνολογίας, που καθορίζεται ρητά στην οδηγία σχετικά με τον συντονισμό των μέτρων για την πρόληψη και τον περιορισμό της ρύπανσης, είναι χρήσιμο μόνο για τη βιομηχανία, κάτι που έχει διαπιστωθεί και από το Ευρωπαϊκό Κοινοβούλιο επίσης σε κάποιες από τις προτάσεις τροπολογίας του.
<P>
Λαμβάνοντας τώρα υπόψη ότι το EMAS θα ανοιχτεί για όλους τους οικονομικούς τομείς, τότε, η προϋπόθεση ότι πρέπει να χρησιμοποιείται η καλύτερη προσιτή τεχνολογία συνεπάγεται, πρακτικά, ότι θα έμπαιναν φραγμοί στη συμμετοχή στο EMAS πολλών τομέων. Π. χ., το ίδιο το Ευρωπαϊκό Κοινοβούλιο δεν θα μπορούσε να συμμετέχει, εφόσον η καλύτερη δυνατή τεχνολογία δεν είναι ακόμη μια έννοια που μπορεί να εφαρμοστεί σε δημόσια θεσμικά όργανα. Επίσης, μια τέτοια προϋπόθεση θα αποτελούσε ένα μεγάλο εμπόδιο για μικρές και μικρομεσαίες επιχειρήσεις, εφόσον δεν συμπεριλαμβάνονται στην οδηγία για τον συντονισμό των μέτρων πρόληψης και περιορισμού της ρύπανσης. Αν γίνει προσπάθεια να παρακαμφθεί αυτή η εξαίρεση μέσω του EMAS, το οποίο αποτελεί ένα εθελοντικό σύστημα, τότε, κατά πάσα πιθανότητα, αυτό θα συνεπάγονταν ότι οι μικρές και μικρομεσαίες επιχειρήσεις δεν θα συμμετείχαν στο EMAS.
<P>
Όσον αφορά τις τροπολογίες όπου η καλύτερη προσιτή τεχνολογία περιορίζεται στο πεδίο εφαρμογής της οδηγίας για τον συντονισμό των μέτρων για την πρόληψη και τον περιορισμό της ρύπανσης, πρέπει να επισημανθεί ότι δεν είναι καθήκον του EMAS να αποτελεί μια εναλλακτική οδό όπου θα υπάρχει μέριμνα για την εφαρμογή της δεσμευτικής νομοθεσίας..
<P>
Είμαστε όλοι σύμφωνοι ότι είναι σημαντικό να τηρούν οι οργανισμοί την περιβαλλοντική νομοθεσία που τους αφορά. Θα μπορούσε κανείς να πει ότι ο σεβασμός της περιβαλλοντικής νομοθεσίας αποτελεί μια ελάχιστη προϋπόθεση. Ο σκοπός της σύστασης του EMAS είναι να βοηθήσει τους οργανισμούς να είναι αποδοτικότεροι και να υπερβούν αυτήν την ελάχιστη προϋπόθεση. Ωστόσο, ο στόχος δεν είναι να εφοδιάσει τις ελεγκτικές υπηρεσίες με απόλυτες αποδείξεις, ότι ένας οργανισμός που είναι εγγεγραμένος στο EMAS τηρεί όλες τις ισχύουσες νομοθεσίες σε όλες τις περιστάσεις. Λαμβάνοντας υπόψη τη συστηματική δομή του EMAS, είναι αυτονόητο ότι οι προϋποθέσεις των οργανισμών, όσον αφορά την τήρηση της περιβαλλοντικής νομοθεσίας, θα είναι καλές. Όμως, το EMAS είναι ένα εθελοντικό σύστημα. Αν το Ευρωπαϊκό Κοινοβούλιο εμμείνει στις προτάσεις τροπολογίας, οι οποίες αποσκοπούν στο ότι πρέπει να διασφαλιστεί η τήρηση της περιβαλλοντικής νομοθεσίας, τότε, υπάρχει κίνδυνος να αλλοιωθεί ο ρόλος του EMAS και αυτό θα μετατραπεί, αντιθέτως, σε ένα υποκατάστατο των περιβαλλοντικών ελέγχων οι οποίοι θα διενεργούνται από τις αρμόδιες υπηρεσίες των κρατών μελών. Είμαι πεπεισμένη ότι δεν είναι αυτή η πρόθεση του Ευρωπαϊκού Κοινοβουλίου.
<P>
Πόσο συχνά θα πραγματοποιείται η διαδικασία έγκρισης των περιβαλλοντικών ελέγχων; Η περιβαλλοντικός έλεγχος είναι το ορατό, δημόσιο αποτέλεσμα της υλοποίησης του EMAS σε έναν οργανισμό και, ως εκ τούτου, αυτός ο έλεγχος πρέπει να αντανακλά τις προσδοκίες του κόσμου. Μια τέτοια προσδοκία είναι ότι ο περιβαλλοντικός έλεγχος πρέπει να είναι αξιόπιστος. Ο απλούστερος τρόπος να δημιουργηθεί εμπιστοσύνη για τα αποτελέσματα των ελέγχων είναι η διενέργεια τακτικών αμερόληπτων ελέγχων. Γι' αυτό, λοιπόν, ο καταλληλότερος τρόπος είναι η διεξαγωγή ετησίων ελέγχων ανά τριετία, όπως συμβαίνει στις περισσότερες περιπτώσεις. Θέλω να τονίσω ότι σε σχέση με την κοινή θέση, παρουσιάζει μια ευελιξία και, γι' αυτό, μπορεί ήδη να ληφθούν υπόψη κάποιες ιδιαίτερες περιπτώσεις ή κάποια ειδικά προβλήματα. Φοβούμαι, λοιπόν, ότι το Ευρωπαϊκό Κοινοβούλιο υιοθετώντας, με τις δικές του προτάσεις τροπολογίας, την αρχή περί ετησίου ελέγχου, μπορεί να υπονομεύσει την αξιοπιστία του EMAS, κάτι που αποτελεί προϋπόθεση για την επιτυχία του νέου EMAS.
<P>
Επιτρέψτε μου τώρα να συνεχίσω με τις προτάσεις τροπολογίας. Η Επιτροπή έχει εξετάσει προσεκτικά τις 50 προτάσεις τροπολογίας που υπεβλήθησαν και μπορεί να υιοθετήσει 11 εξ αυτών. Η αξιοπιστία του EMAS και η ελκυστικότητα του για τις επιχειρήσεις είναι δύο καθοριστικής σημασίας πτυχές για την αποτελεσματικότητα του EMAS. Ως εκ τούτου, η Επιτροπή μπορεί να υιοθετήσει ευχαρίστως τις προτάσεις τροπολογίας 1, 2 και 19, τρίτο σκέλος.
<P>
Ένα άλλο σημαντικό θέμα, το οποίο έχει συνειδητοποιήσει και η Επιτροπή επίσης, είναι το πώς μπορούμε να φροντίσουμε ώστε να αναπτυχθεί εγκαίρως το EMAS στις υποψήφιες χώρες. Γι' αυτό, η Επιτροπή μπορεί να υιοθετήσει κατ' αρχήν την πρόταση τροπολογίας 3, υπό την προϋπόθεση να διατυπωθεί με μεγαλύτερη σαφήνεια.
<P>
Η Επιτροπή μπορεί επίσης να υιοθετήσει ευχαρίστως την πρόταση τροπολογίας 4 κατ' αρχήν, διότι θα συμβάλει στη μεγαλύτερη εμπλοκή των εργαζομένων, κάτι το οποίο έχει ήδη συμπεριληφθεί στον επανέλεγχο του EMAS. Όμως, πρέπει να τροποποιηθεί η διατύπωση ώστε να αποφευχθούν οι επιπλέον απαιτήσεις για τις επιχειρήσεις, ειδικά για τις μικρές και μικρομεσαίες επιχειρήσεις.
<P>
Διαφαίνεται μια γενική ανησυχία όσον αφορά τις μικρές και μικρομεσαίες επιχειρήσεις, η οποία βρίσκει έκφραση επίσης και στο EMAS. Γι' αυτό, λοιπόν, η Επιτροπή μπορεί να υιοθετήσει κατ' αρχήν το τέταρτο σκέλος της πρότασης τροπολογίας 19, υπό την προϋπόθεση ότι αυτό δεν θα οδηγήσει στην αποδυνάμωση των κανονισμών του EMAS, όσον αφορά τις μικρές και μικρομεσαίες επιχειρήσεις.
<P>
Εφόσον το EMAS είναι ένα εθελοντικό σύστημα, είναι σημαντικό να υπάρχει πληροφόρηση γι' αυτό. Ως εκ τούτου, η Επιτροπή μπορεί να υιοθετήσει κατ' αρχήν την πρόταση τροπολογίας 16, αν αυτή διευρυνθεί ώστε να συμπεριλαμβάνει κάθε είδους πληροφορία και όχι μόνο δεδομένα.
<P>
Η Επιτροπή βλέπει με ικανοποίηση την προσπάθεια του Ευρωπαϊκού Κοινοβουλίου να εφαρμόσει το ίδιο το EMAS και κάνει έκκληση στα υπόλοιπα ευρωπαϊκά θεσμικά όργανα να πράξουν το ίδιο. Ωστόσο, το πεδίο εφαρμογής του EMAS εκτείνεται σε μεγαλύτερο εύρος, πέραν των φυσικών πόρων, κάτι που πρέπει να καταδειχθεί με σαφήνεια στην πρόταση τροπολογίας 22, την οποία η Επιτροπή μπορεί να υιοθετήσει κατ' αρχήν.
<P>
Η πρόταση τροπολογίας 25 θα συμβάλλει καθοριστικά στο να γίνουν σαφέστερες οι προϋποθέσεις του EMAS και η Επιτροπή την υιοθετεί. Όμως, απαιτείται μια μικρή προσθήκη έτσι, ώστε η Επιτροπή να τηρεί με νομικά ορθό τρόπο τους όρους του συμβολαίου στις συμφωνίες οι οποίες συνήφθησαν με τον Ευρωπαϊκό Οργανισμό Τυποποιήσεων
<P>
Η συναίνεση και η διαφάνεια είναι, επίσης, σημαντικές αρχές για το EMAS. Η Επιτροπή μπορεί να υιοθετήσει τις προτάσεις τροπολογίας 30, πρώτο και τρίτο σκέλος, 32 και 33, δεύτερο σκέλος.
<P>
Όσον αφορά τις υπόλοιπες τροπολογίες, θέλω να αναφερθώ εν συντομία στους λόγους για τους οποίους η Επιτροπή δεν μπορούσε να τις υιοθετήσει. Μια σημαντική πτυχή της πρότασης είναι η διεύρυνση του πεδίου εφαρμογής του EMAS σε όλους τους τομείς του επιχειρηματικού κλάδου. Συνεπώς, δεν μπορούν να υιοθετηθούν οι προτάσεις τροπολογίας που αφορούν μόνο τον βιομηχανικό τομέα. Πρόκειται για τις προτάσεις τροπολογίας 5, 6, 10, 17, 43, 44 και 45, οι οποίες συνεπάγονται ότι οι οργανισμοί πρέπει να εφαρμόσουν την καλύτερη προσιτή τεχνολογία.
<P>
Η Επιτροπή θεωρεί επίσης ότι είναι σημαντικό να είναι το EMAS λογικά δομημένο, ευκολονόητο και αρκετά ευέλικτο ώστε να μπορεί να προσαρμοστεί στους διάφορους τομείς οι οποίοι θίγονται. Ως εκ τούτου, η Επιτροπή δεν μπορεί να υιοθετήσει τις προτάσεις τροπολογίας 7, 8, 9, 11, 12, 14, 15, 19, 21, 23, 26, 27, 28, 29, 31, 33 πρώτο σκέλος, 34, 35, 37, 41, 42, 47, 48, 49 και 50.
<P>
Μια καθοριστικής σημασίας πτυχή της πρότασης είναι τα επιπλέον πλεονεκτήματα για το περιβάλλον που συνεπάγεται το EMAS σε σχέση με το ISO14001. Ως εκ τούτου, η Επιτροπή δεν μπορεί να στηρίξει τις προτάσεις τροπολογίας 13, 30 δεύτερο σκέλος, 36, 38 και 46. Αυτές οι προτάσεις τροπολογίας θα καθιστούσαν δυσκολότερη την επίβλεψη και τον έλεγχο των πληροφοριών σχετικά με τις περιβαλλοντικές επιδόσεις, καθώς συνεπάγονται τη θέσπιση μεγαλύτερων χρονικών διαστημάτων μεταξύ των περιβαλλοντικών ελέγχων.
<P>
Η Επιτροπή δεν μπορεί, επίσης, να αποδεχθεί τις προτάσεις τροπολογίας 39 και 40, εφόσον το λογότυπο του EMAS πρέπει να αποτελεί μια ένδειξη διάκρισης για τους οργανισμούς, ενώ, παράλληλα, δεν πρέπει να έχει ως αποτέλεσμα να δημιουργηθεί σύγχυση στην κοινή γνώμη.
<P>
Έτσι όπως είναι σήμερα διαμορφωμένες οι οδηγίες σχετικά με τις δημόσιες προμήθειες έχει ως συνέπεια να μη μπορεί να υιοθετηθεί το πρώτο σκέλος της πρότασης τροπολογίας 19.
<P>
Η Επιτροπή ενημερώνει ευχαρίστως το Ευρωπαϊκό Κοινοβούλίο κατόπιν αιτήσεώς του, όμως, δεν μπορεί να υιοθετήσει τις προτάσεις τροπολογίας 18 και 20, διότι δεν υπάρχουν πόροι γι' αυτό.
<P>
Τέλος, όσον αφορά την πρόταση τροπολογίας 24, η οποία αφορά τη διαδικασία σύστασης των επιτροπών, η Επιτροπή δεν μπορεί να την υιοθετήσει, λόγω των τροποποιήσεων σε νομικό επίπεδο που πραγματοποιήθηκαν στην απόφαση για τις διαδικασίες των επιτροπών και το οποίο συνεπάγεται ότι απαιτείται η σύσταση κανονιστικής επιτροπής.
<P>
Η Επιτροπή είναι πεπεισμένη ότι οι προτάσεις τροπολογίας του Ευρωπαϊκού Κοινοβουλίου, και στις δύο αναγνώσεις, έχουν συμβάλει σημαντικά σε αυτήν την αναθεώρηση και έχουν προάγει τη δυναμικότητα του EMAS, όσον αφορά στη συμβολή του στη βελτίωση των περιβαλλοντικών επιδόσεων, όσον αφορά τις δραστηριότητες του επιχειρηματικού τομέα σε ολόκληρη την Ένωση.

<SPEAKER ID=333 NAME="Πρόεδρος">
Ευχαριστώ πολύ, κυρία Επίτροπε. Επιτρέψτε μου κατ' εξαίρεση την εξής παρατήρηση: θα μπορέσετε ίσως να δώσετε μεγαλύτερη προσοχή στα χρονικά περιθώρια που έχουμε θέσει. Η συνάδελφος Reding είναι σήμερα η τελευταία και ασφαλώς θα μου θυμώσει αν αναγκαστεί να είναι ακόμα εδώ στις μία μετά τα μεσάνυχτα. Σας παρακαλώ λοιπόν τις επόμενες φορές να είσαστε πιο σύντομη.
<P>
Η συζήτηση έληξε
<P>
Η ψηφοφορία θα διεξαχθεί αύριο, στις 12.00.

<CHAPTER ID=11>
Οριακές τιμές βενζολίου και μονοξειδίου του άνθρακα στον ατμοσφαιρικό αέρα
<SPEAKER ID=334 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0166/2000) της κ. Breyer, εξ ονομάτος της Επιτροπής Περιβάλλοντος, Δημόσιας Υγείας και Πολιτικής των Καταναλωτών σχετικά με την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά τις οριακές τιμές βενζολίου και μονοξειδίου στον ατμοσφαιρικό αέρα.

<SPEAKER ID=335 LANGUAGE="DE" NAME="Breyer">
Αγαπητοί συνάδελφοι, αξιότιμη κυρία Επίτροπε, θα καταβάλω κάθε προσπάθεια να είμαι σύντομη, επειδή πιστεύω ότι δεν υπάρχουν πολλά σημεία για τα οποία υπάρχουν αμφιβολίες εδώ στο Κοινοβούλιο σχετικά με την παρούσα οδηγία. H οδηγία αυτή είναι ουσιαστικά η δεύτερη θυγατρική οδηγία στο πλαίσιο της οδηγίας σχετικά με την αξιολόγηση και τον έλεγχο της ποιότητας του αέρα. Η πρόταση αποτελεί τμήμα ενός ολοκληρωμένου πακέτου μέτρων για την καταπολέμηση της ρύπανσης του αέρα. Το ουσιαστικό σημείο στην παρούσα οδηγία είναι ότι προβλέπονται για πρώτη φορά στην επικράτεια της ΕΕ οριακές τιμές βενζολίου και μονοξειδίου του άνθρακα. Αποτελεί πολύ σημαντικό βήμα και θα έλεγα ότι πρόκειται για ορόσημο στη νομοθεσία που αφορά την ποιότητα του αέρα, εφόσον για πρώτη φορά ορίζεται οριακή τιμή για μια καρκινογόνο ουσία και συγκεκριμένα για το βενζόλιο που μπορεί να προκαλέσει μάλιστα και λευχαιμία. Γνωρίζουμε ότι οι πηγές του βενζολίου είναι η βενζίνη και το πετρέλαιο και στην Ευρωπαϊκή Ένωση το 80-85% του βενζολίου οφείλεται στην καύση βενζίνης από την κυκλοφορία αυτοκινήτων. Μέχρι σήμερα δεν υπήρχαν οριακές τιμές όσον αφορά τις βλάβες που προκαλεί στην υγεία και κατά συνέπεια ούτε ακίνδυνα όρια επιβάρυνσης του αέρα με βενζόλιο. Η προβλεπόμενη στη Συνθήκη ΕΕ αρχή της πρόληψης καθιστά αναγκαίο τον καθορισμό οριακής τιμής με εξαιρετικά χαμηλό κίνδυνο για την υγεία. Ως εκ τούτου υποστηρίζουμε φυσικά την προκείμενη πρόταση και ειδικά την οριακή τιμή των 5 μικρογραμμαρίων ανά κυβικό μέτρο αέρα.
<P>
Η κοινή θέση βελτίωσε σαφώς την πρόταση της Επιτροπής. Χαιρετίζω επίσης το γεγονός ότι στάθηκε δυνατόν να υιοθετηθούν πολλές από τις τροπολογίες που είχε εγκρίνει το Κοινοβούλιο. Προ πάντων μία από τις τροπολογίες ήταν πολύ ουσιαστική και κεντρικής σημασίας για μας, επειδή η πρόταση της Επιτροπής πρόβλεπε ότι θα μπορούσαν να εγκριθούν παρεκκλίσεις για τα κράτη μέλη όσο συχνά το ζητούσαν. Ουσιαστικά επρόκειτο για λευκή επιταγή που θα ήταν δυνατόν να ανανεώνεται επ' άπειρον. Με τη διαγραφή της εν λόγω παρέκκλισης πετύχαμε έναν συμβιβασμό που μπορούμε να αποδεχθούμε. Στο πλαίσιο της εφαρμογής της οδηγίας είναι επίσης σημαντικό να λάβει κανείς υπόψη του τα προβλήματα των χωρών του νότου και να αναζητήσει συμβιβασμούς. Η πρόταση αντιστοιχεί και σε αυτό που πρότεινε η κ. Schleicher στην Επιτροπής Περιβάλλοντος σε πρώτη ανάγνωση, δηλαδή να μπορεί να γίνει μια εφάπαξ εξαίρεση που θα πρέπει ωστόσο να θεμελιωθεί και δεν θα μπορεί να ισχύει μόνο για κράτη αλλά και για ορισμένες περιφέρειες και ορισμένες περιοχές αλλά επίσης δεν θα πρέπει να υπερβαίνει τα 10 μικρογραμμάρια.
<P>
Ενόψει της διεύρυνσης προς Ανατολάς είναι επίσης σημαντικό τα κράτη για τα οποία θα ισχύουν παρεκκλίσεις να πρέπει να αποδεικνύουν ότι βρίσκονται σε καλό δρόμο και να δείχνουν ότι καταβάλλουν προσπάθειες ώστε να ανταποκριθούν στις συγκεκριμένες απαιτήσεις. Παρ' όλα αυτά η Επιτροπή Περιβάλλοντος υπέβαλε μια σειρά τροπολογιών που δεν θα πρέπει να αμφισβητούνται, δεδομένου ότι όλες τους αναφέρονται στην υποχρέωση πληροφόρησης. Καταστήσαμε εν προκειμένω σαφές ότι θα πρέπει εκμεταλλευτεί κανείς το νέο μέσο, το Διαδίκτυο, για να βελτιώσει την πληροφόρηση. Με αυτόν τον τρόπο διασαφηνίσαμε με ποιόν τρόπο θα είναι δυνατόν να διαβιβάζονται οι πληροφορίες και επισημάναμε επίσης ότι η ρύπανση σε εσωτερικούς χώρους αποτελεί εξίσου μεγάλο πρόβλημα που θα πρέπει να πραγματευθούν τα ερευνητικά προγράμματα της ΕΕ. Όταν μιλάει κανείς για τον εξωτερικό αέρα θα πρέπει, προκειμένου να είμαστε αξιόπιστοι, να καταστεί σαφές ότι θέλουμε να καταβάλουμε προσπάθειες και στον τομέα του αέρα των εσωτερικών χώρων. Επίσης ζητήσαμε με σαφήνεια να υπάρχει καλύτερη τεκμηρίωση από τα κράτη μέλη. Εξάλλου, για τα κράτη μέλη που υποβάλλουν αίτηση για παρεκκλίσεις είναι βασικό να είναι ενημερωμένος εκεί και ο πληθυσμός για το ότι υπάρχουν παρεκκλίσεις καθώς και για τις προσπάθειες που καταβάλλονται προκείμενου να επιτευχθεί τελικά ο στόχος μας των 5 μικρογραμμαρίων το έτος 2010.
<P>
Θα παραμείνω σε αυτά - εξάλλου τελείωσε και ο χρόνος μου. Σημαντική είναι η ταχύτερη δυνατή εφαρμογή της οδηγίας. Πιστεύω ότι έχουμε καταβάλει πολύ μεγάλες προσπάθειες και κανονικά δεν θα πρέπει να υπάρξουν προβλήματα.

<SPEAKER ID=336 LANGUAGE="DE" NAME="Schleicher">
Κύριε Πρόεδρε, κυρίες και κύριοι, όπως ανέφερε ήδη η κ. Breyer συζητούμε σήμερα τη δεύτερη ειδική οδηγία στο πλαίσιο της εγκριθείσας το 1996 οδηγίας-πλαίσιο για την αξιολόγηση και τον έλεγχο της ποιότητας του αέρα. Στόχος είναι κυρίως ο καθορισμός οριακών τιμών για τη συγκέντρωση βενζολίου και μονοξειδίου του άνθρακα προκειμένου να βελτιωθεί ο αέρας καθώς και να αποφευχθούν, να προληφθούν και να μειωθούν βλαβερές επιπτώσεις τόσο στην υγεία των ανθρώπων όσο και στο περιβάλλον.
<P>
Αληθεύει ότι κύρια πηγή εκπομπών των δύο βλαπτικών ουσιών, του βενζολίου και του μονοξειδίου του άνθρακα, είναι η κυκλοφορία των αυτοκινήτων. Αλλες σημαντικές πηγές είναι για το βενζόλιο η διανομή των καυσίμων, τα διυλιστήρια πετρελαίου και η χημική βιομηχανία, για το δε μονοξείδιο του άνθρακα όλες οι διαδικασίες καύσης. Η παρούσα οδηγία αποτελεί σημαντική συμβολή για τη διατήρηση της καθαρότητας του αέρα και για τη στρατηγική που αφορά το κλίμα. Η πρόταση είχε υποβληθεί από την Επιτροπή τον Δεκέμβριο του 1998. Η φινλανδική Προεδρία είχε καταβάλει σοβαρές προσπάθειες να εκμεταλλευτεί τις νέες νομικές δυνατότητες που προσφέρει η Συνθήκη του Αμστερνταμ και να θέσει σε ισχύ την εν λόγω πρόταση ήδη μετά από την πρώτη ανάγνωση με τις τροπολογίες του Κοινοβουλίου ήδη τον Δεκέμβριο του 1999. Αυτό θα το είχε χαιρετίσει ιδιαίτερα η Ομάδα μας.
<P>
Φυσικά η Ομάδα μας υποστήριξε τις τροπολογίες που τονίζουν ειδικά τους κινδύνους για ορισμένες πληθυσμιακές ομάδες καθώς και τα προβλεπόμενα μέτρα για την προστασία του περιβάλλοντος ως ελάχιστη απαίτηση που θα μπορούσε μάλιστα να γίνει ακόμα πιο αυστηρή. Η Ομάδα μου είχε υποβάλει ήδη στην πρώτη ανάγνωση τις διατάξεις, που διατηρήθηκαν στην κοινή θέση, για την εφάπαξ παράταση της προθεσμίας και για την τήρηση της οριακής τιμής η οποία απαιτείται στα νότια κράτη μέλη λόγω των κλιματικών συνθηκών αλλά και για τον καθορισμό αυτής της οριακής τιμής για τη συγκέντρωση του βενζολίου σε επίπεδο 10 μικρογραμμαρίων ανά κυβικό μέτρο.
<P>
Η κ. Breyer ανέφερε ήδη ότι κατόπιν διανύσαμε μια κοινή πορεία προς την κοινή θέση και είχαμε καλά αποτελέσματα. Η κοινή θέση περιέχει σήμερα ακριβώς την διατύπωση που επιθυμούμε αλλά και οι άλλες διατάξεις της κοινής θέσεις είναι συνεπείς και προβλέπουν εφικτά μέτρα για τη βελτίωση της ποιότητας του αέρα στην Ευρώπη. Η Ομάδα μας συμφωνεί με την προκείμενη κοινή θέση και μπορεί να την εγκρίνει με αυτή τη μορφή. Η ρύθμιση αυτή διασφαλίζει υψηλό επίπεδο προστασίας της υγείας των πολιτών και είναι αρκετά ευέλικτη ώστε να μπορεί να προσαρμοστεί στις απαιτήσεις της τεχνολογικής προόδου.
<P>
Η κ. Breyer έκανε μεγάλες προσπάθειες και μπόρεσε να επιβάλει κατά τη διάρκεια των διαπραγματεύσεων πολλά από τα σημεία που επιθυμούσε το Κοινοβούλιο. Οφείλω ωστόσο να επισημάνω ότι θεωρούμε περιττές τις τροπολογίες που υποβλήθηκαν τώρα. Είναι μεν δικαιολογημένες αλλά ουσιαστικά δεν αξίζει να παρατείνουμε τη διαδικασία λόγω αυτών των τροπολογιών και να περιμένουμε ακόμα περισσότερο μέχρις ότου να εγκριθεί η οδηγία. Αντ' αυτού θεωρούμε πολύ πιο σημαντικό - και κυρία Breyer, το αναφέρατε ήδη - να τεθεί επιτέλους, μετά από αυτήν την εξάμηνη καθυστέρηση, το συντομότερο δυνατόν σε ισχύ η προκείμενη οδηγία που θα συμβάλει στη βελτίωση του αέρα στην Ευρώπη. Ως εκ τούτου η Ομάδα μας δεν θα υπερψηφίσει τις τροπολογίες, ελπίζοντας πως με αυτόν τον τρόπο θα υποστηρίξει την ταχύτερη εφαρμογή της οδηγίας.

<SPEAKER ID=337 LANGUAGE="DE" NAME="Scheele">
Κύριε Πρόεδρε, αρχικά θέλω να ευχαριστήσω την εισηγήτρια για αυτή την πολύ πετυχημένη έκθεση και για την πετυχημένη της εργασία, αλλά φυσικά και όλους τους υπόλοιπους ενεχόμενους για την καλή συνεργασία. Έχω πλήρη επίγνωση πόσο ουσιαστική είναι η οδηγία αυτή για τη θετική ανάπτυξη της πολιτικής περιβάλλοντος στην ευρωπαϊκή επικράτεια. Ορίζεται για πρώτη φορά οριακή τιμή για μια καρκινογόνο ουσία. Τούτο δεν είναι ουσιαστικό μόνο επειδή έχει μεγάλη σημασία να υπάρχει οριακή τιμή για την εν λόγω καρκινογόνο ουσία, αλλά ταυτόχρονα και επειδή θα αποτελέσει υπόδειγμα και για άλλες καρκινογόνες ουσίες για τις οποίες θα πρέπει να υπάρξουν αντίστοιχες ρυθμίσεις.
<P>
Η κύρια πολιτική κατεύθυνση κατά την πρώτη ανάγνωση ήταν να διαμορφωθούν όσο το δυνατόν πιο περιορισμένα και περιοριστικά οι διατάξεις που αφορούν τις παρεκκλίσεις από τις οριακές τιμές. Πιστεύω ότι με τη λύση που βρήκαμε με τις κοινές μας προσπάθειες θα πρέπει να είμαστε κάτι περισσότερο από ευχαριστημένοι. Φυσικά και η Ομάδα μου δίνει ιδιαίτερη σημασία στην ταχύτερη δυνατή εφαρμογή της οδηγίας και θέλουμε να αποφύγουμε μια διαδικασία συνδιαλλαγής.
<P>
Μου είναι επίσης συνειδητό ότι η παρούσα οδηγία δεν είναι ο κατάλληλος χώρος για να συζητήσουμε σχετικά με τη ρύπανση σε εσωτερικούς χώρους. Εντούτοις πιστεύω ότι θα άρμοζε να παραπέμψει κανείς στους κινδύνους της ατμοσφαιρικής ρύπανσης σε εσωτερικούς χώρους και να ζητήσει πρωτοβουλίες, για παράδειγμα περισσότερη έρευνα προς αυτήν την κατεύθυνση. Και τούτο διότι έχει αποδειχθεί ότι με τη ρύπανση του αέρα σε εσωτερικούς χώρους εκτίθενται οι άνθρωποι σε επικίνδυνες για την υγεία τους ουσίες και ειδικά στο καρκινογόνο βενζόλιο. Ως εκ τούτου θα υποστηρίξουμε τις υποβληθείσες τροπολογίες, ελπίζοντας ότι θα αποφύγουμε παρ' όλα αυτά τη διαδικασία συνδιαλλαγής.

<SPEAKER ID=338 LANGUAGE="NL" NAME="Maaten">
Κύριε Πρόεδρε, οι τρεις προλαλήσασες ανέφεραν με ιδιαίτερα εύγλωττο τρόπο περί ποίων σημαντικών προτάσεων πρόκειται εδώ. Πιστεύουμε ότι θα πρέπει να συγχαρούμε και την εισηγήτρια, η οποία αντιμετώπισε με μεγάλη επιτυχία τις περισσότερες τροπολογίες που της υποβλήθηκαν, καθώς και αυτές που είχε υιοθετήσει η Επιτροπή και το Κοινοβούλιο κατά την πρώτη ανάγνωση. Μένει ακόμα να απαντηθεί το ερώτημα εάν θέλουμε να προχωρήσουμε παραπέρα απ' ό,τι έχει γίνει δεκτό στην κοινή θέση. Θεωρούμε τα επιχειρήματα της εισηγήτριας πειστικά και θα ψηφίσουμε υπέρ αυτών.
<P>
Στις συζητήσεις τις οποίες διεξαγάγαμε σχετικά με την οδηγία αυτή υπογραμμίσθηκε ένα ζήτημα, το οποίο θα μπορούσε να είχε αναφερθεί και σε άλλες συζητήσεις σχετικά με το περιβάλλον, ένα ζήτημα το οποίο θεωρώ σημαντικό και θα ήθελα να αναφέρω και εγώ με τη σειρά μου. Πρόκειται για το ερώτημα που μας απασχολεί διαρκώς στα όργανα της ΕΕ: περί τίνος ακριβώς συζητούμε; Γιατί θα πρέπει να αποφασίζουμε εμείς στις Βρυξέλλες ή στο Στρασβούργο για ένα πρόβλημα το οποίο έχει τοπική και μόνο εμβέλεια και να μην το αντιμετωπίζουν οι εθνικές κυβερνήσεις; Δεν αναφέρομαι σε ένα νομικό πρόβλημα, διότι από νομικής άποψης είναι σαφές ότι θα πρέπει να ασχοληθούμε με τέτοια ζητήματα.
<P>
Καταλήξαμε τελικά στο συμπέρασμα ότι σε αυτή την περίπτωση θα ήταν χρήσιμο εάν εμείς, ως Ευρωπαϊκή Ένωση, αντιμετωπίσουμε το πρόβλημα στη βάση της ισότητας απέναντι στο νόμο, δηλαδή να παρέχεται η ίδια προστασία στους ίδιους πολίτες. Καταλαβαίνω βέβαια ότι μπορεί να υπάρχουν και άλλα επιχειρήματα προκειμένου να πούμε: όχι, είναι σημαντικό για εμάς ως Ένωση να συζητούμε τέτοια προβλήματα. Θα παρακαλούσα την επίτροπο να αναφερθεί στο ζήτημα αυτό εάν βρει το χρόνο.

<SPEAKER ID=339 NAME="Wallstrφm">
) Κύριε Πρόεδρε, αξιότιμοι κ.κ. βουλευτές, κατ' αρχάς, θέλω να ευχαριστήσω την εισηγήτρια και την Επιτροπή του Κοινοβουλίου για το πολύ καλό έργο τους. Η έκθεση Breyer συνέβαλε σε μεγάλο βαθμό στην περαιτέρω βελτίωση της πρότασης της Επιτροπής που εξετάστηκε κατά την πρώτη ανάγνωση η οποία έλαβε χώρα τον Δεκέμβριο του προηγούμενου έτους.
<P>
Οι οριακές τιμές που ετέθησαν όσον αφορά το βενζόλιο και το μονοξείδιο του άνθρακα στον ατμοσφαιρικό αέρα έχουν ως βάση τις τελευταίες συστάσεις της Παγκόσμιας Οργάνωσης Υγείας και αποσκοπούν στην επίτευξη ενός υψηλού επιπέδου προστασίας της ανθρώπινης υγείας σε ολόκληρη την Ένωση. Η υιοθέτηση αυτής της οδηγίας θα έχει ως συνέπεια να ηγείται η Ένωση σε διεθνές επίπεδο, όσον αφορά τις οριακές τιμές για το βενζόλιο και το μονοξείδιο του άνθρακα.
<P>
Θέλω να αρχίσω παραθέτοντας την άποψη της Επιτροπής για τις προτάσεις τροπολογίας 2 και 3, οι οποίες εξετάζουν το θέμα της πληροφόρησης της κοινής γνώμης, κάτι που είναι, βέβαια, υψίστης σημασίας. Όπως, ίσως, γνωρίζετε, η Επιτροπής υιοθέτησε αυτήν τη εβδομάδα μια νέα οδηγία, η οποία θα βελτιώσει περαιτέρω την πρόσβαση στην πληροφόρηση σχετικά με το περιβάλλον. Η Επιτροπή υιοθετεί την πρόταση τροπολογίας 2, η οποία αναφέρεται ρητά στο Internet. Το πρώτο σκέλος της πρότασης τροπολογίας 3 εξετάζει το θέμα των ιδιαίτερων προσπαθειών που πρέπει να καταβάλλουν τα κράτη μέλη ώστε να ενημερώσουν αυτούς που θίγονται από τις εξαιρέσεις, όσον αφορά τις προθεσμίες για να γίνουν σεβαστές οι οριακές τιμές του βενζολίου. Η Επιτροπή συμφωνεί, κατ' αρχήν, μ' αυτήν την προϋπόθεση, ωστόσο, παραπέμποντας στην κοινή θέση, στο άρθρο 8.3 της οδηγίας 96/62/ΕΟΚ, δηλαδή, την οδηγία πλαίσιο για την ποιότητα του ατμοσφαιρικού αέρα, τα κράτη μέλη υποχρεούνται ήδη να συνθέτουν αυτήν την πληροφόρηση και να την καταστήσουν προσιτή στην κοινή γνώμη. Ως εκ τούτου, για να μπορεί η Επιτροπή να υιοθετήσει το πρώτο σκέλος της πρότασης τροπολογίας 3, πρέπει να επαναδιατυπωθεί σε πολύ μεγάλο βαθμό. Το δεύτερο σκέλος της πρότασης τροπολογίας 3 περιέχει την προϋπόθεση να υπάρχει ελεύθερη πρόσβαση του κοινού στην τεκμηρίωση της επιλογής των τοποθεσιών όπου λαμβάνονται τα δείγματα από τα κράτη μέλη. Μολονότι τα κράτη μέλη, σύμφωνα με τη σύμβαση του Εrhus, έχουν ήδη αυτήν την υποχρέωση, η Επιτροπή υιοθετεί την πρόταση τροπολογίας.
<P>
Συνεχίζω με τις προτάσεις τροπολογίας 1 και 4 που και οι δύο εξετάζουν το θέμα της επίβλεψης της οδηγίας από την Επιτροπή το έτος 2004. Η αναθεώρηση θα ενταχθεί στην πρώτη έκθεση αναφοράς σχετικά με το νέο ολοκληρωμένο πρόγραμμα για τον καθαρο ατμοσφαιρικό αέρα, το οποίο η Επιτροπή επεξεργάζεται. Ήδη στην κοινή θέση ορίζεται ήδη ότι ο στόχος της αναθεώρησης είναι να μελετηθούν τα τελευταία αποτελέσματα και, αν παραστεί ανάγκη, να βελτιωθεί περαιτέρω η προστασία. Εφόσον η ρύπανση του ατμοσφαιρικού αέρα στο εσωτερικό των οικιών μπορεί να προκαλέσει σοβαρά προβλήματα υγείας, η Επιτροπή θα λάβει υπόψη της αυτό το θέμα κατά τη διαδικασία της αναθεώρησης. Ως εκ τούτου, η πρόταση τροπολογίας 1 μπορεί να υιοθετηθεί κατ' αρχήν, αλλά, πρέπει, όμως, να επαναδιατυπωθεί.
<P>
Τέλος, καταλήγω στην πρόταση τροπολογίας 4, η οποία θίγει ένα σημαντικό θέμα. Το δυσκολότερο σημείο των διαπραγματεύσεων στο Συμβούλιο ήταν οι οριακές τιμές του βενζολίου και η προθεσμία για την επίτευξή τους. Τα κράτη μέλη της Νότιας, κυρίως, Ευρώπης θεώρησαν, έχοντας ως υπόβαθρο τα αποτελέσματα μιας επίκαιρης έρευνας σχετικά με το βενζόλιο, ότι δεν ήταν σίγουρο αν θα μπορούσαν να επιτύχουν την οριακή τιμή των 5 Φg/m3 ως το έτος 2010. Παρόλα αυτά, το άρθρο 3.2 της κοινής θέσης συνιστά τώρα μία μόνο δυνατότητα μιας πενταετούς παράτασης της προθεσμίας υπό ορισμένες προϋποθέσεις. Εκτός αυτού, κατά τη διάρκεια αυτής της περιόδου δεν επιτρέπεται να γίνει υπέρβαση της πυκνότητας των 10 Φg/m3. Θέλω να τονίσω ότι αυτό είναι σύμφωνο με την πρόταση τροπολογίας 22, η οποία υπεβλήθη κατά την πρώτη ανάγνωση του Κοινοβουλίου. Αυτή η συμφωνία θα μπορούσε να επιτευχθεί μόνο με μια προσθήκη στο άρθρο 7.3, όπου αναφέρεται ρητά ότι η Επιτροπή μπορεί να προτείνει περαιτέρω παρατάσεις βάσει των αποτελεσμάτων της αναθεώρησης του έτους 2004. Σε καθαρά νομικό επίπεδο, αυτή η ρήτρα δεν σημαίνει ότι το δικαίωμα ανάληψης πρωτοβουλιών από την Επιτροπή περιορίζεται ή επηρεάζεται, αλλά, μπορεί να ειδωθεί ως ένα σημαντικό τμήμα του τελικού συμβιβασμού που επετεύχθη στο Συμβούλιο. Σύμφωνα με την πρόταση τροπολογίας 4 δεν έπρεπε να συμπεριλαμβάνεται αυτό το κείμενο, κάτι που θα μπορούσε να θέσει σε κίνδυνο τη συμφωνία με το Συμβούλιο. Η Επιτροπή θεωρεί ότι η συνδιαλλαγή στην οποία θα μπορούσε να οδηγήσει έχει ως συνέπεια να υπάρξει μια περιττή καθυστέρηση της υιοθέτησης αυτής της σημαντικής οδηγίας, στην οποία καθορίζονται για πρώτη φορά οριακές τιμές για το βενζόλιο και το μονοξείδιο του άνθρακα στον ατμοσφαιρικό αέρα. Ως εκ τούτου, η Επιτροπή δεν μπορεί να υιοθετήσει την πρόταση τροπολογίας 4.
<P>
Τέλος, θέλω να δηλώσω ότι θεωρώ ότι η κοινή θέση αποτελεί έναν πολύτιμο συμβιβασμό, στον οποίο ευελπιστώ ότι όλοι στο Κοινοβούλιο θα συναινέσουν χωρίς μεγάλες τροποποιήσεις.

<SPEAKER ID=340 NAME="Πρόεδρος">
Ευχαριστώ πολύ, κυρία Επίτροπε Wallstrφm.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00

<CHAPTER ID=12>
Περιβαλλοντικές επιθεωρήσεις
<SPEAKER ID=341 NAME="Πρόεδρος">
Η ημερήσια διάταξη προβλέπει τη σύσταση για δεύτερη ανάγνωση (A5-0164/2000), εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών σχετικά με την κοινή θέση του Συμβουλίου εν όψει της έγκρισης σύστασης του Ευρωπαϊκού Κοινοβουλίου και του Συμβουλίου για τον καθορισμό ελαχίστων κριτηρίων σχετικά με τις περιβαλλοντικές επιθεωρήσεις στα κράτη μέλη. (εισηγήτρια: η κ. Jackson)

<SPEAKER ID=342 LANGUAGE="EN" NAME="Jackson">
 (PPE-DE), εισηγήτρια. (EN) Κύριε Πρόεδρε, η βασική ιδέα της έκθεσης που καταθέτω είναι ότι η πρόταση της Ευρωπαϊκής Επιτροπής για σύσταση σχετικά με το θέμα αυτό πρέπει να αλλάξει και να γίνει οδηγία και, όπως θα δείτε από την έκθεσή μου, η άποψη αυτή εξασφάλισε σχεδόν ομόφωνη στήριξη από την Επιτροπή Περιβάλλοντος.
<P>
Τα μέλη της επιτροπής συμφώνησαν μαζί μου ότι μία σύσταση είναι υπερβολικά αδύναμο μέσο για αυτή την περίπτωση. Φαντάζομαι ότι μία σύσταση είναι στην πραγματικότητα το αντίστοιχο του να κατέβουμε όλοι στο κέντρο του Στρασβούργου και να προσέλθουμε στον καθεδρικό για να πραγματοποιήσουμε μία συλλογική δέηση. Αυτό είναι στην πραγματικότητα η σύσταση. Η Ευρωπαϊκή Επιτροπή δεν μπορεί με κανένα τρόπο να γυρίσει στα κράτη μέλη και να τους πει ότι δεν έχουν τηρήσει μία σύσταση, γιατί η σύσταση λέει απλώς ότι μπορούν να κάνουν κάτι, δεν τους λέει ότι πρέπει να το κάνουν.
<P>
Η Επιτροπή ανησυχεί ιδιαίτερα για την έκθεση αυτή επειδή αναγνωρίζει ότι εάν συνεχίσουμε να επιμένουμε σε οδηγία αντί για σύσταση, το όλο θέμα ενδέχεται να ναυαγήσει στο Συμβούλιο. Συμμερίζομαι τις ανησυχίες της Επιτροπής. Προσπάθησα ειλικρινά στην Επιτροπή Περιβάλλοντος να κάνω τα μέλη να συμφωνήσουν σε μία σύσταση αντί για οδηγία. Έλαβα μία πολύ αγενή απάντηση από αυτούς, την οποία δεν θα σας επαναλάβω, αλλά αντανακλάται βασικά στην έκθεσή μου.
<P>
Θέλουν οδηγία και όχι σύσταση. Και, όντως, εάν οι κατευθυντήριες γραμμές για την περιβαλλοντική επιθεώρηση, την επιβίωση των οποίων η Επιτροπή επιθυμεί τόσο σφόδρα, ενσωματώνονταν σε μία σύσταση, η επιτροπή μου θεωρεί ότι απλώς θα αγνοούνταν. Θέλουμε μία οδηγία που θα δεσμεύει οριστικά τα κράτη μέλη να θεσπίσουν περιβαλλοντικές επιθεωρήσεις, οι οποίες θα ενεργούν βάσει παρόμοιων γενικά γραμμών.
<P>
Πρέπει να υπογραμμίσω ότι αυτό που δεν θέλω να δω, σε περίπτωση που κάποιος μου το προσάψει, είναι ένα υπερεθνικό ευρωπαϊκό περιβαλλοντικό σώμα επιθεωρητών: πολλά ανθρωπάκια με μπλε στολές και χρυσά αστεράκια να τρέχουν πάνω κάτω στα κράτη μέλη και να υποβάλλουν εκθέσεις στις Βρυξέλλες αναφέροντας τι πάει στραβά ή και, στην περίπτωση της Γερμανίας, τι πάει καλά. Δεν χρειαζόμαστε ένα υπερεθνικό σώμα επιθεωρητών. Πιστεύω, και η επιτροπή μου συμφωνεί, ότι την πρωταρχική ευθύνη εφαρμογής της περιβαλλοντικής νομοθεσίας της Ευρωπαϊκής Ένωσης πρέπει να βρίσκεται σταθερά εκεί όπου ανήκει, στα κράτη μέλη.
<P>
Δεν μπορούμε να κατανοήσουμε την ετοιμότητα της Επιτροπής να προτείνει μόνο το ελάχιστο δυνατό. Η αδιαφορία για την περιβαλλοντική νομοθεσία της Ευρωπαϊκής Ένωσης αποτελεί ένα ανησυχητικό πλαίσιο για αυτή την πρόταση. Εχθές ήταν μία ιστορική ημέρα για την Ευρωπαϊκή Ένωση, όχι, σπεύδω να προσθέσω, μόνο λόγω της επίσκεψης του Προέδρου Σιράκ στο Στρασβούργο, αλλά γιατί έγινε γνωστό ότι για πρώτη φορά επιβλήθηκε από το Ευρωπαϊκό Δικαστήριο πρόστιμο, ένα κανονικό πρόστιμο 20.000 ευρώ την ημέρα κατά της Ελλάδας, επειδή αυτή δεν τήρησε μία οδηγία της Ευρωπαϊκής Ένωσης για το περιβάλλον. Ωστόσο είναι ενδιαφέρον να σημειωθεί ότι αυτή η υπόθεση άρχισε στην πραγματικότητα πριν από δεκατρία χρόνια και σχετίζεται με μία οδηγία που έρχεται από ακόμα παλαιοτέρα.
<P>
Μέχρι αυτή τη στιγμή, άλλες εννέα υποθέσεις σχετικά με το περιβάλλον έχουν επιστρέψει στο Δικαστήριο για δεύτερη φορά, επειδή οι χώρες έχουν αγνοήσει παλαιότερες αποφάσεις. Εκκρεμούν ούτε λίγο ούτε πολύ 157 υποθέσεις και λυπούμαι που πρέπει να πω ότι σε πολλές περιπτώσεις η Ευρωπαϊκή Επιτροπή δεν έχει καταφέρει να δράσει, να φέρει τις υποθέσεις ενώπιον του Δικαστηρίου, επειδή δεν γνωρίζει τι συμβαίνει στα κράτη μέλη, καθώς οι εμπλεκόμενες χώρες δεν καταθέτουν εκθέσεις στις Βρυξέλλες για με τις ενέργειές τους σχετικά με τη νομοθεσία.
<P>
Ένας από τους λόγους για τους οποίες δεν έχουν καταθέσει εκθέσεις είναι ότι οι ίδιες οι χώρες δεν γνωρίζουν τι συμβαίνει. Γιατί δεν γνωρίζουν; Γιατί δεν έχουν συστήματα περιβαλλοντικής επιθεώρησης, τα οποία σχηματίζουν την απαραίτητη βάση πάνω στην οποία χτίζεται ολόκληρο το οικοδόμημα της συμμόρφωσης με την ευρωπαϊκή περιβαλλοντική νομοθεσία.
<P>
Χρειαζόμαστε το είδος της οδηγίας που επιθυμεί η Επιτροπή Περιβάλλοντος. Μία σύσταση δεν θα φέρει αποτελέσματα. Ελπίζω ότι η Ευρωπαϊκή Επιτροπή έχει το κουράγιο -και το εννοώ όταν λέω κουράγιο- να δεχθεί τις τροπολογίες του Ευρωπαϊκού Κοινοβουλίου. Ελπίζω ότι η Ευρωπαϊκή Επιτροπή θα έχει το θάρρος να εισέλθει στη διαδικασία συνδιαλλαγής στο πλευρό του Κοινοβουλίου εναντίον, γιατί εναντίον θα είναι, του Συμβουλίου. Πιστεύω ότι κάποια μέλη του Συμβουλίου πραγματικά ταλαντεύονται προς την κατεύθυνση της οδηγίας παρά της σύστασης. Οι πολύ μικρές υποχωρήσεις που έχει προτείνει μέχρι στιγμής το Συμβούλιο, όπως αναφέρονται στην αιτιολογική σκέψη αυτής της πρότασης, απλώς δεν είναι αρκετές.

<SPEAKER ID=343 LANGUAGE="EN" NAME="Davies">
Κύριε Πρόεδρε, όσοι από εμάς επέζησαν της διαδικασίας συνδιαλλαγής για την οδηγία-πλαίσιο σχετικά με το νερό πρέπει να χαιρόμαστε που εδώ έχουμε ένα θέμα που είναι απολύτως ξεκάθαρο και ευκολονόητο. Το πρώτο θέμα είναι ότι επιθυμούμε ίση και αποτελεσματική εφαρμογή της περιβαλλοντικής νομοθεσίας σε ολόκληρη την Ευρωπαϊκή Ένωση και πρέπει να συμφωνήσουμε όλοι σε αυτή την αρχή.
<P>
Το ερώτημα προφανώς είναι γιατί δεν έγινε αυτό πιο νωρίς. Γιατί δεν κατέθεσαν οι προκάτοχοι της Επιτρόπου προτάσεις νωρίτερα και γιατί οι προτάσεις που παρουσιάζονται τώρα είναι τόσο οικτρά αδύναμες; Τίθεται επίσης ένα ζήτημα για τα κράτη μέλη. Γιατί υιοθετούν περιβαλλοντική νομοθεσία εάν στην πραγματικότητα δεν έχουν τα μέσα να ελέγξουν σωστά εάν εφαρμόζεται και δεν προτίθενται να διασφαλίσουν ότι εφαρμόζεται κατάλληλα;
<P>
Στην περιφέρειά μου, στη βορειοδυτική Αγγλία, υπάρχουν εταιρείες χημικών. Κάποιες από αυτές, λυπούμαι που το λέω, εκλύουν ρυπογόνα υλικά στον αέρα και το νερό. Επιθεωρούνται. Λαμβάνεται δράση. Υποχρεούνται να φροντίσουν ώστε να μην μολύνουν με τις δραστηριότητές τους. Πληρώνουν το τίμημα για αυτό. Αλλά ανταγωνίζονται με εταιρείες χημικών από άλλα κράτη της Ευρωπαϊκής Ένωσης που δεν αναγκάζονται να διεξάγουν επιθεωρήσεις, που δεν αναγκάζονται να πληρώνουν το τίμημα, και έτσι δεν είναι σε θέση να ανταγωνίζονται επί ίσοις όροις. Απλώς δεν είναι δίκαιο.
<P>
Το δεύτερο θέμα είναι η ξεκάθαρη διαμάχη μεταξύ του Κοινοβουλίου και του Συμβουλίου. Οποίος φοιτητής επιθυμεί να κατανοήσει τη διαδικασία της συνδιαλλαγής ή της συναπόφασης έχει μπροστά του μία ωραία, πρώτης τάξεως περίπτωση για μελέτη. Έχουμε εξουσίες συναπόφασης, αλλά έχουμε και την απειλή από το Συμβούλιο ότι εάν δεν πειθαρχήσουμε, τότε θα εγκαταλείψει το όλο νομοθέτημα. Ε, ας το πράξει λοιπόν, όπως μόλις είπε η κ. Jackson.
<P>
Το μήνυμα για τη Γαλλική Προεδρία είναι ότι επιθυμούμε απτή πρόοδο. Δεν θέλουμε να δούμε να εγκαταλείπεται η νομοθεσία. Υπάρχει χώρος για συμβιβασμό, ίσως όσον αφορά την ημερομηνία εφαρμογής. Όλα τα θεσμικά όργανα στην Ευρωπαϊκή Ένωση θέλουν να εφαρμόζονται σωστά οι νόμοι. Είναι καιρός να δώσουμε σε αυτά τα θερμά αλλά μάλλον συγκεχυμένα αισθήματα πραγματικό νόημα και δράση.

<SPEAKER ID=344 LANGUAGE="EN" NAME="Wallstrφm">
Κύριε Πρόεδρε, θα ήθελα κατ' αρχάς να ευχαριστήσω την εισηγήτρια, την κ. Jackson, και την Επιτροπή Περιβάλλοντος για το έργο της σχετικά με αυτή την πρόταση για τις περιβαλλοντικές επιθεωρήσεις. Δεν μπορώ να αντισταθώ στον πειρασμό να επισημάνω στην κ. Jackson ότι μου υπενθυμίζει την υπόσχεσή μου προς την Επιτροπή Περιβάλλοντος να μην προτείνω συνεχώς νέες οδηγίες αλλά να επικεντρωθώ στην εφαρμογή. Η ελλιπής εφαρμογή των περιβαλλοντικών κανόνων δεν οφείλεται επ' ουδενί λόγω σε έλλειψη τέτοιων κανόνων και οδηγιών. Έχουμε πλήθος τέτοιων νομοθετημάτων και πραγματικά επιθυμούμε να επιτύχουμε κάτι. Θέλουμε να δούμε αποτελέσματα.
<P>
Έτσι, πήγαμε κατευθείαν στο θέμα κλειδί: θα έπρεπε να είναι σύσταση ή οδηγία; Δεν πρέπει να σας εκπλήσσει το γεγονός ότι η Επιτροπή δεν μπορεί να συμφωνήσει στην προταθείσα αλλαγή από σύσταση σε οδηγία, για τους ακόλουθους λόγους. Η ανακοίνωση της Επιτροπής του 1996 σχετικά με την εφαρμογή της κοινοτικής περιβαλλοντικής νομοθεσίας διαπίστωσε μία διαφορά μεταξύ των συστημάτων επιθεώρησης των κρατών μελών και αναγνώρισε την αναγκαιότητα να διασφαλιστεί η εκτέλεση κάποιων ελάχιστων εργασιών επιθεώρησης. Ίσως να μην είναι τόσο κακή η ιδέα να έχουμε αυτούς τους ανθρώπους με τις μπλε στολές και τα χρυσά αστέρια για να ελέγχουν τι γίνεται!
<P>
Η ανακοίνωση πρότεινε να καταρτισθούν κατευθυντήριες γραμμές, αφήνοντας στα κράτη μέλη την επιλογή των δομών και των μηχανισμών, που θα συνδυάζονται όπου αρμόζει με τα υπάρχοντα συστήματά τους.
<P>
Κάτι θα καταφέρει και μία σύσταση. Ορισμένα κράτη μέλη έχουν ήδη πολύ ανεπτυγμένα σώματα επιθεωρητών ή άλλες υπηρεσίες και οι κατευθυντήριες γραμμές θα διασφαλίσουν ότι τα διευθύνουν σύμφωνα με τα κοινά πρότυπα, χωρίς απαραίτητα να πρέπει να αλλάξουν τα συστήματά τους τόσο πολύ. Όσον αφορά τα κράτη μέλη που δεν έχουν τέτοιες υπηρεσίες, η σύσταση θα τους βοηθήσει δίνοντας τους την ευκαιρία κατ' αρχάς, με την δυνατότητα κοινοτικής χρηματοδότησης των δικαιούχων κρατών μελών, να αναπτύξουν την υποδομή τους και τις ικανότητές τους.
<P>
Μία οδηγία πιθανόν να έχει ως αποτέλεσμα ορισμένα κράτη μέλη να δυσκολευτούν πολύ στη συμμόρφωσή τους με το σύνολό της οδηγίας τη στιγμή που θα τεθεί σε ισχύ, και αυτό δεν κρίθηκε πρακτικώς ή ψυχολογικώς επιθυμητό από την Επιτροπή. Είμαι πεπεισμένος ότι η προσέγγιση του "καρότου" θα επιτύχει καλύτερο αποτέλεσμα αυτή του από αυτή του "μαστιγίου" στην παρούσα φάση της ανάπτυξης των εθνικών σωμάτων επιθεωρητών.
<P>
Έχουμε ήδη επιτύχει κάποια πρόοδο στον τομέα με το πρόγραμμα ανταλλαγής επιθεωρητών IMPEL και το υπόλοιπο έργο που έχει επιτελέσει το IMPEL σχετικά με τις επιθεωρήσεις, την συχνότητα ελέγχων των επιθεωρήσεων, κλπ.
<P>
Η πρόταση θα έπρεπε, ως εκ τούτου, να θεωρηθεί ως ένα πρώτο βήμα στο πλαίσιο ενός διαρκούς προγράμματος και η εμπειρία που θα αποκτηθεί από αυτή την επιχείρηση θα μας βοηθήσει να εξετάσουμε σε επόμενα στάδια τον τρόπο διεύρυνσης της φύσης, του πεδίου και της εφαρμογής των ελάχιστων απαιτήσεων. Η πρόταση απαιτεί από τα κράτη μέλη να καταθέτουν εκθέσεις για την επιχείρηση και θα το φροντίσω αυτό προσωπικά. Εάν αποκαλυφθεί ότι τα κράτη μέλη δεν την εφαρμόζουν στην πράξη, τότε δεν θα διστάσουμε να καταθέσουμε πρόταση για οδηγία.
<P>
Η θέση του Συμβουλίου των κρατών μελών, ακόμα και εκείνων με ανεπτυγμένα σώματα επιθεωρητών, ήταν ομόφωνα υπέρ μίας μη δεσμευτικής νομοθεσίας σε αυτό το στάδιο. Και για να είμαστε ρεαλιστικοί, εάν το Κοινοβούλιο συνεχίσει να ζητά οδηγία θα καταλήξουμε χωρίς απολύτως κανένα μέσο. Στην περίπτωση αυτή, θα έχουμε απογοητεύσει εκείνα τα κράτη μέλη που χρειάζονται περισσότερο βοήθεια και καθοδήγηση, και συνεπώς δεν θα υπάρξει καμία αλλαγή του στάτους κβο και καμία βελτίωση της εφαρμογής της νομοθεσίας σε αυτά τα κράτη μέλη. Για τους λόγους αυτούς, η Επιτροπή δεν μπορεί να δεχτεί καμία από τις προτεινόμενες τροπολογίες σχετικά με την αλλαγή της μορφής της πρότασης από σύσταση σε οδηγία.
<P>
Η επιτροπή δεν μπορεί να δεχτεί τις ακόλουθες τροπολογίες ουσίας: Τροπολογία 5 σχετικά με την παροχή βοήθειας στα κράτη μέλη για τη διάκριση μεταξύ εθνικής νομοθεσίας - παραδείγματος χάρη νομοθεσίας που δεν πηγάζει από την ΕΕ - και ευρωπαϊκής νομοθεσίας. Τροπολογία 6 και 11 οι οποίες προσπαθούν να μετατρέψουν την εθελοντική κατάθεση εκθέσεων και τα συμβουλευτικά προγράμματα σε υποχρεωτικά. Την τροπολογία 12, μέρος 2, επειδή δεν προσθέτει τίποτα. Η πρόταση ήδη κάνει λόγο για εκθέσεις που θα βρίσκονται σε εύκολα προσβάσιμες βάσεις δεδομένων. Τροπολογία 13, μέρος 2, αναφορικά με τη διάθεση των εκθέσεων των επιτόπιων επιθεωρήσεων εντός δύο μηνών, γιατί η έκφραση της κοινής θέσης "όσο το δυνατόν γρηγορότερα" είναι προτιμότερη. Και τροπολογία 14 η οποία επιδιώκει να περιορίσει σε σύντομα στοιχεία τις πληροφορίες για τη συμμόρφωση που θα περιλαμβάνονται στις εκθέσεις προς την Επιτροπή, κάτι που δεν επαρκεί για τους σκοπούς της Επιτροπής.
<P>
Ωστόσο, εάν η πρόταση πρόκειται να παραμένει στη μορφή της σύστασης, η Επιτροπή μπορεί να δεχθεί κατ' αρχήν τις τροπολογίες 2, 10, δεύτερο μέρος, και 15, δεύτερο μέρος, σχετικά με το σημείο 9.1. Όλες τους αφορούν τη συμμετοχή του ΕΟΠ ή/και το IMPEL σε ορισμένες δραστηριότητες σχετικά με τις επιθεωρήσεις. Οι τροπολογίες αυτές έγιναν δεκτές από την Επιτροπή κατά τη φάση της πρώτης ανάγνωσης και συμπεριλαμβάνονται στην αναθεωρημένη πρόταση της Επιτροπής.

<SPEAKER ID=345 NAME="Πρόεδρος">
Ευχαριστώ πολύ, κυρία Επίτροπε Wallstrφm.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00

<CHAPTER ID=13>
Προστασία των δασών
<SPEAKER ID=346 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0152/2000) της κ. Redondo Jimιnez, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με
<P>
I. την πρόταση κανονισμού του Ευρωπαϊκού Κοινοβουλίου και του Συμβουλίου που τροποποιεί τον κανονισμό (ΕΟΚ) αριθ. 3528/86 για την προστασία των δασών στην Κοινότητα από την ατμοσφαιρική ρύπανση (COM(1999) 379 - C5-0076/1999 - 1999/0159 - 1999/0160(COD))
<P>
II. την πρόταση κανονισμού του Ευρωπαϊκού Κοινοβουλίου και του Συμβουλίου που τροποποιεί τον κανονισμό (ΕΟΚ) αριθ. 2158/92 για την πυροπροστασία των κοινοτικών δασών (COM(1999) 379 - C5-0077/1999 - 1999/0160(COD))

<SPEAKER ID=347 NAME="Redondo Jimιnez">
Κύριε Πρόεδρε, κύριε Επίτροπε, κυρίες και κύριοι συνάδελφοι, το Συμβούλιο καταθέτει την τροποποίηση των δύο Κανονισμών, του 3528/86 κατά της ρύπανσης των δασών και του 2158/92 σχετικά με την πρόληψη και την καταπολέμηση των πυρκαγιών, μέσω δύο Κανονισμών, του 307 και του 308 του 1997, βάσει του άρθρου 43 της παλαιάς Συνθήκης.
<P>
Το Κοινοβούλιο προσέφυγε στο Δικαστήριο με μια αγωγή της 30ης Απριλίου του 1997, που εκδικάστηκε στις 25 Απριλίου του 1999. Το Δικαστήριο εξέδωσε απόφαση στις κοινές υποθέσεις 164 και 165 του 1997 με την οποία ακυρώνει αμφότερους τους Κανονισμούς και τους οποίους το Συμβούλιο θα έπρεπε να είχε θεσπίσει βάσει του άρθρου 130 S της παλιάς Συνθήκης, ήτοι το τωρινό άρθρο 175, ως αποκλειστική νομική βάση· παράλληλα όμως, το Δικαστήριο ανέστειλε τις συνέπειες της ακύρωσης έως ότου το Συμβούλιο εγκρίνει εντός εύλογου διαστήματος νέους κανονισμούς για τον συγκεκριμένο σκοπό.
<P>
Η Ευρωπαϊκή Επιτροπή και τα κράτη μέλη δεσμεύτηκαν σε διεθνές επίπεδο στις Υπουργικές Διασκέψεις σχετικά με την προστασία των δασών στο Ελσίνκι, το 1993, και στο Στρασβούργο, το 1990, να μεριμνούν σε σταθερή βάση για τις ζημίες που υφίστανται τα δάση.
<P>
Σε κανέναν δεν διαφεύγουν οι σημαντικές λειτουργίες που επιτελούν τα δάση σε όλες τους τις πτυχές, τόσο τις οικονομικές, όσο και τις οικολογικές και κοινωνικές, ούτε τη λειτουργία τους σε ό,τι αφορά την προστασία του εδάφους, του κλίματος, του νερού, της χλωρίδας και της πανίδας, διασφαλίζοντας απαραίτητες ισορροπίες για την ανάπτυξη μιας βιώσιμης γεωργικής δραστηριότητας και προκειμένου για τη διαχείριση των αγροτικών περιοχών.
<P>
Τα κράτη μέλη δημιούργησαν δίκτυα συστηματικής επιτήρησης και σταθμούς παρατήρησης για στενή και διαρκή επιτήρηση των δασικών οικοσυστημάτων. Πρόκειται για μελέτες που απαιτούν μακρές περιόδους προπαρασκευής και τα αποτελέσματα των οποίων εξαρτώνται, υπό την έννοια της προσκτηθείσας βελτίωσης των γνώσεων σε ό,τι αφορά τις αιτιώδεις σχέσεις μεταξύ των αλλαγών που υφίστανται τα δασικά οικοσυστήματα και τους παράγοντες που τα επηρεάζουν, από τη συνέχιση για μια μεγαλύτερη περίοδο αυτού του έργου επιτήρησης, πρόληψης και μελέτης.
<P>
Σε ό,τι αφορά τις πυρκαγιές, μελετώνται οι αιτίες τους, τα μέτρα πρόληψης και η επιτήρηση των δασών.
<P>
Σε ό,τι αφορά τη ρύπανση, με τη δημιουργία δικτύων παρατήρησης, με την πραγματοποίηση περιοδικής απογραφής των ζημιών με την ίδια μεθοδολογία, με την έντονη και διαρκή επιτήρηση των δασικών οικοσυστημάτων, καθώς και με την επεξεργασία μέσω πιλοτικών προγραμμάτων μεθόδων διατήρησης και αναδάσωσης των δασών που έχουν πληγεί.
<P>
Εκτός αυτού, τα κράτη μέλη πρέπει να προβαίνουν περιοδικά σε απολογισμό. Στην πρόταση που εγκρίθηκε ομόφωνα στην Επιτροπή Περιβάλλοντος εισάγονται μικρές τροποποιήσεις που θα παρακαλούσα την Επιτροπή να τις λάβει υπόψη, δεδομένου ότι θα αποφεύγαμε την επιμήκυνση της διαδικασίας.
<P>
Σε αυτή ζητείται να συνδράμει την Επιτροπή μια μόνιμη δασική επιτροπή, όπως υπάρχει για πολλούς άλλους τομείς να προβαίνει σε μια ανάλυση σχετικά με την εφαρμογή αυτού του Κανονισμού σε σχέση με τις οικολογικές, οικονομικές και κοινωνικές πτυχές του, όπως και σε μια συνεκτίμηση κόστους - οφέλους· συμπεριλαμβάνεται μια τροποποίηση σχετικά με τα μεσογειακά δάση ως συγκεκριμένο οικοσύστημα των χωρών του Νότου και λόγω της σημασίας που διαλαμβάνει στην καταπολέμηση της απερήμωσης και της διάβρωσης.
<P>
Αναφορικά με τη χρηματοδότηση, έχω μια εύλογη αμφιβολία: την περίοδο που προηγήθηκε αυτών των κανονισμών, για την καταπολέμηση της ρύπανσης η Επιτροπή πρότεινε 40 εκατομμύρια ευρώ, για την πενταετία, και 70 για την πυροπροστασία. Αυτή τη στιγμή, για την ερχόμενη πενταετία, η Επιτροπή προτείνει 34 εκατομμύρια για την καταπολέμηση της ρύπανσης και 50 για την πυροπροστασία. Μόλις υπήρξε μείωση κατά 6 εκατομμύρια για την καταπολέμηση της ρύπανσης και κατά 20 εκατομμύρια για την πυροπροστασία, χωρίς να λάβουμε υπόψη ούτε την αύξηση του δείκτη του κόστους της ζωής, ούτε την προσχώρηση νέων χωρών, της Αυστρίας, της Σουηδίας και της Φινλανδίας, με αποτέλεσμα σχεδόν να διπλασιαστούν οι δασικές εκτάσεις.
<P>
Κατά συνέπεια, η πρότασή μας θα συνίστατο στην αύξηση της εν λόγω πίστωσης έως 44 και 77 εκατομμύρια για την καταπολέμηση της ρύπανσης και την πυροπροστασία αντίστοιχα.
<P>
Σας παρακαλώ, κύριε Πρόεδρε, δεδομένου ότι ο κ. Cuhna δεν είναι παρών, να μου επιτρέψετε να κάνω χρήση των δύο λεπτών ομιλίας του, όπως μου είπατε προηγουμένως.
<P>
Εδώ έχουμε μια πρόταση της Επιτροπής Προϋπολογισμών. Η Επιτροπή Προϋπολογισμών υποτροπιάζει πάλι καταθέτοντας τροπολογίες στις οποίες δεν θέλει να εμφανίζεται κανένας τύπος κοινοποίησης σε ό,τι αφορά τη χρηματοδότηση. Πιστεύω ότι η Επιτροπή Προϋπολογισμών επιχειρεί να υπεκφύγει τη διαδικασία της συναπόφασης, και προσωπικά θα πρότεινα στο Σώμα, καθώς και στην Επιτροπή, να μη ληφθούν υπόψη οι τροπολογίες της ·
<P>
(Ο Πρόεδρος διακόπτει την ομιλήτρια)

<SPEAKER ID=348 NAME="Πρόεδρος">
Κυρία Redondo, δυστυχώς ο κ. Cunha έφθασε.
<P>
Κύριε Cunha, η κ. Redondo παραλίγο να σας πάρει τον χρόνο αγόρευσής σας.

<SPEAKER ID=349 LANGUAGE="PT" NAME="Cunha">
Κύριε Πρόεδρε, η σημασία των δασών στην Ευρωπαϊκή Ένωση καθίσταται σαφέστατη εάν αναλογιστούμε ότι αυτά καλύπτουν το 36% της επιφάνειας και δημιουργούν 2,2 εκατομμύρια θέσεις εργασίας. Σε διάφορες και πολλές περιοχές της Ευρωπαϊκής Ένωσης, τα δάση αποτελούν συχνά τη μοναδική διέξοδο για οικονομική εκμετάλλευση λόγω της ελάχιστης γονιμότητας των εδαφών και της φειδωλής παρουσίας άλλων φυσικών πόρων. Και είναι προφανές ότι η σημασία των δασών απέχει πολύ από το περιορίζεται απλώς στις πλευρές που αφορούν την οικονομική τους εκμετάλλευση: παρουσιάζουν πολλά άλλα πλεονεκτήματα από κοινωνικής και περιβαλλοντικής άποψης, όπως η είναι προστασία των εδαφών, η περιστολή της διάβρωσης, η διαφύλαξη των υδάτινων πόρων, η βιοποικιλότητα, η εξομάλυνση του κλίματος κ.λπ. Παρ' όλα αυτά τα πλεονεκτήματα, τα δάση αντιμετωπίζονταν ανέκαθεν σαν ένα είδος "αποπαίδι" των κοινοτικών πολιτικών.
<P>
Μόνο μετά το πέρας πολλών ετών, το 1998, και χάρη στις προσπάθειες του Ευρωπαϊκού Κοινοβουλίου, η Ευρωπαϊκή Ένωση κατάφερε τελικώς να εγκρίνει μια στρατηγική με σκοπό τη διαφύλαξη και την ανάπτυξη των δασών. Εντούτοις, δεδομένης της αδιαμφισβήτητης αλληλουχίας των δασών με τη γεωργία και λαμβάνοντας υπόψη τον εδαφικό τους αντίκτυπο, είναι ανεξήγητο γιατί οι προτάσεις της Επιτροπής είναι τόσο λίγο φιλόδοξες και γιατί το Συμβούλιο φαίνεται τόσο κοντόφθαλμο από ιστορικής σκοπιάς.
<P>
Παρά το γεγονός ότι η έγκριση της δασικής στρατηγικής της Ευρωπαϊκής Ένωσης μπορεί να θεωρηθεί σαν ένα θετικό βήμα στο επίπεδο των αντιλήψεων, μέχρι στιγμής αυτή δεν είχε έμπρακτη εφαρμογή. Όλως αντιθέτως, σε ορισμένα ζητήματα σημειώθηκαν μέχρι και οπισθοχωρήσεις, όπως φαίνεται τώρα από τον υπό εξέταση κοινοτικό κανονισμό περί περοστασίας των δασών. Ειδικότερα σε ό,τι αφορά το θέμα που περισσότερο απασχολεί τη χώρα μου - η έκδοση του κανονισμού για την πυροπροστασία των δασών -, είναι όντως λυπηρό το γεγονός ότι, ενώ κατά την περίοδο 1992-1996 διατίθετο στην Ευρωπαϊκή Ένωση ένα ετήσιο ποσό ύψους 14 εκατομμυρίων ευρώ προς το συγκεκριμένο σκοπό, η αντίστοιχη πίστωση καθορίζεται τώρα στα 10 εκατομμύρια ευρώ ετησίως, δηλαδή μειώνεται κατά 40%. Γι' αυτό, κύριε Πρόεδρε, θα επιθυμούσα να προτείνω στο Συμβούλιο και στην Επιτροπή να αυξήσουν αυτό το κονδύλι, καθώς επίσης, εάν υπάρχει δυνατότητα, να προχωρήσουν και στη δημιουργία ενός κοινοτικού συστήματος παροχής πληροφοριών για τις πυρκαγιές των δασών.

<SPEAKER ID=350 NAME="Πρόεδρος">
Συνάδελφοι, σας παρακαλώ να δείξετε κατανόηση. Υπολογίσαμε τους χρόνους και αν επιτρέψουμε σε κάθε ομιλητή να ξεπεράσει τον χρόνο του κατά 20 μόνο δευτερόλεπτα, τότε θα καθόμαστε εδώ μέχρι τη 1 μετά τα μεσάνυχτα. Για τον λόγο αυτό ζητώ την κατανόησή σας για το ότι θα είμαι ακόμη πιο αυστηρός όσον αφορά την τήρηση του χρόνου ομιλίας σας απ ' ότι συνήθως.

<SPEAKER ID=351 NAME="Sornosa Martνnez">
Ευχαριστώ πολύ, κύριε Πρόεδρε. Η κυρία Redondo παρουσιάζει, υπό τον γενικό τίτλο της προστασίας των δασών, μια έκθεση σχετικά με δύο προτάσεις κανονισμού. Μια αναφέρεται στην ατμοσφαιρική ρύπανση που πλήττει τα δάση, και η άλλη στην πρόληψη των πυρκαγιών.
<P>
Προσωπικά θέλω να πω στην κ. Redondo ότι η αντιπροσωπεία των Ισπανών σοσιαλιστών θα υποστηρίξει τις τροπολογίες της. Θα τις υποστηρίξουμε διότι ασπαζόμαστε όλα τα επιχειρήματα που η κ. Redondo εξέθεσε, καθώς και άλλα επιχειρήματα που δεν είχε το χρόνο να εκθέσει. Οι κανονισμοί βάσης είναι αυτοί του 1986 και του 1992, και τώρα η δημοσιονομική χρηματοδότηση είναι μικρότερη, τη στιγμή που, από την ένταξη των βόρειων χωρών στην Ευρωπαϊκή Ένωση, η δασική μάζα είναι ανώτερη.
<P>
Είναι όμως συν τοις άλλοις και το γεγονός ότι η ατμοσφαιρική ρύπανση επιδεινώθηκε συνεπεία της όξινης βροχής, της μεγαλύτερης συγκέντρωσης επικίνδυνων προϊόντων στην ατμόσφαιρα.
<P>
Στην πρόληψη των πυρκαγιών αντιμετωπίζουμε επίσης πολύ χειρότερη κατάσταση, λόγω των κλιματικών αλλαγών και της ξηρασίας που πλήττει πολλές από τις ευρωπαϊκές περιοχές. Προσωπικά θέλω να παραθέσω μερικά πρόσφατα παραδείγματα. Αυτή την εβδομάδα εκδηλώθηκε πυρκαγιά στο μεσογειακό δάσος στα σύνορα Γαλλίας Ιταλίας, πυρκαγιά στο πευκοδάσος της Ostia, στα περίχωρα της Ρώμης, πυρκαγιά στην Αυτόνομη Κοινότητα της Βαλένθια, την περιοχή όπου ζω, όπου μάλιστα υπήρξε ένας νεκρός, ένας αγρότης που επεχείρησε με τα δικά του μέσα να σβήσει, να καταπνίξει μια από τις διάφορες πυρκαγιές που προκλήθηκαν αυτή την εβδομάδα λόγω της ξηρασίας και των υψηλών θερμοκρασιών.
<P>
Όλα αυτά τα επιχειρήματα δικαιολογούν και με το παραπάνω το γεγονός ότι η κ. Redondo καταθέτει αυτές τις τροπολογίες, και ότι εμείς τις στηρίζουμε. Θέλω να πω στην Επιτροπή - και λυπούμαι που η κ. Wδllstrom απουσιάζει αυτή τη στιγμή - ότι μια από τις προτεραιότητες της Ευρωπαϊκής Ένωσης αναφορικά με το περιβάλλον θα έπρεπε να είναι όχι μόνο η καταπολέμηση της ρύπανσης και η πρόληψη των πυρκαγιών, αλλά πρωτίστως μια πολιτική δασικής μέριμνας. Για τον λόγο αυτό θα παράσχουμε την υποστήριξή μας.

<SPEAKER ID=352 NAME="Paulsen">
SV) Κύριε Πρόεδρε, κύριε Επίτροπε, κατοικώ μέσα στα σκανδιναβικα δάση τα οποία αποτελούν ένα μέρος της τεράστιας δασικής έκτασης της Ευρώπης. Στη Σκανδιναβία δεν έχουμε, φυσικά, τα ίδια προβλήματα με αυτά των περιοχών της Μεσογείου. Συνεπώς, δεν στέκει, σ' αυτά τα πλαίσια, να μιλάμε για τα δάση της Ευρώπης. Τα δάση της Ευρώπης διαφέρουν σε πάρα πολύ μεγάλο βαθμό. Θα μπορούσα να διηγούμαι όλη τη νύχτα και όλη την αυριανή ημέρα την ιστορία για το δάσος και για την τεράστια σημασία που θα αποκτήσουν οι δασικές εκτάσεις της Ευρώπης σε μια μελλοντική βιώσιμη Ευρώπη.
<P>
Ωστόσο, αυτή η έκθεση αναφέρεται σ' αυτά που απειλούν τα δάση μας. Η μεγαλύτερη απειλή για τα δάση του Βορρά και της Κεντρικής Ευρώπης είναι η αερομεταφορόμενη ρύπανση. Δυστυχώς, δεν μπορούμε να εμποδίσουμε τη ρύπανση με την δασική πολιτική μόνο, αλλά με την πολιτική για το περιβάλλον, την κυκλοφορία και τη γεωργία, με λίγα λόγια, με μια γενική περιβαλλοντική πολιτική. Αφού οι βλαβερές συνέπειες που πλήττουν τα περισσότερα δάση οφείλονται σε ρύπους που προέρχονται από πολύ μακριά, τότε, η ευθύνη για την ατμόσφαιρα και το κλίμα είναι οικουμενική και ευρωπαϊκή.
<P>
Οι πυρκαγιές δεν συνιστούν κάποιο πρόβλημα για τα δάση της Σκανδιναβίας, το αντίθετο. Για να λάβουν την περιβαλλοντική πιστοποίηση οι ιδιοκτήτες των δασών πρέπει να καίνε μια ορισμένη έκταση ετησίως. Εμείς χρειαζόμαστε περισσότερες πυρκαγιές. Ανάβουμε φωτιές για οικολογικούς λόγους. Στα σκανδιναβικά δάση υπάρχει μια πληθώρα φυτών τα οποία έχουν κηρωμένους σπόρους. Για να μπορέσουν να βλαστήσουν πρέπει να θερμανθούν από μια φωτιά. Επίσης, στη Σκανδιναβία υπάρχουν έντομα που χρειάζονται φλεγόμενες μυρμηγκοφωλιές για να μπορέσουν να αναπαραχθούν.
<P>
Θεωρώ ότι πρέπει να στηρίξουμε την ανάγκη καταπολέμησης των πυρκαγιών των χωρών της Νότιας Ευρώπης, αλλά, θεωρώ επίσης ότι δεν μπορούμε να βάζουμε όλα τα δάση στο ίδιο τσουβάλι αναφερόμενοι, σε αυτήν την περίπτωση, στα ευρωπαϊκά δάση.

<SPEAKER ID=353 LANGUAGE="DE" NAME="Ebner">
Κύριε Πρόεδρε, είναι οπωσδήποτε ευχάριστο που δίδεται όλο και μεγαλύτερη προσοχή στα δάση και στην κατάσταση υγείας των δασών. Πιστεύω εντούτοις ότι δεν είναι αρκετό να διατίθενται στο μέλλον μόνο μεγάλες πιστώσεις - πολύ μεγάλες σε σχέση με το παρελθόν και πολύ μικρές σε σχέση με τις πραγματικές ανάγκες. Σημαντικό θα ήταν να προκαλέσει κανείς αλλαγές στην συνείδηση των ανθρώπων και αυτό όχι τόσο για να διατεθούν χρήματα αλλά για να αποκτήσει ο εθελοντισμός στον τομέα αυτό διαστάσεις που θα αποτελέσουν απαραίτητη προϋπόθεση για την προστασία των δασών.
<P>
Στην περιοχή των Αλπεων ο θεσμός των εθελοντών πυροσβεστών είναι για παράδειγμα κάτι το αυτονόητο. Θα πρέπει να επιχειρήσει κανείς να συγκροτήσει έναν παρόμοιο θεσμό και στις χώρες της Μεσογείου, ώστε να μην καταπολεμά μόνο τις εστίες των πυρκαγιών και να μην δημιουργεί μόνο προστατευτικές υποδομές αλλά να ενισχύσει στους πολίτες και την προθυμία να βοηθούν τους γείτονές τους, να παρέχουν εθελοντικά τις υπηρεσίες τους. Πιστεύω ότι θα πρέπει στο μέλλον να αλλάξει και ο τρόπος σκέψης σχετικά, αφού μόνο με την οικονομική βοήθεια δεν πετυχαίνει κανείς πολλά.

<SPEAKER ID=354 LANGUAGE="PT" NAME="Lage">
Κύριε Πρόεδρε, κύριοι βουλευτές, κύριε Επίτροπε, τα δάση διαδραματίζουν ουσιαστικό ρόλο στη διαφύλαξη των οικολογικών ισορροπιών και ταυτόχρονα συνιστούν μια ανανεώσιμη, αν και σε μακροπρόθεσμη βάση, πηγή φυσικών πόρων. Πέραν τούτου, αποτελούν και μια εικονική και συμβολική επένδυση μυθικού ύψους την οποία δεν πρέπει να παραμελούμε.
<P>
Παρ' όλο που παρατηρείται στο έδαφος της Ευρωπαϊκής Ένωσης μια κάποια ανάκτηση των εκτάσεων που καλύπτονται με δάση, κάθε χρόνο πολλές χιλιάδες εκτάρια καταστρέφονται από την οξίνιση. Κάθε χρόνο, αχανείς δασικές εκτάσεις καίγονται στην Ευρώπη, με αποτέλεσμα να εξαφανίζεται ετησίως, κατά μέσο όρο, περίπου το 1% της δασικής κάλυψης της Ευρώπης. Η βιοποικιλότητα πλήττεται και αυτή με τη σειρά της: η σημερινή κατάσταση διαφόρων φυτικών ειδών έφθασε μάλιστα να είναι ανησυχητική. Γι' αυτό, η χρησιμότητα των δύο υπό συζήτηση κανονισμών είναι αναμφισβήτητη, παρά το γεγονός ότι τα κοινοτικά κονδύλια που διατίθενται προς το σκοπό αυτό είναι εξαιρετικά πενιχρά.
<P>
Ιδιαίτερη σημασία για τη Νότια Ευρώπη - όπως ήδη επισημάνθηκε εδώ - έχει αναμφιβόλως ένας κανονισμός που καθιερώνει ένα κοινοτικό πλαίσιο δράσης που προσβλέπει στην πρόληψη των δασικών πυρκαγιών και στον περιορισμό των καιόμενων εκτάσεων. Ο συγκεκριμένος κανονισμός προβλέπει ειδικότερα τη συγχρηματοδότηση των συστημάτων πρόληψης, εποπτείας και παροχής πληροφοριών, καθώς και εντοπισμού των αιτίων των πυρκαγιών. Για το λόγο αυτό, έχει ανεκτίμητη σημασία.
<P>
Οι γεωγράφοι το γνωρίζουν καλά. Οι νοτιότερες περιοχές της μεσογειακής Ευρώπης βρίσκονται υπό την απειλή μιας διαδικασίας φυσικής απερήμωσης, με την κυριολεκτική έννοια του όρου. Το κλιματολογικό φαινόμενο που οδήγησε στη δημιουργία της ερήμου της Σαχάρας δεν σταματά στη Μεσόγειο και συνεχίζει να επιδρά, συγκεκριμένα, στην Ιβηρική, την Ιταλική και τη Βαλκανική χερσόνησο. Το μεσογειακό δάσος, που παίζει το ρόλο προστατευτικής ασπίδας κατά της επέκτασης αυτού του φαινομένου, καταστρέφεται αδυσώπητα από τις πυρκαγιές. Αυτό το πρόβλημα με τα δάση δεν ενδιαφέρει μόνον τις χώρες του Νότου, των οποίων τα εδάφη πλήττονται, όπως αντίστοιχα, προφανώς, το θέμα της προστασίας των σκανδιναβικών δασών δεν είναι μια υπόθεση η οποία ενδιαφέρει αποκλειστικά τις σκανδιναβικές χώρες.
<P>
Οι χώρες του Νότου, περισότερο από οποιοδήποτε άλλο τμήμα της ευρωπαϊκής επικράτειας, χρειάζονται επειγόντως την εφαρμογή μιας πολιτικής με στόχο την προστασία των δασών. Στο σημείο αυτό, θα ήθελα να συγχαρώ την εισηγήτρια για την εργασία που έφερε σε πέρας, δηλώνοντας ότι συμφωνώ με τις προτάσεις της και με τους στόχους που θέτει.

<SPEAKER ID=355 NAME="Myller">
Αξιότιμε κύριε Πρόεδρε, το περιεχόμενο του ανά χείρας κανονισμού βασίζεται στην κατάσταση που επικρατούσε στα τέλη της δεκαετίας του 1980, και από τότε έχουν αλλάξει πολύ τα πράγματα μέχρι σήμερα. Σε ό,τι αφορά την προστασία των δασών πρέπει να δοθεί περισσότερη έμφαση από ό,τι στο παρελθόν στις συνέπειες των κλιματικών αλλαγών. Κατά την τελευταία δεκαετία έχουμε κατορθώσει να περιορίσουμε τους παραδοσιακούς ρύπους της ατμόσφαιρας - χάρη και στις οδηγίες της ΕΕ - συγχρόνως όμως επιτείνεται ο κίνδυνος να ξεφύγουν από τον έλεγχο οι παγκόσμιες κλιματικές αλλαγές. Η εξέλιξη αυτή πρέπει να αντικατοπτρίζεται επίσης κατά τον εκσυγχρονισμό της παρακολούθησης της κατάστασης των δασών της αΕνωσης.
<P>
Ο κανονισμός που αφορά τα δάση της Κοινότητας πρέπει να τροποποιηθεί, όμως το Κοινοβούλιο δεν θα πρέπει να αναλάβει οικονομικές δεσμεύσεις κατά την περίοδο ισχύος του σημερινού κανονισμού που λήγει το έτος 2001. Υπό αυτές τις συνθήκες, η πρόταση να αυξήσουμε τις πιστώσεις κατά δεκάδες εκατομμύρια ευρώ μόνο και μόνο για ένα χρόνο δεν είναι λογική. Δεν αρκεί ως επιχείρημα το γεγονός ότι η δασική επιφάνεια της αΕνωσης αυξήθηκε μετά την τελευταία διεύρυνση. Οι συνθήκες είναι πολύ διαφορετικές στο Βορρά και στο Νότο. Επί παραδείγματι στη Φινλανδία και στη Σουηδία έχουμε ως επί το πλείστον καταλήξει ήδη στο συμπέρασμα ότι θα χρησιμοποιούμε το δάσος στο βαθμό που αυτό προλαβαίνει να αναπτυχθεί.
<P>
Εδώ, σε επίπεδο αΕνωσης, έχουμε υπό εξέταση αυτή τη στιγμή πολλές νομοθετικές προτάσεις που θα επηρεάσουν πραγματικά την κατάσταση των δασών, μεταξύ άλλων την κοινή θέση επί της οδηγίας για το ανώτατο όριο εκπομπών και την οδηγία που αφορά τις μεγάλες εγκαταστάσεις καύσης αποβλήτων. Πρέπει να υποστηρίξουμε αυτές τις προτάσεις, ώστε να βελτιωθούν όσο το δυνατόν περισσότερο και να επιτύχουμε μέσω αυτών καλύτερη προστασία των δασών από ό,τι στο παρελθόν.

<SPEAKER ID=356 LANGUAGE="DE" NAME="Fischler">
Κύριε Πρόεδρε, αξιότιμοι κυρίες και κύριοι βουλευτές, όπως γνωρίζετε, η Επιτροπή έχει υποβάλει δύο προτάσεις για την τροποποίηση των κανονισμών που αφορούν την προστασία των δασών από την ατμοσφαιρική ρύπανση και τις πυρκαγιές. Στόχος των προτάσεων αυτών είναι η προσαρμογή των δύο κανονισμών στην απόφαση του Ευρωπαϊκού Δικαστηρίου της 25ης Φεβρουαρίου του προηγούμενου έτους, η οποία ορίζει ως κατάλληλη νομική βάση το άρθρο 130 Σ - στο μεταξύ σύμφωνα με τη νέα αρίθμηση το άρθρο 175 της Συνθήκης ΕΕ. Αρχικά θέλω να ευχαριστήσω για τη συνεργασία τους και τις τροπολογίες που υπέβαλαν τις τρεις εισηγήτριες την κ Redondo Jimιnez, την κ. Auroi και την κ Sbarbati, οι οποίες ασχολήθηκαν με τις προτάσεις της Επιτροπής που συζητούνται σήμερα.
<P>
Αυτή η νέα νομική βάση σημαίνει αυτόματα ότι για τη διαδικασία ισχύει η διαδικασία συναπόφασης σύμφωνα με το άρθρο 152 και ότι το χρηματοδοτικό πλαίσιο που περιέχεται στον παρόντα κανονισμό αποκτά δεσμευτικό χαρακτήρα. Κατέστη επίσης αναγκαίο να προσαρμοστούν οι ετήσιες χρηματοδοτήσεις για τις δύο δράσεις στις πιστώσεις που πραγματικά διατέθηκαν από την Επιτροπή Προϋπολογισμών για την περίοδο 1997-2000 καθώς και στα ποσά που προβλέπονται ήδη στο προσχέδιο του Προϋπολογισμού για το έτος 2001. Ως εκ τούτου, η Επιτροπή είναι αδύνατον να συμφωνήσει με τις τροπολογίες 6 και 12 οι οποίες θα προέβλεπαν αύξηση της χρηματοδότησης. Η Επιτροπή δεν μπορεί επίσης να συμφωνήσει με τις τροπολογίες 5 και 11 που αναφέρονται στην επιτροπολογία και προβλέπουν για τους δύο κανονισμούς την εφαρμογή της διαδικασίας συμβουλευτικής επιτροπής. Η Επιτροπή είναι της άποψης ότι αυτό δεν συμβιβάζεται με το περιεχόμενο απόφασης περί επιτροπολογίας της 28ης Ιουνίου του προηγούμενου έτους. Είναι επίσης της άποψης ότι το περιεχόμενο των εν λόγω τροπολογιών θα πρέπει να συζητηθεί εκ νέου στην προβλεπόμενη για το 2001 αναθεώρηση των κανονισμών. Η Επιτροπή θα υποβάλει πριν την λήξη του τρέχοντος έτους σχετικές προτάσεις. Ωστόσο δεν έχει καμία δυσκολία με τις τροπολογίες 1, 2, 3, 4, 7, 8, 9, 10, 12, 13, 14, 15 και 16.

<SPEAKER ID=357 NAME="Πρόεδρος">
Ευχαριστώ πολύ, κύριε Επίτροπε Fischler.
<P>
Είσαστε ο πρώτος Επίτροπος σήμερα που δεν εξάντλησε τον χρόνο της αγόρευσής του, και το λαμβάνουμε υπόψη εκφράζοντας τις ευχαριστίες μας.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00

<CHAPTER ID=14>
MEDIA / MEDIA Plus
<SPEAKER ID=358 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0186/2000) της κ. Hieronymi, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με:
<P>
I. την πρόταση απόφασης του Ευρωπαϊκού Κοινοβουλίου και του Συμβουλίου (1999) (COM(1999)658 - C5-0059/2000 - 1999/0275(COD)που αφορά την εφαρμογή προγράμματος κατάρτισης για τους επαγγελματίες της ευρωπαϊκής βιομηχανίας οπτικοακουστικών προγραμμάτων (MEDIA - Κατάρτιση) (2001-2005)
<P>
II. την πρόταση απόφασης του Συμβουλίου (COM (1999) 658 - C5-0119/2000 - 1999/0276(CNS)) περί της εφαρμογής προγράμματος για την ενθάρρυνση της ανάπτυξης, της διανομής και της προώθησης των ευρωπαϊκών οπτικοακουστικών έργων (MEDIA Plus - Ανάπτυξη, διανομή και προώθηση) (2001-2005)

<SPEAKER ID=359 LANGUAGE="DE" NAME="Hieronymi">
Κύριε Πρόεδρε, αρχικά θέλω να ευχαριστήσω την Επιτροπή και ειδικά την Επίτροπο Reding, τους συναδέλφους σε όλες τις ενεχόμενες επιτροπές για τη εξαιρετική συνεργασία καθώς και για την μέχρι τώρα φάση της συνεργασίας με το Συμβούλιο, με την πορτογαλική και τώρα με την γαλλική Προεδρία. Στις προσπάθειές μας για το πρόγραμμα MEDIA κοινοί σε όλους μας ήταν οι εξής δύο στόχοι: Όλοι μας επιθυμούμε να ενισχυθούν οι ευρωπαϊκές ταινίες και όλοι μας επιθυμούμε να διασφαλιστούν μελλοντοστραφείς θέσεις εργασίας με την ατμομηχανή της ανάπτυξης στον οπτικοακουστικό τομέα.
<P>
Ως εκ τούτου είναι πολύ σημαντικό να αντιληφθούμε ότι στον τομέα των οπτικοακουστικών περιεχομένων οι ευρωπαϊκές επιχειρήσεις ήταν μέχρι σήμερα εντελώς ανεπαρκώς εξοπλισμένες. Η διασυνοριακή διανομή ευρωπαϊκών έργων παραμένει πολύ περιορισμένη . Στον κινηματογράφο οι αμερικανικές παραγωγές καλύπτουν το 80% της αγοράς, ενώ οι ευρωπαϊκές ταινίες που προβάλλονται εκτός των συνόρων της χώρας παραγωγής τους καλύπτουν το 7%. Στην τηλεόραση οι εισαγωγές αμερικανικών ταινιών και σειρών αντιπροσωπεύουν το 74% του συνολικού όγκου, ενώ 14% μόνο προέρχονται από ευρωπαϊκές χώρες.
<P>
Σε αυτό το πλαίσιο, στηριζόμενο στα προηγούμενα προγράμματα MEDIA I και MEDIA II, παρεμβαίνει το πρόγραμμα MEDIA με επίκεντρο το έλλειμμα στην κυκλοφορία των ευρωπαϊκών έργων και ενισχύει κυρίως τρεις τομείς: αφενός την επιμόρφωση με το πρόγραμμα MEDIA - κατάρτιση, και αφετέρου την ανάπτυξη και τη διανομή με το πρόγραμμα MEDIA Plus. Νέο στοιχείο είναι ότι λαμβάνεται πέρα για πέρα υπόψη ο τομέας Online και ότι εισάγονται πιλοτικά σχέδια για την εκμετάλλευση της ψηφιακής τεχνολογίας. Ως εκ τούτου, κυρία Επίτροπε, μπορώ να σας πω εξ ονόματος όλων των ενεχομένων επιτροπών και όπως ελπίζω και εξ ονόματος του Κοινοβουλίου ότι υποστηρίζουμε τις προτάσεις που μας υποβάλατε και ελπίζουμε ότι θα έχουν πλήρη επιτυχία.
<P>
Επισημαίνω ωστόσο ότι σε μερικά σημεία έχουμε υποβάλει και εμείς πολύ σημαντικές τροπολογίες. Πρώτα απ' όλα, όπως συνήθως, αναφορικά με τον προϋπολογισμό. Η Επιτροπή προτείνει 400 εκατ. ευρώ για ένα πενταετές πρόγραμμα στον οπτικοακουστικό τομέα. 400 εκατ. προέβλεπε ήδη το 1995 η πρόταση της Επιτροπή, την οποία δυστυχώς δεν έκανε τότε αποδεκτή το Συμβούλιο. Όποιος θέλει να εκμεταλλευτεί τις ευκαιρίες της ψηφιακής επανάστασης πρέπει να το κάνει τώρα. Ως εκ τούτου 400 εκατ. είναι πολύ λίγα. Προτείνουμε μια βασικά πολύ συγκρατημένη αύξηση στα 550 εκατ., δηλαδή 480 εκατ. για το πρόγραμμα MEDIA Plus και 70 εκατ. για το MEDIA- κατάρτιση
<P>
Η αύξηση αυτή από μόνη της δεν θα οδηγήσει όμως σε ουσιαστική επιτυχία. Χρειαζόμαστε δύο επιπλέον μέσα. Αφενός χρειαζόμαστε τη διασύνδεση με άλλα προγράμματα της ΕΕ και αφετέρου ζητούμε από την Επιτροπή και το Συμβούλιο να επιτύχουν από κοινού να καταστεί δυνατή επιτέλους και στην Ευρώπη - όπως είναι αυτονόητη στις ΗΠΑ - η επένδυση κεφαλαίων επιχειρηματικού κινδύνου στην ιδιωτική αγορά. Η κινητοποίηση ιδιωτικών κεφαλαίων είναι ενδεχομένως το κεντρικό μας αίτημα μαζί με το πιλοτικό σχέδιο σε συνεργασία με την Ευρωπαϊκή Τράπεζα Επενδύσεων.
<P>
Το δεύτερο πεδίο είναι το ζήτημα της νομικής βάσης. Γνωρίζουμε ότι αυτό είναι ένα δύσκολο ζήτημα για την Επιτροπή, αλλά επιθυμούμε να αποτελέσει βάση για το οπτικοακουστικό πρόγραμμα όχι μόνο το άρθρο 157 που αφορά τη βιομηχανική του πλευρά αλλά και το άρθρο 151 που αφορά την πολιτιστική του πλευρά. Πρόκειται ταυτόχρονα και για τα δύο, και για πολιτισμό και για βιομηχανία. Αυτό θα πρέπει να είναι σαφές στο πρόγραμμα και εμφανές στη νομική του βάση.
<P>
Τέλος συνοπτικά μερικά ακόμη σημαντικά αιτήματα: Πρέπει να ενισχυθούν η διαφάνεια και η αποτελεσματικότητα των προγραμμάτων, οι πιστώσεις θα πρέπει να επικεντρωθούν στις ΜΜΕ, στους ανεξάρτητους παραγωγούς και στα κράτη μέλη με χαμηλή ικανότητα οπτικοακουστικών παραγωγών ή σε περιοχές περιορισμένου γλωσσικού εύρους. Τέλος θα απευθύνω έκκληση στην Επιτροπή και στο Συμβούλιο: δημιουργήστε μαζί με το Κοινοβούλιο ένα αποφασιστικό λόμπι για τις ευρωπαϊκές ταινίες.
<P>
(Χειροκροτήματα)

<SPEAKER ID=360 LANGUAGE="DE" NAME="Pack">
Κύριε Πρόεδρε, αγαπητοί συνάδελφοι, συζητούμε σήμερα για μια πολύ σημαντική έκθεση. Ήδη εκ προοιμίου θέλω να επισημάνω ότι πρόκειται για μια εξαιρετικά καλή παρθενική έκθεση της νέας μας συναδέλφου Hieronymi, που πραγματικά με άριστο τρόπο προχώρησε εντός της επιτροπής σε συμβιβασμούς με τους συναδέλφους της Ομάδας των Σοσιαλδημοκρατών, την Ομάδας των Πρασίνων και της Ομάδας των Φιλελευθέρων. Πιστεύω ότι τα καταφέραμε καλά και με τους εκπροσώπους της Ευρωπαϊκής Ενωτικής Αριστεράς. Επίσης καταφέραμε σε συνεργασία με την Επιτροπή να βελτιώσουμε ακόμα περισσότερο την καλή πρόταση της Επιτροπής.
<P>
Διαθέτουμε καλή εποπτεία για όσα είχαν πετύχει τα προγράμματα MEDIA Ι και ΙΙ. Το πρόγραμμα MEDIA Plus δεν μπορεί παρά να γίνει ακόμα καλύτερο, αυτό υποδηλώνει εξάλλου και η κατάληξη "plus". Θεωρώ πως σε μια εποχή όπου τόσο στη Λισσαβόνα όσο και στη Φέιρα συζητήσαμε για πάρα πολύ σημαντικά ζητήματα στον τομέα της εκπαίδευσης δεν είναι τώρα δυνατόν να προσπαθούμε να εξοικονομήσουμε χρήματα ειδικά στους τομείς όπου πρόκειται να εργαστούν αργότερα οι εμπλεκόμενοι. Ως εκ τούτου θεωρώ πολύ σημαντικό να δημιουργήσουμε εδώ πραγματικά δυνατότητες προκειμένου να χρηματοδοτηθεί καλύτερα ο συγκεκριμένος τομέας ειδικά στο ζήτημα της κατάρτισης.
<P>
Δεν επαρκούν λοιπόν οι προβλεπόμενες πιστώσεις. Είναι πάντα το ίδιο πράγμα. Ποτέ δεν επαρκούν οι πιστώσεις για τον πολιτισμό ή για την εκπαίδευση. Σε τελευταία ανάλυση θα πρέπει όμως να μπορούμε να βγούμε ασπροπρόσωποι σε εκείνους που στους πανηγυρικούς μας λόγους υποσχόμαστε πάντα τον ουρανό με τ' άστρα. Οι πιστώσεις που προτείνονται εδώ δεν επαρκούν για να αντιμετωπιστεί η επανάσταση στον οπτικοακουστικό τομέα. Δεν επαρκούν για να αναπτύξουμε μια πραγματικά ευρωπαϊκή πολιτική στον εν λόγω τομέα έναντι των Αμερικανών. Ουσιαστικά δεν επαρκούν ούτε για να εκμεταλλευτούμε το υπάρχον δυναμικό για τη δημιουργία θέσεων εργασίας και φυσικά ούτε για τα πολιτισμικά περιεχόμενα. Πιστεύω ότι αποτελεί δικό μας καθήκον να το τονίζουμε αυτό συνεχώς. Ουσιαστικά δεν υπάρχει ευρωπαϊκή πολιτική στον οπτικοακουστικό τομέα. Για τον λόγο αυτό χρειαζόμαστε εδώ τεράστιες προσπάθειες.
<P>
Πιστεύω ότι στον συγκεκριμένο τομέα - η κ. Hieronymi το ανέφερε ήδη αυτό - με λίγα περισσότερα χρήματα θα μπορούσαμε να δώσουμε μια πραγματική ώθηση. Ειδικά στον τομέα των επικοινωνιών μπορούμε - και όσον αφορά την απασχόληση - να κάνουμε σημαντικές προόδους. Θέλω όμως επίσης να τονίσω ότι ειδικά ο ευρωπαϊκός πολιτισμός με τη διαφοροποίησή του αποτελεί φυσικά σε πρώτη γραμμή μέλημά μας και θα πρέπει να του προσδώσουμε ορατό χαρακτήρα και να τον διαδώσουμε σε όλους πέρα από όλα τα σύνορα.
<P>
(Χειροκροτήματα)

<SPEAKER ID=361 NAME="Echerer">
Κύριε Πρόεδρε, αξιότιμοι συνάδελφοι, αξιότιμη κυρία Επίτροπε, αρχικά θέλω να ευχαριστήσω την κ. Ruth Hieronymi για τη θαυμάσια συνεργασία. Εν προκειμένω η συνεργασία ήταν εξαιρετική σε όλες τις επιτροπές και υπεράνω των πολιτικών Ομάδων. Επικεντρωθήκαμε στα ουσιαστικά σημεία και ο καθένας μας έκανε συμβιβασμούς ώστε να βελτιωθεί ίσως ακόμα περισσότερο το προκείμενο πρόγραμμα που είναι έτσι και αλλιώς πολύ καλό.
<P>
Έχω πάρει τον λόγο εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων και θα επικεντρωθώ σε δύο ζητήματα. Απαιτούμε φυσικά όπως και η Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού - το αποφασίσαμε από κοινού - μιαν αύξηση των περιορισμένων πιστώσεων του προϋπολογισμού και μια πρόσθεση της νομικής βάσης, όχι τροποποίηση αλλά πρόσθεση! Γιατί υπάρχει κατά την άποψή μας, την άποψη της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων αλληλεξάρτηση μεταξύ αυτών των πραγμάτων; Πιστεύω ότι τα πάντα υπόκεινται στην παγκοσμιοποίηση ακόμα και η τέχνη και ο πολιτισμός. Πρέπει να υπάρξει λοιπόν μια ευρωπαϊκή πολιτική για τον πολιτισμό καθότι τα εθνικά κράτη δεν μπορούν πια να αντιμετωπίσουν από μόνα τους την πρόκληση αυτή. Στα σημεία που μπορεί να παρέμβει η Ευρωπαϊκή Ένωση, όπως θα το κάνει με το πρόγραμμα MEDIA Plus, πρέπει να διαθέτει μεγαλύτερες χρηματοδοτικές πιστώσεις. Εδώ θα πρέπει να επωμισθεί ευθύνες το Συμβούλιο. Νομίζω, κυρία Επίτροπε, ότι το Κοινοβούλιο διευκολύνει πολύ την Επιτροπή όταν λέει ότι θέλουμε περισσότερα χρήματα προκειμένου να διασφαλισθεί μια ευρωπαϊκή πολιτιστική πολιτική και κατά συνέπεια θέλουμε πρόσθεση των νομικών βάσεων.
<P>
Και για να μην υπάρξουν παρεξηγήσεις: δεν θέλουμε να επιδοτήσουμε τη βιομηχανία αλλά θέλουμε να καταστεί δυνατόν να βλέπει ο κόσμος περισσότερες ευρωπαϊκές ταινίες στην Ευρώπη. Αρχικά πρέπει να κατακτήσουμε πλήρως αυτόν τον ευρωπαϊκό χώρο ώστε να μπορούμε να εργαζόμαστε και στο μέλλον αποδοτικά. Νομίζω ότι δεν χρειάζεται να εξαντλήσω τα δύο λεπτά εφόσον επικεντρώθηκα σε αυτά τα δύο σημεία. Επιθυμούμε λοιπόν περισσότερα χρήματα και πρόσθεση των νομικών βάσεων. Πιστεύω πως αυτό ανταποκρίνεται και στο δικό σας πνεύμα, κυρία Επίτροπε.

<SPEAKER ID=362 LANGUAGE="DE" NAME="Junker">
Αγαπητοί συνάδελφοι, κύριε Πρόεδρε, συντάσσομαι πλήρως με τους επαίνους που εκφράστηκαν και προχωρώ κατευθείαν στο θέμα μας. Προχωρούμε πλέον στον τρίτο γύρο της προώθησης των ευρωπαϊκών ταινιών η οποία εξακολουθεί να είναι απαραίτητη καθότι η ευρωπαϊκή οπτικοακουστική βιομηχανία βρίσκεται αναμφισβήτητα εδώ και καιρό σε κρίση. Αυτό μπορεί να το διαπιστώσει κανείς στο εξής: Σε ολόκληρη την ευρωπαϊκή επικράτεια περίπου η κάθε τρίτη ταινία δεν προβάλλεται ποτέ στις κινηματογραφικές αίθουσες και ένα μεγάλο μέρος από εκείνες που το κατορθώνουν δεν ξεπερνούν τα 130.000 εισιτήρια. Η απόσβεση των επενδύσεων κανονικά επιτυγχάνεται όταν κοπούν περισσότερα από ένα εκατομμύριο εισιτήρια. Μόνο το ένα πέμπτο των ευρωπαϊκών ταινιών βγαίνει έξω από τα σύνορα της χώρας παραγωγής τους και τα εννέα δέκατα των ταινιών αυτών φτάνει μόνο στις γειτονικές ευρωπαϊκές χώρες.
<P>
Μία από τις δυνατές πλευρές των ευρωπαϊκών ταινιών αποτελεί και τη δομική τους αδυναμία. Οι παραγωγές Low budget που γίνονται στα πλαίσια της παράδοσης του φιλμ που γυρίζει ο ίδιος ο δημιουργός συχνά μπορούν να πραγματοποιηθούν μόνο με τη βοήθεια των εθνικών ενισχύσεων για τον κινηματογράφο και συχνά κερδίζουν μόνο το ενδιαφέρον ενός κοινού που αποτελείται από νεαρούς διανοούμενους. Κατά τη διάρκεια και μετά την ολοκλήρωση της παραγωγής λείπει κατά κανόνα η επαρκής προώθηση και χρήματα για το μάρκετινγκ. Αλλά και η πολιτισμική και γλωσσική πολυμορφία είναι επίσης απαράμιλλα πλεονεκτήματα που συχνά καταλήγουν να είναι μειονεκτήματα στο ζήτημα της μεγαλύτερης εξάπλωση. Όσο ωραίο και να μας φαίνεται το όνειρο της κατάκτησης της αμερικανικής αγοράς ταινιών ας παραμείνουμε στην ευρωπαϊκή πραγματικότητα. Δεν πρέπει να παραλείψουμε την ενίσχυση των εθνικών αγορών και την καλύτερη αξιοποίηση της ευρωπαϊκής αγοράς. Αν πέρα από αυτό μπορεί να κερδίσει κανείς και κάποιο δάφνινο στεφάνι, τόσο το καλύτερο.
<P>
Η ανταγωνισιμότητα και η εμπορευσιμότητα είναι στόχοι του προγράμματος MEDIA Plus που οφείλουμε να τους επικροτήσουμε. Το πρόγραμμα έχει διδαχθεί από τις εμπειρίες των δύο προηγούμενων προγραμμάτων, αλλά δυστυχώς, παρά τις αποκτηθείσες γνώσεις, λείπει τόσο από την Επιτροπή όσο και από το Συμβούλιο το θάρρος για το μεγάλο βήμα. Ο κινηματογράφος αξιώσεων χρειάζεται και τα αντίστοιχα ποσά. Στις μέχρι τώρα εμπειρίες ανήκει και η επίγνωση ότι ο περιορισμός του κόστους της παραγωγής αποτελεί τροχοπέδη για τις ταινίες που θα έπρεπε να προωθηθούν. Εδώ δεν πρόκειται μόνο για το χρηματοδοτικό πλαίσιο προγραμμάτων στήριξης καθαυτό. Πρόκειται και για τη δυνατότητα ανεύρεσης κεφαλαίων επιχειρηματικού κινδύνου και εδώ φτάνουμε σε ένα σκοτεινό κεφάλαιο. Οι ευρωπαϊκές εταιρείες και τράπεζες επενδύουν μεν σημαντικά ποσά στη βιομηχανία προγραμμάτων αλλά μάλλον στην αμερικανική και όχι στην ευρωπαϊκή. Με το Πράσινο Βιβλίο με τίτλο "Στρατηγικές επιλογές για την ενίσχυση της βιομηχανίας προγραμμάτων στο πλαίσιο της οπτικοακουστικής πολιτικής της ΕΕ" συστάθηκε ήδη το 1995 ένα ευρωπαϊκό ταμείο εγγυήσεων ενάντια στο οποίο το Συμβούλιο - δυστυχώς κυρίως η γερμανική πλευρά - αντιστάθηκε πεισματικά, χωρίς να προσφέρει κάποια άλλη λύση στο πρόβλημα.
<P>
Ως εκ τούτου με την παρούσα έκθεση ξεκινά μια νέα απόπειρα να τεθεί επί τάπητος και πάλι αυτό το χρηματοδοτικό μέσο ως συμπληρωματικό μέτρο. Στη Γερμανία υπάρχει σήμερα μια νέα κυβέρνηση που δεν είναι υποχρεωμένη να υπερασπισθεί οπωσδήποτε την αντίσταση που είχε φέρει η προηγούμενη κυβέρνηση και μπορούμε ενδεχομένως να ελπίζουμε σε μεγαλύτερη συμβιβαστικότητα.
<P>
Τέλος, αλλά όχι ήσσονος σημασίας δεν θα πρέπει να ξεχνάμε τους τηλεοπτικούς φορείς που αποτελούν την κινητήρια δύναμη για τη βιομηχανία προγραμμάτων, καθότι εδώ δαπανώνται τα πλέον σημαντικά ποσά για οπτικοακουστικές παραγωγές. Ιδιαίτερα οι φορείς δημοσίου δικαίου κατέχουν εν προκειμένω θέση κλειδί. Διαθέτουν σε μεγάλο βαθμό ανθρώπινο δυναμικό και υλικές πηγές, που αποτελούν συχνά προϋπόθεση για επιτυχημένες παραγωγές.

<SPEAKER ID=363 NAME="Andreasen">
Κύριε Πρόεδρε, η Ομάδα των Φιλελευθέρων πιστεύει ότι το MEDIA Plus είναι ένα καλό και ουσιώδες πρόγραμμα που θα συμβάλει στην ενίσχυση της πολιτισμικής και γλωσσικής ποικιλίας στην ΕΕ. Η ευρωπαϊκή παραγωγή οπτικοακουστικών προγραμμάτων αποτελεί σημαντικό κομμάτι της πολιτικής της ΕΕ στον πολιτιστικό και οπτικοακουστικό τομέα, και η Ομάδα των Φιλελευθέρων θεωρεί σημαντικό να ενισχυθεί ο οπτικοακουστικός τομέας ο οποίος εκτίθεται σε τεράστιο ανταγωνισμό, ειδικά από τον αμερικανικό οπτικοακουστικό τομέα. Πρέπει να γίνει ιδιαίτερη προσπάθεια από τον ευρωπαϊκό οπτικοακουστικό τομέα, την οποία και στηρίζει η Ομάδα των Φιλελευθέρων. Σε ένα ουσιαστικό σημείο μολαταύτα, αυτό που αφορά τον προϋπολογισμό του προγράμματος, θα ψηφίσουμε κατά της σύστασης της εισηγήτριας. Είμαστε κατά των αυξήσεων που πρότεινε η εισηγήτρια επί της πρότασης της Επιτροπής. Αποτελεί καθήκον του Ευρωπαϊκού Κοινοβουλίου και της ΕΕ να θέσει τα σωστά πλαίσια και τις σωστές προϋποθέσεις για μια τέτοια πολιτική στον πολιτιστικό τομέα, αλλά η υπερβολική χρήση των χρημάτων των φορολογούμενων στην πολιτιστική πολιτική είναι έξω από τα χωράφια μας. Κατά συνέπεια, θεωρούμε ότι η πρόταση της Επιτροπής για ένα συνολικό πλαίσιο προϋπολογισμού 400 εκατομμυρίων ευρώ για τα πέντε έτη είναι και ρεαλιστική και αρμόζουσα.
<P>
Παρομοίως, με ορισμένες επιφυλάξεις θα ψηφίσουμε αύριο υπέρ των προτάσεων για σύσταση ενός ευρωπαϊκού Ταμείου Εγγυήσεων και διευρυμένων δυνατοτήτων χρηματοδότησης μέσω συνεργασίας με την Ευρωπαϊκή Τράπεζα Επενδύσεων. Παρ' όλ' αυτά ψηφίζουμε υπέρ επειδή αυτό δεν συνεπάγεται αυτόματα αυξημένες δαπάνες για τους ευρωπαίους φορολογούμενους. Το πρόγραμμα MEDIA Plus συμπεριλαμβάνει επίσης και τον τομέα του ραδιοφώνου, πράγμα καινούργιο σε σχέση με τα προηγούμενα προγράμματα για τα μέσα, και δεδομένου ότι δεν βρίσκουμε καλούς και συνετούς λόγους για κάτι τέτοιο διατηρούμε τις επιφυλάξεις μας και σε αυτόν τον τομέα. Τη διαχείριση των προγραμμάτων για τα μέσα μέχρι πρότινος την είχε η Επιτροπή σε συνεργασία με την Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού ως συμβουλευτική επιτροπή. Η εισηγήτρια επιθυμεί να αλλάξει το καθεστώς της Επιτροπής Μέσων Ενημέρωσης από συμβουλευτικό σε έχοντα αρμοδιότητες, χωρίς ωστόσο να μας δώσει καλές εξηγήσεις. Φοβάμαι ότι η διαχείριση του προγράμματος MEDIA Plus θα δυσχερανθεί ακόμη περισσότερο εξαιτίας της συγκεκριμένης αλλαγής, γι' αυτό με επιφυλάξεις θα την ψηφίσουμε αύριο. Παρ' όλες τις επιφυλάξεις που ανέφερα θεωρώ ότι έχουμε στα χέρια μας ένα πραγματικά άξιο πρόγραμμα το οποίο θα ενισχύσει τον ευρωπαϊκό οπτικοακουστικό τομέα και πρέπει να πω ένα μεγάλο ευχαριστώ στην εισηγήτρια, κυρία Hieronymi, για την εντυπωσιακή δουλειά που έκανε.

<SPEAKER ID=364 NAME="Vander Taelen">
Verts/ALE). (NL) Κυρία Επίτροπε, κύριε Πρόεδρε, έχω να σας αναφέρω καλά και κακά νέα για το πρόγραμμα Media Plus. Τα καλά νέα είναι φυσικά το εξαιρετικό έργο που πραγματοποίησε η κα Hieronymi και η επίσης εξαιρετική συνεργασία, η οποία κατέληξε σε ομόφωνη ψηφοφορία στην Επιτροπή όπου συζητήθηκε η έκθεσή της. Πρόκειται πραγματικά για ένα καλό σχέδιο. Στο παρελθόν τέτοια σχέδια απέδειξαν εξάλλου ότι ανταποκρίνονται σε πραγματικές ανάγκες.
<P>
Η ομάδα των Πρασίνων ζήτησε να δοθεί προσοχή και στις μικρότερες χώρες, στις δυνατότητες των μικρότερων παραγωγών στις μικρότερες αυτές χώρες ή σε χώρες οι οποίες ανήκουν σε μία μικρότερη γλωσσική ομάδα. Εκτιμήσαμε το γεγονός ότι η πρότασή μας έχει ληφθεί υπόψη στις τροπολογίες που έγιναν δεκτές. Φυσικά υποστηρίζουμε απόλυτα αυτά που είπε η εισηγήτρια σχετικά με την ανάγκη ύπαρξης νομικής βάσης.
<P>
Έχω όμως δυστυχώς και κακά νέα να σας αναφέρω. Αυτά δεν αφορούν τόσο το σχέδιο για τα μέσα μαζικής ενημέρωσης όσο τη συνολική πολιτική για τα μέσα μαζικής ενημέρωσης που προτείνει η Ευρωπαϊκή Ένωση, διότι διερωτώμεθα τι φιλοδοξίες έχει ακριβώς η Ευρώπη. Τέτοια ζητήματα με απασχολούν. Με μεγάλο ενδιαφέρον ακούω την κριτική του συναδέλφου Andreasen στο δημοσιονομικό στοιχείο εδώ, ωστόσο διαβάζω στον Τύπο ότι η Ευρώπη διαθέτει ετησίως 1 δισ. ευρώ ως ενίσχυση προς τους καπνοπαραγωγούς. Μου γεννώνται τότε ερωτήματα όπως αυτά που ανέφερε ο συνάδελφος Perry: πώς γίνεται να είναι στην Ευρώπη ευκολότερο να σε χρηματοδοτήσει η Ένωση εάν είσαι ελαιοπαραγωγός; Το ζήτημα αυτό δεν συζητήθηκε καθόλου. Δεν συζητήθηκαν γενικά τα τεράστια κονδύλια τα οποία διαθέτει η Ένωση προς όφελος της γεωργίας. και σωστά δεν έγινε αυτή η συζήτηση. Διερωτώμαι ωστόσο πώς γίνεται να είναι τόσο δύσκολη η δημιουργία μιας ευρωπαϊκής βιομηχανικής πολιτικής, η οποία να αποτελέσει ένα αντίβαρο στο Χόλυγουντ. Πιστεύω ότι το μόνο που ζητά το Χόλυγουντ είναι ένας αξιόλογος αντίπαλος. Δυστυχώς δεν γίνεται καμία προσπάθεια στα πλαίσια αυτού του προγράμματος προκειμένου να ικανοποιήσουμε αυτό το αίτημα του Χόλυγουντ. Το πρόγραμμα δεν λαμβάνει καν υπόψη του την παραγωγή. Γίνεται εδώ λόγος για άλλα σημαντικά ζητήματα όπως η διανομή ή η προετοιμασία της παραγωγής, αλλά για την ίδια την παραγωγή ούτε λέξη. Δεν θα θέλαμε βέβαια ένα καταιγισμό επιδοτήσεων στην παραγωγή. Όχι! Όπως είπε σωστά η εισηγήτρια, είναι πολύ σημαντικό να δημιουργήσει επιτέλους η Ευρωπαϊκή Ένωση ένα ταμείο εγγυήσεων. Από κοινού με την Ευρωπαϊκή Τράπεζα Επενδύσεων, θα μπορούσε να προσφέρει τις αναγκαίες εγγυήσεις σε εκείνους τους ευρωπαίους παραγωγούς οι οποίοι τολμούν να ανταγωνισθούν το Χόλυγουντ. Έτσι θα μπορούσαμε να βοηθήσουμε όλους εκείνους οι οποίοι επιθυμούν να επενδύσουν στον ευρωπαϊκό κινηματογράφο. Αυτό ακριβώς ζητώ από την επίτροπο. Δεν πρόκειται μόνο για ένα έργο το οποίο θα διαφυλάξει τον πολιτισμό μας, πρόκειται πρώτα απ' όλα για μία τεράστια πρόκληση που αντιμετωπίζουμε για τον 21ο αιώνα, διότι γνωρίζουμε όλοι ότι ο αιώνας αυτός θα είναι ο αιώνας της βιομηχανίας περιεχομένου (content-industrie). Θα ήταν λυπηρό εμείς στην Ευρώπη να χαρίσουμε αμαχητί τη βιομηχανία περιεχομένου στους Αμερικανούς.

<SPEAKER ID=365 LANGUAGE="IT" NAME="Fiori">
Κύριε Πρόεδρε, θέλω πρώτα απ' όλα να εκφράσω τα πιο θερμά μου συγχαρητήρια στην κυρία Hyeronymi για την εξαιρετική εργασία που επιτέλεσε στα πλαίσια της Επιτροπής Πολιτισμού, και να τονίσω έπειτα την τέλεια σύμπτωση απόψεων και την εξαιρετική συνέργια μεταξύ των επιτροπών, καθώς είναι αλήθεια - και αυτό αποτελεί και την απόδειξη - ότι οι εκθέσεις επί της ουσίας και επί της γνωμοδότησης εγκρίθηκαν ομόφωνα.
<P>
Από διαρθρωτικής πλευράς, φαίνεται αναγκαία μια μεγαλύτερη επένδυση στον οπτικοακουστικό τομέα, προκειμένου να δημιουργηθούν νέες ευκαιρίες εργασίας για τους νέους ευρωπαίους ανέργους και για να ανακοπεί η φυγή των εγκεφάλων από την Ευρωπαϊκή Ένωση προς τις χώρες εκτός Ευρώπης, και ιδιαίτερα τις Ηνωμένες Πολιτείες της Αμερικής, όπου οι μεγαλύτερες επενδύσεις εγγυώνται όχι μόνο καλύτερες συνθήκες εργασίας αλλά και μεγαλύτερες ευκαιρίες απασχόλησης.
<P>
Τα σημεία σχετικά με τα οποία εργαστήκαμε είναι τα εξής: κρίναμε αναγκαία μια αναδιοργάνωση του συστήματος πρόσβασης στο πρόγραμμα, με τη μείωση από τρεις σε δύο του αριθμού των εταίρων. Κρίθηκε αναγκαίο να εξασφαλιστεί ότι τα προγράμματα κατάρτισης, που περιγράφονται στην πρόταση αυτή, θα περιλαμβάνουν μέτρα υποστήριξης ανταποκρινόμενα στις ανάγκες ανάπτυξης, καινοτόμων περιεχομένων για την παραγωγή οπτικοακουστικών σχημάτων ψυχαγωγίας. Θεωρήθηκε σημαντικό να τροποποιηθεί η νομική βάση, τοποθετώντας επίσης, για το τμήμα που αφορά την υποστήριξη στην ανάπτυξη, στη διανομή και στην παραγωγή, τη συναπόφαση που επιτρέπει στο Κοινοβούλιο μια μεγαλύτερη επιρροή ως προς την εκτέλεση του προγράμματος και του στόχου του, της προώθησης δηλαδή του ευρωπαϊκού πολιτισμού.
<P>
Τέλος, η Επιτροπή Βιομηχανίας, θεωρώντας εξαιρετικά σημαντική την ανάπτυξη των επενδύσεων στον ευρωπαϊκό κινηματογράφο, καλεί τα κράτη μέλη να χρησιμοποιήσουν μια πολιτική φοροαπαλλαγής για τα ποσά που επανεπενδύονται για τη δημιουργία νέων θέσεων εργασίας και επανέλαβε τη σημασία της δημιουργίας ενός Ταμείου Εγγυήσεων ως ένα από τα μέτρα που απαιτούνται για την ανάπτυξη της ανεξάρτητης βιομηχανίας οπτικοακουστικών μέσων, που θα προάγει τα νέα ταλέντα και θα αναπτύσσει ένα πολιτιστικό περιεχόμενο που θα στέκεται στο ύψος της ευρωπαϊκής παράδοσης.

<SPEAKER ID=366 LANGUAGE="FR" NAME="Fraisse">
Κύριε Πρόεδρε, αγαπητοί συνάδελφοι, σε μία Οικονομική και Νομισματική Ένωση θα μπορούσε να αποτελεί πλεονέκτημα το γεγονός ότι το πρόγραμμα MEDIA / MEDIA Plus χρησιμοποιεί ως νομική βάση το άρθρο 157 (βιομηχανία) της Συνθήκης. Ο οπτικοακουστικός τομέας θα μπορούσε, σαφέστατα, να αποτελέσει το κέντρο της ευρωπαϊκής πολιτικής, όπως και των εργασιών μας.
<P>
Βεβαίως, διαβάζοντας το φάκελο "Avant-premiere" αυτής της περιόδου συνόδου, την οποία εκπόνησε η διεύθυνση τύπου του Κοινοβουλίου, διαπιστώνω ότι το πρόγραμμα MEDIA Plus δεν συγκαταλέγεται στα βασικά σημεία αυτής της εβδομάδας. Και πραγματικά εξεπλάγην για το μειωμένο ενδιαφέρον που προκάλεσε μία από τις σημαντικότερες εκθέσεις της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού εφέτος ή -μάλλον- δεν εξεπλάγην καθόλου. Τόσο στο συγκεκριμένο Κοινοβούλιο όσο και στα υπόλοιπα ευρωπαϊκά όργανα ο πολιτισμός τυγχάνει ελλιπέστατης προσοχής. Αυτό πρέπει να αλλάξει.
<P>
Εδώ δεν πρόκειται μόνο για την οπτικοακουστική βιομηχανία. Μάλιστα, θα πρέπει μάλλον να μιλάμε περί οπτικοακουστικού τομέα. Εύχομαι, όπως και άλλοι συνάδελφοι που έχουν ήδη δηλώσει το ίδιο εδώ, το άρθρο 151 σχετικά με τον πολιτισμό να αποτελέσει νομικό υπόβαθρο του εν λόγω προγράμματος για τον οπτικοακουστικό τομέα.
<P>
Δράττομαι της ευκαιρίας για να ευχαριστήσω ολόψυχα και ιδιαίτερα θερμά την κυρία Hieronymi για την αποφασιστικότητά της να διευρύνει τη βάση, το στόχο, και να αναπτύξει τα μέσα του προγράμματος αυτού, πόσο μάλλον δε να την ευχαριστήσω για την ενέργεια που κατέβαλε στην κοινή μας εργασία.
<P>
Η βιομηχανία δεν ασχολείται αποκλειστικά με τη οπτικοακουστική δημιουργία, διότι ακριβώς για δημιουργία πρόκειται, και το πρόγραμμα αυτό αποσκοπεί να καταστήσει αποτελεσματική και συγκεκριμένη την πολιτιστική ποικιλομορφία. Η πολιτιστική ποικιλομορφία δεν είναι σλόγκαν αλλά αναγκαιότητα τόσο πολιτιστική όσο και οικονομική. Είναι επείγουσα ανάγκη να κυκλοφορούν τα οπτικοακουστικά έργα σε όλες τις χώρες της Ευρώπης. Η αρωγή των αιθουσών που προβάλλουν τις ευρωπαϊκές μη εθνικές ταινίες πρέπει να ενισχυθεί. Η επισήμανση της πολιτιστικής σημασίας του εν λόγω προγράμματος σαφώς δεν συνιστά μέσο για να παραβλέψουμε την οικονομική του σημασία. Φαίνεται ότι από σήμερα μέχρι το 2005, ο οπτικοακουστικός τομέας θα αποτελέσει φορέα δημιουργίας περισσοτέρων από 300. 000 θέσεις εργασίας υψηλής εξειδίκευσης. Μπορούμε να δείχνουμε τόσο περιορισμένο ενδιαφέρον για μια αγορά που τείνει να αναπτύσσεται με τόση ταχύτητα; Ωστόσο, ούτε η πολιτιστική αναγκαιότητα ούτε οι οικονομικοί στόχοι φαίνεται να έχουν βαρύτητα στην εφαρμογή του συγκεκριμένου προγράμματος, το οποίο διαθέτει φιλόδοξους στόχους κατά τα άλλα.
<P>
Ο προϋπολογισμός, όπως πάντοτε, όταν πρόκειται για τον πολιτισμό, είναι ελάχιστος, και αντιπαρέρχομαι το γεγονός ότι εδώ τα θέματα πολιτισμού συζητούνται κάθε φορά μετά τις δέκα το βράδυ. Ο προϋπολογισμός αυξήθηκε σε σχέση με τα δύο προηγούμενα προγράμματα MEDIA Ι και MEDIA ΙΙ, θα πει κανείς. Δεν το πιστεύω. 250 εκατομμύρια για δώδεκα κράτη και 310 εκατομμύρια για δεκαέξι δεν είναι λιγότερα από τα 400 εκατομμύρια που προτάθηκαν σήμερα για τριάντα χώρες. Προς τί λοιπόν ένας γελοίος, χωρίς ουσιαστική αύξηση προϋπολογισμός, όταν υπάρχει ένα πρόγραμμα ικανό να συνδυάσει τον τόσο απαραίτητο για την Ευρώπη διττό αυτό στόχο: αφενός της ταυτότητας, ενός ιδίου και διαφοροποιημένου πολιτισμού, και αφετέρου της δυναμικής οικονομικής ανάπτυξης;
<P>
Στην ψηφιακή εποχή, η οποία μας υπόσχεται επανάσταση, όπως λένε, στην εξέλιξη των περιεχομένων και στην κυκλοφορία των εικόνων, όταν το πρόγραμμα MEDIA Plus διαθέτει χώρο σε πιλοτικά σχέδια, όπως η ψηφιακή μεταφορά της οπτικοακουστικής μας κληρονομιάς, είναι άραγε σοβαρό να αντιμετωπίζουμε με τόσο λίγη σοβαρότητα το πρόγραμμα MEDIA Plus;

<SPEAKER ID=367 LANGUAGE="IT" NAME="Gargani">
Κύριε Πρόεδρε, τα προγράμματα MEDIA σχεδιάστηκαν για να ενισχύσουν την ευρωπαϊκή βιομηχανία οπτικοακουστικών μέσων με μέτρα οικονομικής στήριξης σε συγκεκριμένους τομείς, όπως η ανάπτυξη, η φάση προετοιμασίας των σχεδίων, η διανομή και εμπορία των οπτικοακουστικών έργων, η προώθηση με στόχο να ενισχυθεί η πρόσβαση στις ευρωπαϊκές και διεθνείς αγορές των ευρωπαϊκών έργων και προγραμμάτων, η κατάρτιση που αποσκοπεί στη βελτίωση της επαγγελματικής προετοιμασίας. Είναι σημαντική η έγκριση των προγραμμάτων MEDIA Plus και Κατάρτιση. Είναι σημαντικός ο αυτόνομος ρόλος του τομέα της προώθησης. Είναι σημαντικός ο εξαιρετικός ρόλος της διανομής για μια όλο και πιο ευρεία κυκλοφορία των έργων. Είναι σημαντικό να εντείνουμε, όσο το δυνατό, τη συμπληρωματικότητα μεταξύ MEDIA Plus και MEDIA-Κατάρτιση.
<P>
Η Επιτροπή θα έπρεπε να λάβει σοβαρά υπόψη της τη συμβολή που προσφέρει το Κοινοβούλιο, αποδεχόμενη τις τροπολογίες, τόσο για το τμήμα της κατάρτισης, όπου υπάρχει συναπόφαση, όσο και για το τμήμα της ανάπτυξης, διανομής και προώθησης, με την απλή διαβούλευση του Κοινοβουλίου, όπου εξάλλου επικεντρώνεται η πιο σημαντική προικοδότηση από τον προϋπολογισμό.
<P>
Οι τροπολογίες είναι ο καρπός μια πολύ έξυπνης εργασίας από την πλευρά της εισηγήτριας, κυρίας Hyeronymi, την οποία, ως πρόεδρος, έχω το καθήκον να συγχαρώ και να θυμίσω ότι έλαβε την ομόφωνη στήριξη της Επιτροπής Πολιτισμού και των επιτροπών που εξέφρασαν μια γνωμοδότηση.
<P>
Αυτές οι δύο επιτροπές, η Επιτροπή Νομικών Θεμάτων και Βιομηχανίας, έκαναν κάτι σημαντικό, διότι ενέκριναν την πρόταση να αλλάξει η νομική βάση του MEDIA Plus προσθέτοντας το άρθρο 157, βιομηχανία, και το άρθρο 151, πολιτισμός, ώστε να δοθεί ίση βαρύτητα στις δύο πτυχές της βιομηχανίας και των οπτικοακουστικών μέσων.
<P>
Η Επιτροπή δήλωσε ήδη, μέσω πρακτορείων Τύπου, ότι είναι αντίθετη σε αυτήν την τροπολογία. Λυπάμαι: δεν είμαστε ικανοποιημένοι με την απάντηση και θα προτιμούσαμε να ακούσουμε τη θέση του Επιτρόπου κατά τη διάρκεια αυτής της συζήτησης και όχι μέσα από δηλώσεις στον Τύπο.
<P>
Ζητάμε συνεπώς να αυξηθεί ο προϋπολογισμός και ελπίζουμε ότι και σε αυτό το επίπεδο θα μπορέσει να υπάρξει ομοφωνία και συμφωνία μεταξύ Κοινοβουλίου και Επιτροπής.

<SPEAKER ID=368 LANGUAGE="EN" NAME="O'Toole">
Κύριε Πρόεδρε, ευχαριστώ την κ. Hieronymi για το έργο που εξεπόνησε κατά τη σύνταξη αυτής της έκθεσης.
<P>
Είμαι σημαντικό να επισημανθεί εξ αρχής ότι δεν πρόκειται απλώς για μία παλιά έκθεση. Πρόκειται για κάτι πολύ προσφιλές όχι μόνο στα μέλη αυτής της επιτροπής και του Κοινοβουλίου, αλλά και σε μέλη της βιομηχανίας σε ολόκληρη την Ένωση. Αλλά καταθέτοντας τη ενώπιον του Κοινοβουλίου οφείλουμε να θέσουμε στους εαυτούς μας δυο πολύ σημαντικά ερωτήματα. Πρώτον, γιατί χρειαζόμαστε αυτό το πρόγραμμα; Δεύτερον, ποία είναι η προστιθέμενη αξία που θα μας αποφέρει; Μόνο απαντώντας σε αυτά τα ερωτήματα ως Κοινοβούλιο μπορούμε να προχωρήσουμε στο Συμβούλιο και την Επιτροπή με πολύ δυνατά επιχειρήματα.
<P>
Γιατί την χρειαζόμαστε; Βρισκόμαστε στα πολύ αρχικά στάδια μίας έκρηξης αυτής της βιομηχανίας σε αυτή την ήπειρο. Οφείλουμε να φέρουμε εαυτούς σε θέση ώστε να μπορούμε να ανταγωνιστούμε στη διεθνή κονίστρα. Πιστεύω ότι μπορούμε να το επιτύχουμε αυτό. Πιστεύω επίσης ότι αυτή η βιομηχανία θα αποτελέσει την αιχμή του δόρατος αυτού του αιώνα, όπως ακριβώς το κάρβουνο, το ατσάλι και η σιδηροδρομική υποδομή απετέλεσαν την κινητήρια δύναμη για την προώθηση της επανάστασης τον 19ο αιώνα. Είναι απολύτως απαραίτητο να μην χάσουμε το τρένο σε αυτή την περίπτωση. Είναι απολύτως απαραίτητο να μπούμε σε αυτό τρένο ως μία σειρά θεσμικών οργάνων που έχουν δεσμευτεί για την οικοδόμηση αυτής της βιομηχανίας.
<P>
Ο δεύτερος λόγος είναι ότι οφείλουμε, σε αυτή την αυξανόμενα ομοιογενή εποχή του παγκόσμιου οπτικοακουστικού περιεχομένου, να ασχοληθούμε με τον τομέα της ελευθερίας λόγου, της ελευθερίας της έκφρασης και της ελευθερίας της διαφορετικότητας. Για το θέμα αυτό έχουμε ως Κοινοβούλιο μία ευθύνη να αποτελέσουμε παράδειγμα επιτελώντας το ρόλο μας στην ανάπτυξη αυτού του συγκεκριμένου τομέα.
<P>
Η δική μου Ομάδα στηρίζει ιδιαίτερα τον προϋπολογισμό που έχει καταρτιστεί στην έκθεση. Στηρίζουμε επίσης ιδιαίτερα τη διαφοροποίηση και την ανεύρεση διαφορετικών πηγών χρηματοδότησης, όπως αρμόζει στη νέα επιχειρηματική εποχή.
<P>
Τέλος, είναι πολύ σημαντικό να επαναλάβουμε όσα ανέφερε η κ. Pack σχετικά με την απόκτηση μίας μακροπρόθεσμης στρατηγικής για τον οπτικοακουστικό τομέα στην Ευρωπαϊκή Ένωση, μίας μακροπρόθεσμης συντονισμένης και ολοκληρωμένης στρατηγικής που θα μας επιτρέπει να επωφελείται ο καθένας από τις δυνάμεις του άλλου σε κάθε κράτος μέλος.

<SPEAKER ID=369 LANGUAGE="DE" NAME="Echerer">
Αξιότιμη κυρία Επίτροπε, τον Σεπτέμβριο είχατε πει ότι προκειμένου να ενισχυθεί ο ευρωπαϊκός κινηματογράφος θα κηρύξετε τον πόλεμο στο Χόλιγουντ. Ωστόσο οι καλύτεροι πολεμιστές μας μεταναστεύουν στο Χόλιγουντ. Κυρία Επίτροπε, οι κακιές γλώσσες ισχυρίζονται ότι θα μπορούσε κανείς καθαρά από νομική σκοπιά να σας κατηγορήσει για το ότι στις Κάνες δώσατε το ευρωπαϊκό βραβείο για την καλύτερη ταινία εν ονόματι του προγράμματος MEDIA Plus, αλλά ότι ενδέχεται να χρησιμοποιήσατε πιστώσεις του προγράμματος MEDIA II. Όπως και να έχουν τα πράγματα εμείς δεν σας κατηγορούμε για τίποτα, αντίθετα σας ευγνωμονούμε για την εντατική εργασία που επενδύετε στα προγράμματα δράσης της πολιτιστικής πολιτικής.
<P>
Διάβασα στον τύπο ότι εμείς, το Ευρωπαϊκό Κοινοβούλιο, θα θέταμε ενδεχομένως το χρονοδιάγραμμα σε κίνδυνο επειδή υποστηρίζουμε τη διαδικασία της συναπόφασης. Δεν νομίζω πως κάνουμε κάτι τέτοιο. Επιθυμούμε και από πολιτική άποψη να ξεκινήσει έγκαιρα το συγκεκριμένο πρόγραμμα. Ως άμεσα εκλεγμένοι εκπρόσωποι του λαού έχουμε νομικά και ηθικά το δικαίωμα να συναποφασίζουμε για το πρόγραμμα δράσης της πολιτιστικής πολιτικής.
<P>
Αξιότιμη κυρία Επίτροπε, σας ζητούμε επειγόντως ένα συγκεκριμένο και εποικοδομητικό διάλογο με σας και με το Συμβούλιο.

<SPEAKER ID=370 LANGUAGE="ES" NAME="Gutiιrrez Cortines">
Κύριε Πρόεδρε, θα ήθελα να πω ότι εκφράζω την ικανοποίησή μου για το έγγραφο για το MEDIA Plus. Νομίζω πως βελτιώθηκε τα μάλα από το Κοινοβούλιο. Η κ. Hieronymi μάλιστα επέδειξε πολύ ανοικτή στάση σε όλες τις υποδείξεις, και νομίζω ότι αναφορικά με άλλα προγράμματα έχει μια καινοτομία που επίσης φέρνει η Επιτροπή, ήτοι την υποστήριξη στην εμπορευματοποίηση και στη διανομή.
<P>
Παρά ταύτα, θα ήθελα να γίνει ένα βήμα ακόμα, διότι κατά την κρίση μου, το έγγραφο για το MEDIA Plus ενέχει ένα κριτήριο που μοιάζει λίγο με αυτό του πειραματικού κινηματογράφου: στηρίζει πρωτίστως το σενάριο και την παραγωγή τη στιγμή που στις μέρες μας γνωρίζουμε ότι η μετα-παραγωγή αποτελεί το 60%, 70% ή 80% των καλών ταινιών. Συν τοις άλλοις, η μετα-παραγωγή είναι το πεδίο όπου εφαρμόζονται οι νέες τεχνολογίες. Είναι πολύ πιο φθηνό να παράγουμε ειδικά εφέ μέσω ενός υπολογιστή παρά στην πραγματικότητα. Και εάν εμείς δεν στηρίξουμε τη μετα-παραγωγή, το μοντάζ, την κατάρτιση επ' αυτού και τη θέσπιση σπουδών για τη μεταγλώττιση, το μοντάζ και τον ήχο, με τα οποία μπορεί να γίνει μια καλή μετα-παραγωγή, ο κινηματογράφος μας θα μείνει πίσω.
<P>
Διαθέτουμε Ευρωπαίους σκηνοθέτες που εργάστηκαν σε αμερικάνικες επιχειρήσεις, που έκαναν υπέροχες ταινίες, διαθέτουμε την τεχνογνωσία, λείπει όμως η στήριξη στη βιομηχανία προκειμένου να μπορούμε να ανταγωνιστούμε στη μετα-παραγωγή, διότι να μιλάμε τώρα για κινηματογράφο του σεναρίου σημαίνει να μιλάμε για περασμένες εποχές, σημαίνει να μιλάμε για κινηματοθέατρο, όπου η κάμερα τρέχει πίσω από τον ηθοποιό. Αυτό το σύστημα είναι εντελώς απηρχαιωμένο. Εμείς θα έπρεπε να στηρίξουμε αυτή τη νέα βιομηχανία όπου συν τοις άλλοις ενυπάρχουν οι νέες κλίσεις, η νέα δημιουργικότητα, μια δημιουργικότητα της εικόνας, του αμιγούς κινηματογράφου, του νέου κινηματογράφου της εποχής μας· κατά συνέπεια θα ζητούσα στις συναντήσεις να ληφθούν υπόψη αυτές οι πτυχές και θα υπάρξει άνοιγμα στον κόσμο της βιομηχανίας. Και στη διαδικασία διαβούλευσης θα έπρεπε να μιλήσουμε επιτέλους για τη βιομηχανία του πολιτισμού.

<SPEAKER ID=371 NAME="Αλυσανδράκης">
Κύριε Πρόεδρε, κυρία Επίτροπε, κύριοι συνάδελφοι, η τεχνολογική πρόοδος της τελευταίας δεκαετίας έχει πράγματι προκαλέσει επανάσταση και στον οπτικοακουστικό τομέα. Σε μια κοινωνία που σέβεται τον άνθρωπο, που λειτουργεί για να ικανοποιήσει τις πολύπλευρες ανάγκες του, υλικές, πνευματικές, πολιτιστικές, η πρόοδος θα είχε οδηγήσει σε άνθιση της καλλιτεχνικής δημιουργίας και στην ανάπτυξη νέων μορφών έκφρασης. Θα είχε κάνει την τέχνη προσιτή σε όλους, θα είχε βοηθήσει στην βαθύτερη κατανόηση ανάμεσα σε λαούς με διαφορετική πολιτισμική πορεία.
<P>
Στο καπιταλισμό όμως, αντί για αυτό, τόσο στον οπτικοακουστικό τομέα όσο και στους άλλους τομείς, οι ευεργετικές για τον άνθρωπο συνέπειες της τεχνολογικής προόδου συνθλίβονται από τις δυνάμεις που ελέγχουν αυτήν την κοινωνία. Δηλαδή από το μονοπωλιακό κέρδος που επιτυγχάνεται όχι μέσω της βελτίωσης της ποιότητας της καλλιτεχνικής δημιουργίας, αλλά μέσα από τον έλεγχο των αγορών, μέσα από την παραπλανητική διαφήμιση, την ιδεολογική χειραγώγηση, που δημιουργούν συγκεκριμένα καταναλωτικά πρότυπα, ακόμη και στον πολιτισμό. Το πρόβλημα, αγαπητοί συνάδελφοι, δεν είναι μόνο εάν στην Ευρώπη κυριαρχούν οι ταινίες αμερικανικής ή ευρωπαϊκής παραγωγής, αλλά κυρίως το περιεχόμενο και η ποιότητα των ταινιών που βλέπουμε εμείς και τα παιδιά μας.
<P>
Η Ευρωπαϊκή Ένωση αντιμετωπίζει τον πολιτισμό γενικότερα και τα οπτικοακουστικά μέσα ειδικότερα ως ένα εμπόρευμα, ως ένα ακόμη χώρο επιχειρηματικής δράσης του κεφαλαίου, ως ένα ακόμη χώρο ανταγωνισμού, όπου θα επικρατήσουν όχι αυτοί που έχουν να προσφέρουν κάτι καινούργιο, κάτι ποιοτικά ανώτερο, αλλά εκείνοι που θα έχουν τα καλύτερα εφόδια για να αξιοποιήσουν προς όφελός τους τους μηχανισμούς της αγοράς. Η παραπάνω προσέγγιση είναι έκδηλη και στην πρόταση για το πρόγραμμα MEDIA Plus/MEDIA-κατάρτιση από την πρώτη κιόλας παράγραφο της εισαγωγής, από το πρώτο άρθρο της πρότασης απόφασης που φιλοδοξεί να επιτρέψει στους επαγγελματίες του κλάδου να επωφεληθούν πλήρως από την ευρωπαϊκή και διεθνή διάσταση της αγοράς. Έχουμε να κάνουμε με ένα κατασκεύασμα πολύ μακριά από τις ανάγκες των λαών της Ευρωπαϊκής Ένωσης και από τον πολιτισμό, αλλά κοντά στα συμφέροντα που έχουν όφελος από την εμπορευματοποίηση του πολιτισμού.

<SPEAKER ID=372 LANGUAGE="EN" NAME="Perry">
Κύριε Πρόεδρε, συγχαίρω την εισηγήτρια για το έργο που εξεπόνησε. Υπάρχουν δυο απλά σημεία που επιθυμώ να θίξω. Υπάρχουν κάποια πράγματα που δεν μπορεί να κάνει ο δημόσιος τομέας και κάποια πράγματα που δεν μπορεί να κάνει η αγορά Σίγουρα ο δημόσιος τομέας δεν μπορεί να κάνει καλές ταινίες. Δεν πιστεύω ότι μπορεί να κρίνει τι είναι καλή ταινία. Όποτε το επιχειρούμε στο Ηνωμένο Βασίλειο, κάθε ενίσχυση από την κυβέρνηση τείνει να σημαίνει ότι η ταινία θα αποτύχει. Πρέπει να είμαστε πολύ προσεκτικοί σε αυτό το ζήτημα. Κατά τον ίδιο τρόπο, η αγορά δεν έχει τους κατάλληλους πόρους ή την κατάλληλη ικανότητα να διασφαλίσει ότι θα έχουμε επαρκώς καταρτισμένους και εκπαιδευμένους ανθρώπους. Αυτός είναι σίγουρα ένας τομέας που προτείνεται σε αυτή την έκθεση και αποτελεί ευθύνη σε ευρωπαϊκό επίπεδο. Οφείλω να αναφέρω οργανώσεις, όπως στην Βρετανία, το National Film School στο Beaconsfield, το οποίο χρειάζεται βοήθεια για να φέρει εις πέρας το έργο του.
<P>
Χαίρομαι που βλέπω ότι σε αυτή την έκθεση περιλαμβάνονται κάποιες αναφορές στο ψηφιακό ραδιόφωνο, αλλά δεν επαρκούν. Δεν πρέπει να ξεχνούμε το ραδιοφωνικό τομέα στα οπτικοακουστικά. Ελπίζω ότι δεν θα ξεχαστεί κατά την έγκριση αυτής της έκθεσης.
<P>
Τέλος, είναι πολύ εύκολο να γράψει κανείς μία μακροσκελή ομιλία. Είναι πολύ δυσκολότερο να γράψει μία σύντομη ομιλία. Είναι εύκολο να ξοδέψεις ένα μεγάλο προϋπολογισμό, αλλά δύσκολο να ξοδέψεις ένα μικρό προϋπολογισμό. Αναμένουμε από την Επιτροπή να ξοδέψει τα χρήματα που έχει με αποδοτικό και αποτελεσματικό τρόπο.

<SPEAKER ID=373 LANGUAGE="DE" NAME="Glante">
Κύριε Πρόεδρε, την τελευταία λέξη δεν την έχω εγώ αλλά η Επίτροπος. Επιτρέψτε μου να συνταχθώ με τις ευχαριστίες που εκφράστηκαν προς την εισηγήτρια και να τονίσω για άλλη μία φορά ότι έχω ακούσει και από ανθρώπους της πράξης πως τα μέχρι σήμερα προγράμματα είχαν πλήρη επιτυχία. Πιστεύω ότι ένας από τους λόγους ήταν και η εντατική παρακολούθηση των ενισχύσεων με συμβουλές και διασυνδέσεις επιτόπου. Αυτό πρέπει να τονιστεί και πάλι. Tα γραφεία MEDIA (MEDIA-Desk) και τα παραρτήματα MEDIA (Antennes-MEDIA) αποδείχθηκαν πολύ χρήσιμα.
<P>
Η θεσμική στήριξη πρέπει οπωσδήποτε να συνεχιστεί. Τα παραρτήματα MEDIA βοηθούν για παράδειγμα ώστε να μειώνονται τα εμπόδια στο πλαίσιο της ευρωπαϊκής συνεργασίας. Από τη μία πλευρά πρόκειται για πολιτιστικά ζητήματα και για τις κοινές πολιτισμικές παραδόσεις στην Ευρώπη στον οπτικοακουστικό τομέα. Από την άλλη πλευρά, όπως επεσήμαναν και προηγούμενοι ομιλητές, πρόκειται και για ένα οικονομικό αγαθό που κρίνεται με βάση την επιτυχία του. Ένα αποφασιστικό κριτήριο για την επιτυχία του νέου προγράμματος MEDIA θα είναι η ανάπτυξη, η διανομή και η προώθηση εκείνων των ταινιών που θέλει να δει το κοινό.
<P>
Δεν θέλω να αποκρύψω την προσωπική μου γνώμη. Το Χόλιγουντ δεν μπορούμε να το νικήσουμε μόνο με χρήματα και ποσοστά, παρά μόνο με την ποιότητα. Τα τελευταία χρόνια είδαμε ότι υπάρχει ενδιαφέρον για πολύ διαφορετικές μεταξύ τους ταινίες. Η Ευρώπη δεν πρέπει να κρύβεται. Αυτήν την καλή εξέλιξη πρέπει να την συνεχίσουμε και είναι πολύ λογική η αύξηση του προϋπολογισμού του προγράμματος την οποία ζητά η έκθεση της κ. Hieronymi
<P>
Τέλος επιτρέψτε μου να επισημάνω ότι πολλές από τις ρίζες του ευρωπαϊκού πολιτισμού βρίσκονται και στην Κεντρική και Ανατολική Ευρώπη. Με την αύξηση της χρηματοδότησης θα μπορέσει να ενισχυθεί και η συμμετοχή των εν λόγω χωρών. Ίσως δεν έχει λεχθεί ακόμα η τελευταία λέξη σχετικά με μια περαιτέρω αύξηση τα επόμενα χρόνια.

<SPEAKER ID=374 LANGUAGE="FR" NAME="Reding">
. (FR) Κύριε Πρόεδρε, κατ' αρχάς θα ήθελα να σας ευχαριστήσω επειδή δεχθήκατε να εισαγάγετε το MEDIA Plus στην ημερήσια διάταξη, παρά το γεγονός ότι είναι ιδιαίτερα βεβαρημένη και παρά το γεγονός ότι τόσο συχνά εξετάζουμε αυτό το ζήτημα αργά το βράδυ. Όμως, τελικά ο πολιτισμός βρίσκει έκφραση συνήθως αργά το βράδυ, έτσι δεν είμαστε ιδιαίτερα μακριά από τα ειωθότα.
<P>
Θα ήθελα επίσης να ευχαριστήσω τους βουλευτές του Κοινοβουλίου που με ζήλο ασχολήθηκαν με το συγκεκριμένο σχέδιο, τα μέλη της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, βεβαίως, καθώς και τις διαφορετικές επιτροπές που γνωμοδότησαν, και τέλος την εισηγήτρια, την κυρία Escherer, και τους κυρίους Fiori, Rockard και Wynn. Θα ήθελα κυρίως να συμμεριστώ τη θέση όλων όσων πρόβαλαν τη συνεισφορά τής κυρίας εισηγήτριας, Ruth Hieronymi. Είθισται να συγχαίρουμε τον εισηγητή: είναι παράδοση. Πιστεύω όμως ότι αυτή τη φορά μπορούμε να πούμε ότι η κυρία Hieronymi έφερε εις πέρας μία εργασία περισσότερο από εξαιρετική. Ήταν σημαντική εισηγήτρια χάρη στην οποία το σχέδιο που μας υποβάλλει σήμερα το Κοινοβούλιο συνιστά σχέδιο που βελτιώνει το κείμενο της Επιτροπής. Χαιρετίζουμε λοιπόν το χάρισμα της εισηγήτριας για διαπραγματεύσεις και την προσωπική της δέσμευση. Ευχαριστώ πολύ, κυρία Hieronymi.
<P>
Κύριε Πρόεδρε, όπως γνωρίζετε, η Επιτροπή ενδιαφέρεται ιδιαίτερα για την εκπεφρασμένη γνώμη του Κοινοβουλίου, κυρίως εν όψει της συνεδρίασης του Συμβουλίου Υπουργών Πολιτισμού στις 20 και 21 Ιουλίου, καθώς θα μου αναθέσει να γνωστοποιήσω στους υπουργούς τις θέσεις του Ευρωπαϊκού Κοινοβουλίου. Οι συζητήσεις μεταξύ Επιτροπής και Συμβουλίου θα είναι χρήσιμες στη βάση όχι μόνο της πρότασης της Επιτροπής αλλά και της εκπεφρασμένης θέσης του Κοινοβουλίου.
<P>
Μην περιμένετε από μένα να αναφερθώ στη σημασία των ευρωπαϊκών κινηματογραφικών ταινιών. Το έχω ήδη πράξει πολλές φορές, το έχω πράξει σε πολλούς χώρους. Εσείς γνωρίζετε τις απόψεις μου για το θέμα, κι εγώ συμμερίζομαι τις δικές σας, όμως βρισκόμαστε εδώ απόψε για να δημιουργήσουμε ένα σχέδιο, το καλύτερο δυνατό σχέδιο.
<P>
Με μεγάλο ενδιαφέρον άκουσα τις 116 τροπολογίες που υπεβλήθησαν σήμερα. Οι 48 από αυτές αφορούν την πρόταση απόφασης σχετικά με την επαγγελματική κατάρτιση και οι 68 τις πτυχές "ανάπτυξη, διανομή και προώθηση" . Όλες οι τροπολογίες αποδεικνύουν την ευρύτατη συναίνεση του Κοινοβουλίου στην προσέγγιση της Επιτροπής σχετικά με το πρόγραμμα MEDIA. Υπάρχει πληθώρα συγκεκριμένων προτάσεων για την εφαρμογή του προγράμματος, και η ανάγνωση των τροπολογιών αυτών αποκαλύπτει πολλές ανησυχίες του Κοινοβουλίου τις οποίες οφείλω να σας δηλώσω ότι η Επιτροπή συμμερίζεται σε μεγάλο βαθμό, όπως εξάλλου κι εγώ συμμερίζομαι την πλειονότητα των θέσεων που εκφράστηκαν απόψε εδώ, στο ημικύκλιο.
<P>
Πρώτο μέλημα: η αναγνωρισμένη σημασία του τομέα των οπτικοακουστικών περιεχομένων στην οικονομία και την ευρωπαϊκή κοινωνία του σήμερα και του αύριο, και η αναγκαιότητα να ληφθεί υπόψη η παροχή νέων δυνατοτήτων, ιδιαιτέρως χάρη στις νέες τεχνολογίες, και δη στην ψηφιακή. Η πρόκληση αυτή πρέπει να ερμηνευτεί λαμβάνοντας περισσότερο υπ' όψη τις νέες τεχνολογίες στο πλαίσιο του MEDIA Plus, αλλά επίσης, επειδή αυτό δεν αρκεί, με βάση το μεγαλύτερο άνοιγμα άλλων κοινοτικών πρωτοβουλιών, ως συνέχεια της Συνόδου Κορυφής της Λισσαβώνας.
<P>
Όπως πολύ σωστά έχετε παρατηρήσει, δεν διαθέτουμε αρκετά χρήματα για να επενδύσουμε στην παραγωγή. Η παραγωγή μιας σημαντικής ταινίας θα μπορούσε να κοστίσει ολόκληρο σχεδόν τον προϋπολογισμό του προγράμματος MEDIA. Για το λόγο αυτό προσπαθήσαμε με το MEDIA να συμμετέχουμε στις παραγωγές, προκειμένου να ολοκληρωθούν όσα έπρεπε να γίνουν και όσα πραγματοποιούν τα κράτη μέλη. Ούτε αυτό όμως αρκεί, και ορισμένοι από τους ομιλητές έχουν, δικαίως, επικαλεστεί την εμπειρία που αποκτήσαμε συν τω χρόνω από ένα Ταμείο Εγγυήσεων που απέτυχε. Προσπαθούμε να θεσπίσουμε και πάλι ένα ανάλογο ταμείο.
<P>
Πράγματι, συναντήθηκα με τον Πρόεδρο της Ευρωπαϊκής Τράπεζας Επενδύσεων: συμφωνήσαμε και οι δύο ότι για να αναπτυχθεί η βιομηχανία του περιεχομένου στην Ευρώπη, πρέπει να αναπτύξουμε τη διάθεση κεφαλαίου υψηλού κινδύνου και, συνεπώς, να αναπτύξουμε τα μέσα προώθησης των επενδύσεων στο οπτικοακουστικό περιεχόμενο. Μάλιστα οι αρμόδιοι υπάλληλοι της Επιτροπής και οι υπάλληλοι της Ευρωπαϊκής Τράπεζας Επενδύσεων έχουν προχωρήσει σε διαπραγματεύσεις προς αυτήν την κατεύθυνση, προκειμένου να στήσουν ένα τέτοιο επενδυτικό ταμείο, όσο το δυνατόν συντομότερα, στο πνεύμα της E-Europe που προβλήθηκε στη Λισσαβόνα και επικυρώθηκε στη Feira. Μόλις η υπόθεση μπει σε καλό δρόμο, θα έλθω και πάλι ενώπιον του Κοινοβουλίου σας, κύριε Πρόεδρε, για να σας ενημερώσω.
<P>
Συμφωνώ επίσης ότι η κοινοτική πολιτική για τον οπτικοακουστικό τομέα πρέπει να διαθέτει μεν ευρύ ορίζοντα, αλλά και να εξελίσσεται στη βάση της συμπληρωματικότητας και της συνεργίας με τις εθνικές και τοπικές πολιτικές στον εν λόγω τομέα.
<P>
Δεύτερον, μία από τις αναγνωρισμένες επιτυχίες του προγράμματος MEDIA συνιστά η ανταπόκρισή του στις ανάγκες των επιχειρήσεων του τομέα, ιδίως των ΜΜΕ επιχειρήσεων, μέσω ενός μηχανισμού οικονομικής στήριξης και μέσω της υποστήριξης προγραμμάτων κατάρτισης, προσαρμοσμένων στις πρακτικές και τις στρατηγικές τους. Αυτοί οι μηχανισμοί πρέπει να στοχεύουν στην υπέρβαση των εμποδίων των εθνικών αγορών και να επωφεληθούν πλήρως από ένα διευρυμένο χώρο διάθεσης. Αρα, είναι σημαντικό η εφαρμογή του MEDIA Plus να βασίζεται στην επαγγελματική γνώση, και οι μηχανισμοί στήριξης να είναι προσπελάσιμοι από την πλειονότητα των επιχειρήσεων, σε όλες τις χώρες, σε όλες τις περιφέρειες που απαρτίζουν την Κοινότητά μας. Και αυτή η εφαρμογή πρέπει να βρει την κατάλληλη ισορροπία ανάμεσα στην αποτίμηση των αναγκών των επαγγελματιών και την ανάγκη διαφάνειας και αυστηρού ελέγχου των δημοσίων δαπανών, κύριε Perry, στο πλαίσιο κυρίως των οικονομικών ρυθμίσεων.
<P>
Τέλος, τρίτον, με ευχαρίστηση διαπιστώνω ότι το Κοινοβούλιο συμμερίζεται τις θέσεις της Επιτροπής σχετικά με τους τομείς-στόχους του προγράμματος, όπως και την ευχή να γίνει μάρτυρας της ανάπτυξης των διακρατικών συνεργασιών -θεωρώ ότι εδώ ακριβώς βασίζεται το μέλλον της ευρωπαϊκής βιομηχανίας περιεχομένου, δηλαδή στις συμπαραγωγές- των διακρατικών συνεργασιών, λοιπόν, ανάμεσα στους τομείς της παραγωγής και της διανομής, και αυτό θα είναι κάτι νέο εν όψει μιας ανταγωνιστικότερης βιομηχανίας. Εάν όμως μιλάμε για βιομηχανία πολιτισμού, εξακολουθούμε βεβαίως πάντα να μιλάμε για πολιτισμό, και εάν θέλουμε οι ταινίες μας να ταξιδέψουν, θέλουμε να ενθαρρύνουμε, θέλουμε να τονίσουμε, θέλουμε να κάνουμε πραγματικότητα τούτη την πολιτιστική και γλωσσική ποικιλομορφία που δεν μας έχει απλώς επιβάλει η συνθήκη, αλλά που οι πολίτες θέλουν και επιβάλλει η πολιτική μας γνώση.
<P>
Λοιπόν, κυρίες, κύριοι, ποια είναι η θέση της Επιτροπής στο θέμα των τροπολογιών που μας προτάθηκαν; Καταρχάς, όσον αφορά την πτυχή "επαγγελματική κατάρτιση" είμαι σε θέση να δεχθώ πλήρως ή σε μεγάλο βαθμό τις 37 από τις 48 τροπολογίες που παρουσιάστηκαν σήμερα. Κύριε Πρόεδρε, θέτω τον κατάλογο των τροπολογιών στη διάθεσή σας. Πράγματι, οι μοναδικές τροπολογίες, για τις οποίες επιφυλάσσομαι, αφορούν βεβαίως τον προϋπολογισμό. Πιστέψτε με, αγαπητοί συνάδελφοι, με ενοχλεί να βρίσκομαι εδώ, ενώπιόν σας, και να δηλώνω ότι δεν μπορώ να δεχθώ το ποσό που προτείνετε. Προσωπικά, εάν δεν ομιλούσα ως Επίτροπος, θα θεωρούσα ότι οι πιστώσεις που προτείνει το Κοινοβούλιο είναι ακόμη πολύ πενιχρές συγκριτικά με τους στόχους που θέλουμε να επιτύχουμε. Δυστυχώς, η αρμόδια επί του προϋπολογισμού αρχή μάς πιέζει. Δυστυχώς επίσης οι κυβερνήσεις μας επιθυμούν ακόμη λιγότερα από όσα η αρμόδια επί του προϋπολογισμού αρχή μού επιτρέπει να θέλω. Βλέπετε λοιπόν ότι αναγκάζομαι να σας δηλώσω ότι οι προτάσεις που υποβάλλετε, και οι οποίες δεν είναι υπερβολικές, κυρία εισηγήτρια, δεν μπορούν να υποστηριχθούν από την Επιτροπή.
<P>
Έτερο στοιχείο συνιστά ο αποκλεισμός από την αρχική κατάρτιση: τροπολογίες 12, 110, 111 και 112. Εκτιμώ ότι ο συγκεκριμένος τύπος κατάρτισης θα πρέπει να υποστηριχθεί, όχι όμως ως γενικός κανόνας που εφαρμόζεται κατ' εξαίρεση και με βάση την αρχή της επικουρικότητας, όταν δεν υφίσταται άλλο μέσο στήριξης σε εθνικό και ευρωπαϊκό επίπεδο, κυρίως δε για τις δράσεις δικτύωσης των οργανισμών αρχικής κατάρτισης, προκειμένου η αρχική κατάρτιση να αποκτήσει ευρωπαϊκή εμβέλεια.
<P>
Έτερο πρόβλημα: ο αποκλεισμός των τομέων κατάρτισης υποστηριζόμενης από το πρόγραμμα οικονομικής, χρηματοοικονομικής και εμπορικής κατάρτισης: τροπολογίες 113 και 114.
<P>
Καταλαβαίνετε ότι, εάν θέλουμε να δημιουργήσουμε επαγγελματίες από την οπτική της αποτελεσματικότητας είναι και σε ευρωπαϊκό επίπεδο ουσιώδες να τους μάθουμε να αντιλαμβάνονται την ευρωπαϊκή και διεθνή διάσταση της αγοράς στο πλαίσιο του τομέα δραστηριότητάς τους. Το μοντάζ μιας διεθνούς συμπαραγωγής, το μάρκετινγκ, η διανομή στις ξένες χώρες, όλα αυτά πρέπει να διδαχθούν στους μελλοντικούς μας επαγγελματίες του οπτικοακουστικού τομέα, εάν θέλουμε να δραστηριοποιούνται σε παγκόσμια κλίμακα, και αυτός είναι ο στόχος μας. Ακριβώς λοιπόν σε αυτό το πλαίσιο της ευρωπαϊκής προοπτικής θα υποστηριχθεί αυτή η οικονομική, χρηματο­οικονομική και εμπορική διαχείριση.
<P>
Τέταρτο σημείο: η ένταξη της κατάρτισης στα τεχνικά επαγγέλματα του οπτικοακουστικού τομέα, τροπολογία 18, και του ραδιοφώνου, τροπολογία 33. Οι εν λόγω μορφές κατάρτισης είναι πολύ ανεπτυγμένες σε εθνικό επίπεδο και , ως τέτοιες, δεν απαιτούν την ευρωπαϊκή διάσταση όπως οι λοιπές προτεινόμενες μορφές κατάρτισης. Αντιθέτως, υπερψηφίζω το άνοιγμα των δράσεων της κατάρτισης MEDIA για τους επαγγελματίες του ραδιοφώνου, κάτι που θα μπορούσε να αποτελέσει συμβιβασμό των τροπολογιών 33 και 34.
<P>
Τέλος, υπάρχουν δύο τροπολογίες με χαρακτήρα δήλωσης που αφορούν την ενθάρρυνση των φορολογικών μέτρων, τροπολογία 4, και την πνευματική ιδιοκτησία, τροπολογία 9. Παρ' όλο που, ως προς τη σύλληψή τους, οι τροπολογίες είναι εύλογες, υπερβαίνουν το κίνητρο της απόφασης.
<P>
Κύριε Πρόεδρε, έρχομαι στο δεύτερο μέρος της πρότασης οδηγίας: "Ανάπτυξη, διανομή και προώθηση" . Προτίθεμαι να δεχθώ, στο γράμμα ή το πνεύμα τους, 57 τροπολογίες, ήτοι το 80% των τροπολογιών που προτείνει το Κοινοβούλιο. Ο κατάλογος των τροπολογιών αυτών είναι στη διάθεσή σας, κύριε Πρόεδρε.
<P>
Οφείλω απαραιτήτως να εκφράσω τις επιφυλάξεις μου για έντεκα από τις τροπολογίες που παρουσιάστηκαν. Τέσσερις από αυτές, οι τροπολογίες 53, 65, 69, και 93, έχουν χαρακτήρα δήλωσης και υπερβαίνουν το πλαίσιο της απόφασης. Η ένταξή τους, αν και νόμιμη κατ' ουσίαν, δεν δικαιολογείται στο κείμενο της πρότασης απόφασης.
<P>
Οι επιφυλάξεις μου αφορούν, κυρίως, τις επόμενες τροπολογίες, γεγονός που δεν θα σας προκαλέσει έκπληξη: πρόκειται για τις τροπολογίες 44 και 54 σχετικά με τη νομική βάση. Το Κοινοβούλιο εύχεται να προσθέσει στη νομική βάση που προτείνει η Επιτροπή, δηλ. στο άρθρο 157, παράγραφος 3, μία άλλη νομική βάση, το άρθρο "Πολιτισμός" . Αγαπητοί βουλευτές, σας κατανοώ, όμως θεωρώ, όπως και στην περίπτωση του MEDIA 2, ότι το άρθρο 157 σχετικά με τη βιομηχανία αποτελεί την ενδεδειγμένη νομική βάση για τη λήψη της συγκεκριμένης απόφασης σε ό,τι αφορά το αντικείμενο, το στόχο και το περιεχόμενό της. Το έχω ήδη αναφέρει στην ομιλία μου: χάραξη βιομηχανικής πολιτικής για τον οπτικοακουστικό τομέα δεν σημαίνει ότι ξεχνούμε την πολιτιστική ποικιλομορφία. Η επιλογή όμως ενός άρθρου σχετικού με τη βιομηχανία, ως νομική βάση, συνάδει με μια πάγια νομολογία εκ μέρους του Δικαστηρίου η οποία καθορίζει ότι (παραθέτω): "στο πλαίσιο του συστήματος αρμοδιότητας της Κοινότητας, η επιλογή της νομικής βάσης μιας πράξης πρέπει να βασίζεται σε αντικειμενικά στοιχεία τα οποία επιδέχονται νομικούς ελέγχους, από αυτά δε τα στοιχεία διακρίνονται κυρίως ο σκοπός, το περιεχόμενο της πράξης" .
<P>
Το MEDIA Plus είναι ένα πρόγραμμα το οποίο στοχεύει στην ενίσχυση της ανταγωνιστικότητας της βιομηχανίας στο πλαίσιο του οπτικοακουστικού τομέα, όμως εγώ επιμένω ό,τι ένα σημείο, το σημείο 11, υπογραμμίζει, εάν υφίσταται ακόμη λόγος, την πολιτιστική διάσταση αυτού του οπτικοακουστικού τομέα, σύμφωνα με το άρθρο 151, παράγραφος 4 της Συνθήκης.
<P>
Σημειώνω τις ανησυχίες σας και πραγματικά ελπίζω ότι η επόμενη αναθεώρηση της Συνθήκης θα προσφέρει νέο πλαίσιο καθώς και ρυθμίσεις που θα επιτρέπουν την ευρύτατη συμμετοχή του Ευρωπαϊκού Κοινοβουλίου στις αποφάσεις που αφορούν την πολιτική του οπτικοακουστικού τομέα.
<P>
Όσον αφορά την τροπολογία 87 σχετικά με τον προϋπολογισμό του δευτέρου μέρους, θα κάνω την ίδια παρατήρηση όπως και στην περίπτωση της τροπολογίας που αφορά τον προϋπολογισμό της πτυχής "κατάρτιση" . Κατά συνέπεια, δεν υπάρχει λόγος να επανέλθω. Αναφορικά με την τροπολογία 103 για το ραδιόφωνο, λαμβάνοντας υπόψη τις οικονομικές δυσκολίες, το MEDIA Plus δεν μπορεί να επεκταθεί και σε άλλους τομείς, έχω όμως ήδη προβεί σε μία παραχώρηση, ως προς την πτυχή "κατάρτιση" , προκειμένου να συμπεριλάβω το ραδιόφωνο στο πρόγραμμα.
<P>
Σχετικά με τις τροπολογίες 115 και 116: περιφερειακές και μειονοτικές γλώσσες. αΟπως γνωρίζετε, η Επιτροπή ενδιαφέρεται για το σεβασμό και την προώθηση της γλωσσικής και πολιτιστικής ποικιλομορφίας. Εξάλλου, το ενδιαφέρον αυτό λαμβάνεται υπόψη σε ολόκληρο το πρόγραμμα MEDIA Plus, κυρίως μέσω των μέτρων θετικής διάκρισης στο πλαίσιο των μηχανισμών στήριξης των επαγγελματιών που δραστηριοποιούνται σε χώρες και περιοχές χαμηλής παραγωγικής δυνατότητας και περιορισμένου γεωγραφικού ή γλωσσικού χώρου.
<P>
Η τροπολογία 115 θα δημιουργούσε ένα υποπρόγραμμα μέσα στο πρόγραμμα. Δεν πιστεύω λοιπόν ότι πρέπει να φτάσουμε μέχρι εκεί. Όμως η τροπολογία 116 δεν κάνει τίποτε άλλο στην πραγματικότητα παρά να επαναλαμβάνει και να καθορίζει τα μέτρα που ήδη βρίσκονται διάσπαρτα σε όλο το πρόγραμμα. Κατά συνέπεια, εάν το Κοινοβούλιο το θέλει πολύ, το εγκρίνει, εγώ δεν θα αντιταχθώ σε αυτήν τη τροπολογία.
<P>
Αγαπητοί συνάδελφοι, κύριε Πρόεδρε, πέρα από αυτά τα περιορισμένα σημεία διαφωνίας, που είναι ασήμαντα, θα ήθελα να εκφράσω την ικανοποίησή μου για τη συνεργασία και την πληθώρα των σημείων συμφωνίας ανάμεσα στην Επιτροπή και το Κοινοβούλιο. Οι τροπολογίες που παρουσιάστηκαν το πρωί, και οι οποίες είναι υψηλής ποιότητας, θα επιτρέψουν αναμφίβολα τη βελτίωση των κειμένων που απαρτίζουν το πρόγραμμα MEDIA. Θα συμβάλουν στη επίτευξη του σκοπού μας: να δημιουργήσουμε στην Ευρώπη ισχυρή βιομηχανία περιεχομένου. Εμείς, με το πρόγραμμα MEDIA Plus, επιθυμούμε να συμπληρώσουμε όλες τις άλλες δράσεις οι οποίες πρέπει να προσδώσουν στον ευρωπαϊκό κινηματογράφο, όχι την παλιά του αίγλη, αφού δεν την έχασε ποτέ, αλλά εμπιστοσύνη, διότι μόνο αν έχουμε εμπιστοσύνη στην ικανότητα του ευρωπαϊκού κινηματογράφου θα μπορέσουμε να τον αναπτύξουμε όπως όλοι επιθυμούμε.
<P>
(Χειροκροτήματα)

<SPEAKER ID=375 NAME="Πρόεδρος">
Ευχαριστώ πολύ, κυρία Επίτροπε Reding.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=15>
Αξιολόγηση της ποιότητας στη σχολική εκπαίδευση
<SPEAKER ID=376 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0185/2000) της κ. Sanders-ten Holte, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με την πρόταση σύστασης του Ευρωπαϊκού Κοινοβουλίου και του Συμβουλίου περί ευρωπαϊκής συνεργασίας για την αξιολόγηση της ποιότητας στη σχολική εκπαίδευση (COM (1999) 709 - C5-0053/2000 - 2000/0022(COD)).

<SPEAKER ID=377 NAME="Sanders-Ten Holte">
Κύριε Πρόεδρε, κυρία Επίτροπε, ένας από τους σημαντικότερους στόχους της Ευρωπαϊκής Ένωσης είναι η ενίσχυση της κινητικότητας στην αγορά εργασίας, στόχος που μπορεί να πραγματοποιηθεί μόνον εφόσον δημιουργήσουμε τις προϋποθέσεις για μία εκπαίδευση υψηλής ποιότητας. Γι' αυτό είναι εξαιρετικά σημαντικό να δημιουργηθούν τα κατάλληλα όργανα προκειμένου όχι μόνο να βελτιωθεί η εκπαίδευση, αλλά κυρίως να εξασφαλίσουμε ότι θα ανταποκριθεί στις απαιτήσεις της σύγχρονης εποχής.
<P>
Η αξιολόγηση της ποιότητας, και μάλιστα η αυτοαξιολόγηση των σχολείων, αποτελεί ένα στοιχείο κλειδί για την ανάπτυξη ποιοτικής εκπαίδευσης. Γι' αυτό με ικανοποιεί γενικά η σύσταση που μας υπέβαλε η Επιτροπή. Θα είχα ωστόσο να κάνω ορισμένα σχόλια για τη σύσταση αυτή, σχόλια που αναφέρονται και στην έκθεσή μου.
<P>
Θεωρώ πρώτα απ' όλα ιδιαίτερα σημαντικό να προσφερθεί υποστήριξη στα κράτη μέλη προκειμένου να αναπτύξουν καλές μεθόδους για την αξιολόγηση των εκπαιδευτικών τους συστημάτων, στα πλαίσια των οποίων η αυτοαξιολόγηση μπορεί να δρα συμπληρωματικά προς την εξωτερική αξιολόγηση. Θεωρώ επίσης σημαντικό να υπάρχει ανταλλαγή πληροφοριών και αλληλοενημέρωση για καλά παραδείγματα και βέλτιστες πρακτικές και να συμμετέχουν στην αυτοαξιολόγηση όλοι όσοι συμμετέχουν στην καθημερινή σχολική ζωή, περιλαμβανομένων των γονέων και των μαθητών. Είναι εξάλλου σημαντικό να ενισχυθεί η συνεργασία μεταξύ σχολείων και διαφόρων αρχών, περιλαμβανομένων τοπικών και περιφερειακών. Υπάρχουν σχετικά καλά παραδείγματα από διάφορα σχέδια που εφαρμόσθηκαν πειραματικά σε εθνικό και βέβαια και σε ευρωπαϊκό επίπεδο.
<P>
Καλούμε την Επιτροπή να πραγματοποιήσει μία καταγραφή των καλών μεθόδων που εφαρμόζονται αυτή τη στιγμή, προκειμένου να δημιουργηθεί μία βάση δεδομένων η οποία να μπορεί να χρησιμοποιείται διαδραστικά, προκειμένου να σχεδιάζονται οι διάφορες δραστηριότητες και να υποβάλλονται σε τακτικά διαστήματα εκθέσεις προς το Κοινοβούλιο εφόσον τεθεί το ζήτημα αυτό στη rolling agenda.
<P>
Χρησιμοποίησα ευχαρίστως πολλές από τις ιδέες των συναδέλφων, αλλά και άλλων ιδρυμάτων στον τομέα της εκπαίδευσης με τα οποία ήλθα σε επαφή. Διαπίστωσα την καθολική επιθυμία να επιτύχει το σχέδιο αυτό. Διαπίστωσα επίσης ότι τα ερεθίσματα που δίνει η Ευρωπαϊκή Ένωση πέφτουν αναμφισβήτητα σε γόνιμο έδαφος.
<P>
Λυπούμαι ιδιαίτερα για το γεγονός ότι παρά τις επανειλημμένες προσπάθειές μου να συντονιστώ με το Συμβούλιο, γιατί γνωρίζετε ότι η προσπάθειά μου είχε ως στόχο να ολοκληρωθεί η έκθεση στην πρώτη ανάγνωση, υπήρξαν διαρκείς αναβολές: οι απαντήσεις έρχονταν πολύ αργά, δεν αρκούσε η εντολή. Καλώ το Συμβούλιο να υποβάλει το ταχύτερο δυνατό πρόταση για μία κοινή θέση. Σχεδόν έχουμε φθάσει σ' αυτή, αλλά θα ήθελα να καταστεί πρώτα σαφές ποια είναι η γραμμή του Κοινοβουλίου και στη συνέχεια μπορούμε να ευθυγραμμισθούμε με το Συμβούλιο.
<P>
Τέλος, επιτύχαμε γενική συμφωνία στην επιτροπή σχετικά με ένα μεγάλο αριθμό τροπολογιών. Θα ήθελα να σας ευχαριστήσω όλους σας για την πολύ εποικοδομητική σας στάση. Σας καλώ να εξακολουθείτε να υποστηρίζετε αυτές τις συμφωνίες και στο μέλλον.
<P>
Σας ζητώ να μην δεχθείτε τις τροπολογίες που υπέβαλε το ΕΣΚ. Η σύνδεση της εκπαίδευσης με την αγορά εργασίας είναι σημαντική, όπως μας δείχνουν και τα αποτελέσματα της Λισσαβώνας. Δεν θα πρέπει να εκπαιδεύουμε μελλοντικούς ανέργους, η εκπαίδευση οφείλει να προετοιμάζει τους μαθητές για την αγορά εργασίας. Αυτό θα πρέπει να αναφέρει και η παρούσα έκθεση. Οι άλλες τροπολογίες περιλαμβάνονται λίγο ή πολύ στο κείμενο ήδη ή καλύπτονται από άλλες τροπολογίες.
<P>
Τέλος η παράγραφος για τη χρηματοδότηση. Σκοπίμως δεν άλλαξα τίποτα εδώ, όχι διότι πιστεύω ότι δίνονται όλοι οι αναγκαίοι πόροι, αλλά διότι πιστεύω ότι οι εκθέσεις που θα υποβληθούν θα δείξουν εάν οι πόροι είναι υπερβολικά περιορισμένοι ή όχι. Τότε θα είναι η κατάλληλη στιγμή να ζητήσουμε ενδεχομένως την αύξηση της χρηματοδότησης. Σας ευχαριστώ και προσβλέπω με ενδιαφέρον στις απαντήσεις σας.

<SPEAKER ID=378 LANGUAGE="EN" NAME="Perry">
Κύριε Πρόεδρε, ήταν αργά όταν εκφώνησα την τελευταία μου ομιλία και είναι ακόμα πιο αργά τώρα, επομένως θα προσπαθήσω να είμαι ακόμα πιο σύντομος. Όμως, η εκπαίδευση είναι σημαντική και πρέπει να φροντίσουμε ώστε να λάβει την προσοχή που της αξίζει.
<P>
Συχνά η εκπαίδευση ελκύει ωραία λόγια. Αυτό που δεν λαμβάνει πάντα είναι δράση ανάλογη με αυτά τα λόγια. Γνωρίζουμε όλοι ότι η ΕΕ έχει πολύ περιορισμένες αρμοδιότητες όσον αφορά την εκπαίδευση, αλλά υπάρχουν κάποια σημεία όπου η Ευρωπαϊκή Ένωση μπορεί να προσφέρει προστιθέμενη αξία. Η ποιοτική αξιολόγηση είναι ένα από αυτά. Είχα κατέβει στην πόλη νωρίτερα απόψε και είδα νεαρούς στο κέντρο του Στρασβούργου να κοιτούν κάποια έγγραφα αναρτημένα σε ένα τοίχο. Κοιτούσαν τα αποτελέσματα των απολυτήριων εξετάσεών τους. Λοιπόν, πολύ εύκολα αξιολογούμε τους νέους. Αυτό που οφείλουμε να κάνουμε είναι να αξιολογήσουμε τα σχολεία και να φροντίσουμε ώστε να λειτουργούν καλά. Καθώς τα σχολεία προετοιμάζουν τους νέους για μία εκπαίδευση στην ενιαία αγορά της Ευρώπης, πρέπει να φροντίσουμε ώστε όλα τα σχολεία σε ολόκληρη την Ευρώπη να κάνουν τη δουλειά τους για την προετοιμασία των νέων για την ενιαία αγορά όπου θα εργαστούν.
<P>
Σε ορισμένα μέρη της Ένωσης - και δεν θα διστάσω να αναφέρω το Ηνωμένο Βασίλειο - δεν τα καταφέρνουμε όσο καλά θα έπρεπε. Υπάρχουν πάρα πολλοί νέοι που τα πάνε καλά στο σχολείο τους, αλλά το 20% των νέων εγκαταλείπουν το σχολείο χωρίς κανένα τίτλο. Δεν μπορούμε να επιτρέψουμε να συνεχιστεί αυτό το φαινόμενο. Υπάρχουν εκτιμήσεις ότι τα επόμενα δύο χρόνια θα χρειαστούμε μισό εκατομμύριο επιπλέον άτομα σε θέσεις εργασίας σχετικές με την πληροφορική. Από που θα έρθουν αυτοί οι νέοι; Πρέπει να φροντίσουμε ώστε να μπορέσουν να μας τους προσφέρουν τα σχολεία και είμαι πολύ σίγουρος ότι όσα περιέχονται σε αυτή την έκθεση αποτελούν έναν από τους τρόπους με τούς οποίους μπορούμε να βοηθήσουμε στη βελτίωση του επίπεδου στα σχολεία. Στα Αγγλικά λέμε "δύο κεφάλια είναι καλύτερα από ένα" . Είμαι διατεθειμένος να πιστέψω ότι 15 κεφάλια, ή 15 σειρές δεδομένων σε ολόκληρη την Ένωση, θα μας βοηθήσουν να επιτύχουμε καλύτερη ποιότητα στα σχολεία μας.
<P>
Θα έλεγα απλώς στο Συμβούλιο - και ελπίζω ότι υπάρχει κάποιος από το Συμβούλιο που να το ακούει αυτό - ότι γνωρίζω ότι μπορούμε να έχουμε εμπιστοσύνη στην Επίτροπο, αλλά ας πούμε στο Συμβούλιο ότι τα ωραία λόγια του στη Λισσαβόνα ήταν καταπληκτικά αλλά πρέπει να τα τηρήσει. Λυπούμαι, για το λόγο αυτό, που οι σημαντικές προσπάθειες που κατέβαλε η εισηγήτρια για να επιτύχει πλήρη συμφωνία δεν ανταμείφθηκαν στην πραγματικότητα. Επομένως, μην σας εκπλήξει τόσο εάν το Κοινοβούλιο υποστηρίξει την εισηγήτρια και προσπαθήσει να πιέσει το Συμβούλιο να τηρήσει τα ωραία λόγια που τόσο εύκολα είπε.

<SPEAKER ID=379 LANGUAGE="FR" NAME="Roure">
Κύριε Πρόεδρε, η οικοδόμηση της Ευρώπης σημαίνει καταρχάς γνώση της πολυμορφίας και των διαφορών της.
<P>
Η μελέτη των εκπαιδευτικών συστημάτων των κρατών μελών της Ευρωπαϊκής Ένωσης πρέπει να μας οδηγήσει σε μια σκέψη που να απορρέει από τη βαθιά γνώση των πρακτικών και των κεκτημένων που διαθέτουν οι διαφορετικές μας χώρες, διότι κάθε μία από τις χώρες μας έχει τη δική της εκπαιδευτική πραγματικότητα. Κάθε τροποποίηση του εκπαιδευτικού συστήματος θέτει υπό αμφισβήτηση την ιδεολογία της κοινωνίας και την οικονομική της εξέλιξη. Η ποιότητα της παιδείας είναι πρόκληση για την κοινωνία μας, η παιδεία όμως δεν πρέπει να καταστεί πρόκληση για κοινωνικούς παράγοντες που επιθυμούν να επιβάλουν τις προσωπικές τους βλέψεις. Στην περίπτωση που πρέπει να πραγματοποιηθεί μια εκ βάθρων αναθεώρηση του εκπαιδευτικού συστήματος, αυτή θα πρέπει να συμπεριλαμβάνει όλους τους εταίρους του συστήματος και κυρίως να μην είναι άκαμπτη. Πρέπει να μπορεί να εξελίσσεται ταυτόχρονα με την κοινωνία, διότι τα εκπαιδευτικά συστήματα υστερούν, επειδή δεν σχετίζονται άμεσα με τη ζωή. Ωστόσο δεν πρέπει να ξεχνούμε ότι η ανάπτυξη του ανθρώπου συνιστά ουσιαστικό στόχο της εκπαίδευσης. Δεν πρέπει να θέλουμε να ανταποκριθούμε, με κάθε τίμημα, σε μια αγορά που βρίσκεται σε διαρκή εξέλιξη. Αντιθέτως, πρέπει να δώσουμε την ευκαιρία στους νέους να αποκτήσουν τα γνωστικά εφόδια που θα τους επιτρέψουν να αντιμετωπίσουν με επιτυχία το μέλλον.
<P>
Ο στόχος μας σήμερα είναι να μην περιμένουμε πρώτα να γνωρίσουν οι μαθητές την αποτυχία, μετά το πέρας της σχολικής τους εκπαίδευσης, για να αποδείξουμε ότι διαθέτουμε φαντασία. Πρέπει να τους προτείνουμε μια προσαρμοσμένη εκπαίδευση. Κανένα παιδί δεν στερείται ταλέντου. Κάθε σύστημα έχει την αποτυχία που του αναλογεί. Τα κριτήρια αναγνώρισης της αποτυχίας είναι ουσιαστικά υποκειμενικά. Επιτυγχάνουμε σε σχέση με έναν προκαθορισμένο κανόνα. Ποιος είναι αυτός ο κανόνας; Πώς καθορίστηκε; Ανάλογα με τις συνθήκες, οι πολιτικοί μπορεί ακόμη και να θεωρήσουν συμφέρον τους να προβάλουν υπερβολικά ή να υποβαθμίσουν τα αρνητικά στοιχεία, ιδιαίτερα αφ' ης στιγμής τα προβλήματα της παιδείας καταλαμβάνουν συνεχώς μεγαλύτερο χώρο στις πολιτικές συζητήσεις και τα μέσα ενημέρωσης.
<P>
Κάθε μαθητής με μαθησιακές δυσκολίες είναι ένας νέος του οποίου το προσωπικό μέλλον διακυβεύεται. Κάθε παιδί που αποτυγχάνει στα μαθήματα εκφράζει τη δυσφορία του για το θεσμό του σχολείου αλλά και για ολόκληρη την κοινωνία. Ο νέος που δεν νιώθει αναγνώριση γι' αυτό που είναι, για τη ζωή του, για τη γνώση του, είναι ένα άτομο απαρνημένο. Αισθανόμενος την άρνηση του κόσμου θα κραυγάσει την απογοήτευσή του, θα κραυγάσει το μίσος του. Η καταπολέμηση της σχολικής αποτυχίας, δηλαδή της αποτυχίας του μαθητή στα πλαίσια της κοινωνίας, είναι και οφείλει να αποτελεί κύριο μέλημα κάθε υπεύθυνου πολιτικού.
<P>
Έχει έλθει λοιπόν η στιγμή να θεωρήσουμε τον νέο ως άτομο εν εξελίξει που θέλει να μορφωθεί, όχι να διαμορφωθεί. Θα πρέπει ίσως να τροποποιήσουμε τους τρόπους προσέγγισης της γνώσης και να θέσουμε εκ νέου υπό αμφισβήτηση τη λειτουργία των εκπαιδευτικών μας συστημάτων, αφετέρου όμως θα πρέπει να αποφύγουμε την εξομοίωση διότι η πολιτισμική ποικιλομορφία συνιστά πηγή που εμπλουτίζει την προσωπικότητά μας, καθώς και προϋπόθεση για την επιτυχημένη ανάπτυξη του ανθρώπου. Δεν υπάρχει θαυματουργό φάρμακο αλλά μάχες που πρέπει να δοθούν. Η σύμπραξη όσων πιστεύουν στον αγώνα αυτό είναι απαραίτητη.

<SPEAKER ID=380 LANGUAGE="DE" NAME="Pack">
Κύριε Πρόεδρε, αγαπητοί συνάδελφοι, είναι σχεδόν μεσάνυχτα και δεν θέλω να παρατείνω χωρίς λόγο τη συζήτηση. Συμφωνώ με τα λεγόμενα της κ. Roure και του κ. Perry και φυσικά με το περιεχόμενο της έκθεσης της κ. Sanders-ten Holte. Θα περιοριστώ σε ένα δύο σημεία. Επανέρχομαι και πάλι στη Λισσαβόνα και στη Φέιρα. Η παρούσα έκθεση αποτελεί βασικά συνέχιση των σκέψεων που διατύπωσαν οι κκ. συμμετέχοντες στη Λισσαβόνα και στη Φέιρα. Αντικρίζοντας την κοινωνία των πληροφοριών και την παγκοσμιοποίηση και διαπιστώνοντας πόσο γρήγορα αλλάζει η κοινωνία στον τομέα της τεχνολογίας θα πρέπει να εξασφαλίσουμε μια σχολική εκπαίδευση που θα καταστήσει τους νέους ικανούς να παρακολουθήσουν τις εξελίξεις αυτές. Πρέπει να δημιουργήσουμε βάσεις για τη απαραίτητη διά βίου μάθηση. Ως εκ τούτου βρίσκω καλό αυτό που πρόκειται να γίνει εδώ. Μας βοηθά πιθανότατα να ανταποκριθούμε καλύτερα στο ζήτημα αυτό.
<P>
Θα επανέλθω μόνο σε ένα σημείο σχετικά με το οποίο έχω υποβάλει η ίδια μια τροπολογία. Πρέπει να είναι δυνατόν να μπορεί κανείς να εργάζεται με τους πόρους, τα δίκτυα και τις τράπεζες πληροφοριών που υπάρχουν. Δεν χρειάζεται να εφευρίσκουμε συνεχώς εκ νέου τον τροχό. Πρέπει να εκμεταλλευόμαστε όσα έχουμε, να συγκρίνουμε τις γνώσεις μας και να εργαζόμαστε με αυτές.
<P>
Θα αναφερθώ τώρα σε ένα σημείο τεχνικής υφής. Τις τελευταίες ημέρες ακούσαμε ότι η κ. Sanders προσπάθησε να κάνει την πρώτη ανάγνωση και τελευταία ανάγνωση. Αυτό κοστίζει βέβαια κάτι. Όποιος θέλει μόνο μία ανάγνωση στο πλαίσιο της δυνητικής διοργανικής συμφωνίας, θα πρέπει να πληρώσει και κάτι για αυτό. Αυτό δεν γίνεται par ordre de mufti των κυρίων στην Επιτροπή Μονίμων Αντιπροσώπων που δεν έχουν να πούνε τίποτα επ' αυτού. Σε αυτή την περίπτωση θα πρέπει απλά να πούνε: αποδεχόμαστε τις λογικές προτάσεις του Κοινοβουλίου. Δεν είπαν όμως αυτό, μας υποσχέθηκαν μόνο κάτι, αλλά τις υποσχέσεις δεν τις εμπιστευόμαστε. Αύριο θα αποφασίσουμε σχετικά με την έκθεση. Αν οι κκ. στην Επιτροπή Μονίμων Αντιπροσώπων θεωρούν ότι μπορούν να αποδεχθούν τις τροπολογίες μας, τότε και εμείς είμαστε πρόθυμοι να φέρουμε το ζήτημα σε πέρας το φθινόπωρο - δεν υπάρχει φυσικά βιασύνη. Δεν πρέπει να αγοράσουμε γουρούνι στο σακί και θα πρέπει αύριο να αποφασίσουμε για την έκθεσή μας και να δώσουμε στους κ.κ. την ευκαιρία να το ξανασκεφτούν.

<SPEAKER ID=381 LANGUAGE="DE" NAME="Karas">
Κύριε Πρόεδρε, κυρία Επίτροπε, κυρίες και κύριοι, ως συμπλήρωση των όσων ελέχθησαν ήδη, τα οποία μπορώ οπωσδήποτε να υποστηρίξω, θέλω να επισημάνω ακόμα μία φορά ότι στις σημερινές σχολικές τάξεις μπαίνουν οι βάσεις για τις μελλοντικές ευκαιρίες της αυριανής νεολαίας και ότι η "brain-power", η δύναμη του μυαλού θα παίξει στο μέλλον αποφασιστικό ρόλο.
<P>
Μία από τις βασικές δεξιότητες που πρέπει να αποκτήσουμε, είναι να καταστήσουμε τη νεολαία ικανή να αντεπεξέρχεται στην ιλιγγιώδη ταχύτητα που χαρακτηρίζει την εποχή μας. Επίσης θα πρέπει να της κινήσουμε το ενδιαφέρον για τη δια βίου μάθηση και να της δημιουργήσουμε την προθυμία για περιέργεια, κινητικότητα, ευελιξία, να τη μάθουμε να είναι ανοικτή, να είναι πρόθυμη να αναλαμβάνει ευθύνες και να την διαπαιδαγωγήσουμε έτσι ώστε να είναι αυτόνομη.
<P>
Θα αναφερθώ σε έναν μόνο σημείο που μπορεί να μας δώσει νέα κίνητρα και να υποστηρίξει νέες ιδέες. Στην πατρίδα μου την Αυστρία ένα τέτοιου είδους benchmarking, μια παρακολούθηση μετά κριτηρίων, η επονομαζόμενη TIMSS Pop 3 μελέτη, όπου τα δικά μας αποτελέσματα δεν ήταν απόλυτα ικανοποιητικά, οδήγησε σε ένα σχέδιο που ονομάζεται "Q.I.S-Qualitδt in Schulen" (ποιότητα στα σχολεία). Στο επίκεντρο του εν λόγω σχεδίου βρίσκεται το σχολικό πρόγραμμα. Περιέχει το πρότυπο που ακολουθεί το σχολείο, πληροφορίες για την πραγματική του κατάσταση καθώς και συγκεκριμένους στόχους και μέτρα σε διάφορους ποιοτικούς τομείς. Είναι μια χρονικά περιορισμένη συμφωνία που δρά τόσο προς τα μέσα όσο και προς τα έξω ως προσανατολιστική βοήθεια για την παιδαγωγική πράξη, ως πληροφόρηση για την κοινή γνώμη, ως μέσο για τον σχεδιασμό και προσφέρει τα κριτήρια με τα οποία θα αξιολογηθεί η εξέλιξη του σχολείου.
<P>
Η σύγκριση δημιουργεί ανταγωνισμό και ο ανταγωνισμός δημιουργεί την ιδιαιτερότητα των σχολικών προτύπων και κατά συνέπεια προσφέρει προσανατολιστική βοήθεια. Θα πρέπει να προχωρήσουμε περισσότερο προς αυτήν την κατεύθυνση.

<SPEAKER ID=382 NAME="Reding">
Κύριε Πρόεδρε, αγαπητοί συνάδελφοι, όπως πάντα, υπάρχει ουσιαστική ταύτιση απόψεων ανάμεσα στο Κοινοβούλιο και την Επιτροπή. Η ποιότητα της σχολικής παιδείας και η αξιολόγησή της είναι απαραίτητη, το έχετε ήδη αναφέρει, για τη βελτίωση των συστημάτων.
<P>
Τούτο βεβαίως δεν είναι πάντοτε εύκολο για τους υπουργούς, όταν τίθενται ενώπιον των συγκριτικών αποτελεσμάτων, διότι όσοι εμφανίζουν τις καλύτερες επιδόσεις είναι πολύ περήφανοι και εκφράζουν την υπερηφάνειά τους, οι άλλοι όμως έχουν να απαντήσουν ενώπιον των εθνικών τους κοινοβουλίων σε δυσαπάντητα ερωτήματα. Πρέπει λοιπόν να γίνει αντιληπτό ότι η έγκριση των ποιοτικών αξιολογήσεων συνιστά θέμα ενίοτε πολύ δύσκολο για τους υπουργούς παιδείας, αλλά απαραίτητο, εάν θέλουμε να προοδεύσει το σύστημα, τα σχολικά συστήματα, γεγονός που όλοι ανέφεραν απόψε.
<P>
Επιτρέψτε μου καταρχάς να ευχαριστήσω την εισηγήτριά σας. Η κυρία Sanders ten-Holte εκπόνησε μία εξαίρετη έκθεση και μάλιστα σε πολύ μικρό χρονικό διάστημα. Επικουρήθηκε από την κυρία Marie-Hιlθne Gillig, η οποία υποστήριξε το θέμα ενώπιον της Επιτροπής Απασχόλησης και Κοινωνικών Υποθέσεων. Η ίδια βεβαίως είχε την υποστήριξη των μελών της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, τα οποία μάλιστα κατέθεσαν πολύ ενδιαφέρουσες τροπολογίες.
<P>
Οφείλω επίσης να υπογραμμίσω την ιδιαίτερα θετική στάση της πορτογαλικής προεδρίας η οποία κατέβαλε πολλές προσπάθειες για την προώθηση του εν λόγω φακέλου, και λυπούμαι όπως κι εσείς που στάθηκε αδύνατο να εξεταστεί σε πρώτη ανάγνωση. Όμως εναπόκειται μόνο στο Κοινοβούλιο να αποφασίσει αν θέλει να καταλήξει ο φάκελος σε πρώτη ανάγνωση ή αν προτιμά να κάνει ένα βήμα περαιτέρω. Εσείς θα αποφασίσετε προφανώς να προχωρήσετε ένα βήμα περαιτέρω. Η Επιτροπή συμπορεύεται μαζί σας με την ελπίδα ότι θα καταλήξουμε το συντομότερο δυνατόν σε συμφωνία, εφόσον υπάρχει καλή θέληση και από τις δύο πλευρές.
<P>
Η πρόταση σύστασης που έχετε μπροστά σας βασίζεται σε ένα από τα ζητήματα-κλειδιά που βρίσκονται στο επίκεντρο των πολιτικών προτεραιοτήτων: πώς μπορούμε να διασφαλίσουμε και πώς μπορούμε να βελτιώσουμε την ποιότητα της εκπαίδευσης; Γνωρίζετε ότι στη διάρκεια των τελευταίων ετών η Επιτροπή ανέλαβε πολλές δράσεις προς αυτήν την κατεύθυνση. Αρχικά δρομολογήθηκε το νέο ευρύ πιλοτικό πρόγραμμα για την αξιολόγηση της ποιότητας, το οποίο ξεκίνησε το 1997. Η πρόταση σύστασης εδράζεται μάλιστα σε μεγάλο βαθμό στα πορίσματα που έχουν συναχθεί από την συγκεκριμένη πιλοτική εμπειρία. Η αξιολόγηση λοιπόν καθίσταται μέσο βελτίωσης της ποιότητας και ρόλος της ευρωπαϊκής συνεργασίας στον εν λόγω τομέα. Σε ό,τι αφορά το μέλλον, η ποιοτική αξιολόγηση είναι ουσιαστική, εάν επιζητούμε την πρόοδο, διότι η εκ βαθέων βελτίωση των ικανοτήτων θα μας επιτρέψει να επιτύχουμε και να επωφεληθούμε πλήρως από τις ευκαιρίες που θα παρουσιαστούν στις νεολαίες μας στους κόλπους αυτής της νέας κοινωνίας της γνώσης.
<P>
Το Ευρωπαϊκό Συμβούλιο της Λισσαβώνας υπογράμμισε, όπως ήδη αναφέρατε, τη σημασία των σύγχρονων συστημάτων εκπαίδευσης. Πρέπει να προχωρήσουμε με τέτοιο τρόπο ώστε αυτές οι δηλώσεις -οι οποίες είναι επαναστατικές διότι για πρώτη φορά ένα Συμβούλιο ασχολήθηκε σοβαρά με κάτι σημαντικό, πέρα από την οικονομία και τα οικονομικά, με τη βάση δηλαδή της κοινωνίας μας, με τη γνώση- με τρόπο ώστε, λεω, να εμφυσήσουμε ζωή σε αυτές τις δηλώσεις της Λισσαβώνας. Γνωρίζετε πολύ καλά ότι έχουν ήδη ξεκινήσει αμέσως με το πρόγραμμα E-Learning και ότι τώρα συνεχίζουμε με το πρόγραμμα για την ποιότητα, επειδή έχω ήδη παρουσιάσει την πρώτη έκθεση για την ποιότητα στη βάση των δεκαέξι κριτηρίων ποιότητας που έχουν επεξεργαστεί τα κράτη μέλη και οι ειδικοί του ΟΟΣΑ.
<P>
Κάποιοι βουλευτές αιτήθηκαν, κύριε Πρόεδρε, να επανέρχομαι σε τακτά διαστήματα με τη συγκεκριμένη προβληματική. Αυτό έχει επίσης αποφασιστεί ήδη, δεδομένου ότι ο ποιοτικός έλεγχος έχει περάσει ως θέμα προτεραιότητας στο νέο πλαίσιο συνεργασίας του Συμβουλίου, το Rolling Agenda, για το οι υπουργοί συμφώνησαν, δηλαδή να επανέρχεται το θέμα σε κάθε συνεδρίαση του Συμβουλίου Υπουργών, ώστε να μην αποτελέσει σχέδιο μίας μέρας, αλλά για να καταστεί σαφές σε όλους ότι πρόκειται για μεγαλόπνοο σχέδιο και ότι κάθε φορά, σε διαστήματα λίγων μηνών, θα αξιολογείται η πρόοδος που πραγματοποιείται στα κράτη μέλη.
<P>
Επιτρέψτε μου στο σημείο αυτό να επανέλθω στο θέμα των τροπολογιών τις οποίες το Κοινοβούλιο επιθυμεί να εισαγάγει στην πρότασή μας. Η Επιτροπή θα λάβει υπόψη εξ' ολοκλήρου, κατ' ουσίαν ή εν μέρει, το σύνολο των κατατεθειμένων τροπολογιών.
<P>
Ορισμένες τροπολογίες όντως αποσκοπούν στην ενίσχυση των μέτρων παρακολούθησης, τα οποία έχει ήδη εξάρει η Επιτροπή. Θα σας αναφέρω, εν είδει παραδείγματος, την τροπολογία 40 η οποία καλεί την Επιτροπή να καταρτίσει, σε στενή συνεργασία με τα κράτη, ένα σχέδιο παρακολούθησης. Είναι ακριβώς αυτή η περίπτωση. Στο ίδιο πνεύμα, εκφράζω την ικανοποίησή μου για την τροπολογία 42, η οποία παρέχει τη δυνατότητα στην Επιτροπή να υποβάλει, τρία χρόνια μετά την έγκριση της σύστασης, νέες προτάσεις παρακολούθησης. Όλα εξελίσσονται με τέτοια ταχύτητα που νομίζω ότι, πράγματι, η λογική αξιώνει από εμάς να κινηθούμε προς τη συγκεκριμένη κατεύθυνση.
<P>
Αλλες τροπολογίες αποσκοπούν στη διεύρυνση της πολιτικής εμβέλειας της σύστασης, γεγονός που με χαροποιεί. Με αυτό το σκεπτικό λοιπόν αποδέχομαι τις τροπολογίες 17 και 18, οι οποίες έχουν ως στόχο να συνδέσουν ήδη από τώρα τις χώρες που βρίσκονται σε προ-ενταξιακή φάση με την ευρωπαϊκή συνεργασία στο θέμα της ποιοτικής αξιολόγησης. Συνάντησα προσφάτως τους υπουργούς των χωρών αυτών στη Διάσκεψη που πραγματοποιήθηκε στο Βουκουρέστι και εκ μέρους τους υπήρξε έντονο αίτημα να ενταχθούν στη συνεργασία αυτή. Εξάλλου, οφείλω να σας δηλώσω ότι εξετάζοντας την αξιολόγηση που έχει πραγματοποιηθεί διαπιστώνουμε ότι οι προς ένταξη χώρες συχνά υπερβαίνουν τους ευρωπαϊκούς μέσους όρους από πλευράς ποιότητας της εκπαίδευσης. Δεν πρέπει να σκεφτούμε ότι είμαστε οι καλύτεροι σε όλα: στις χώρες αυτές η ποιότητα της παιδείας είναι συχνά αξιόλογη.
<P>
Δέχομαι ακόμη τις τροπολογίες 1 έως 14 οι οποίες προτείνουν νέες παραμέτρους. Ομοίως λαμβάνω υπόψη την αρχή της τροπολογίας 36 που αναφέρεται στο δίκτυο πληροφοριών Ευρυδίκη. Συμμερίζομαι τη γνώμη του Κοινοβουλίου που εκτιμά ότι πρέπει να βασιστούμε στα υπάρχοντα δίκτυα, όπου αυτό είναι εφικτό. Είναι όντως αλήθεια ότι το δίκτυο Ευρυδίκη, και κυρίως η ευρωπαϊκή μονάδα, είναι σε θέση να υποστηρίξει την ευρωπαϊκή συνεργασία σε θέματα αξιολόγησης θέτοντας στη διάθεση των διαφορετικών παραγόντων μια βάση κοινών γνώσεων.
<P>
Μου φαίνεται δύσκολο, ωστόσο, να εμπιστευτούμε στα δίκτυα τη φροντίδα του συντονισμού των εμπειριών που σχετίζονται με το θέμα. Η τροπολογία 36 θα μπορούσε λοιπόν να γίνει αποδεκτή από την Επιτροπή υπό την αίρεση μιας αναδιατύπωσης που λαμβάνει υπόψη τις ικανότητες και τα χαρακτηριστικά του δικτύου Ευρυδίκη. Εξάλλου, θεωρώ ότι θα ήταν προτιμότερο η αναφορά στην Ευρυδίκη να είχε συμπεριληφθεί στις προσκλήσεις προς την Επιτροπή αντί για το σημείο που αφορά τα κράτη μέλη. Εν πάσει περιπτώσει θα μπορούσα να συμφωνήσω με μια αναδιατυπωμένη τροπολογία 36.
<P>
Ικανοποίηση επίσης μου προκαλούν οι τροπολογίες 21 έως 35 οι οποίες διευκρινίζουν τις προσκλήσεις προς τα κράτη μέλη. Υπάρχουν ακόμη οι τροπολογίες 27 έως 31 που αποσκοπούν στην εισαγωγή μιας αναφοράς στην αξιολόγηση βάσει προκαθορισμένων κριτηρίων. Θα ήθελα να πληροφορήσω το Κοινοβούλιο ότι το σύστημα αξιολόγησης βάσει προκαθορισμένων κριτηρίων (benchmarking) δημιουργεί ακόμη προβλήματα στους υπουργούς, επειδή ο ορισμός του δεν είναι ακόμη τέλειος. Οι υπουργοί και η Επιτροπή δέχθηκαν με μεγάλη ευχαρίστηση την ολλανδική πρωτοβουλία για συγκέντρωση των εμπειρογνωμόνων και των υπουργών το φθινόπωρο, προκειμένου να αναζητηθεί ένας καλύτερος ορισμός. Το Κοινοβούλιο θα ενημερώνεται, βεβαίως, για τα αποτελέσματα της εν λόγω διάσκεψης.
<P>
Θα ήθελα, συμπερασματικά, να υπογραμμίσω ότι προχωρούμε σε καλό δρόμο προκειμένου να καταλήξουμε σε θετική απόφαση. Επιθυμώ ολόψυχα το Συμβούλιο να συνταυτιστεί με αυτήν την απόφαση η οποία απορρέει από ευρύτατη συναίνεση μεταξύ Κοινοβουλίου και Επιτροπής. Ελπίζω ότι το Συμβούλιο θα υιοθετήσει την κοινή του θέση το συντομότερο δυνατό, και σε περίπτωση που δεν υπάρξουν αμφιλεγόμενα σημεία θα μπορούσαν οι τροπολογίες να αποτελέσουν αντικείμενο συμβιβασμού κατά τη δεύτερη ανάγνωση.
<P>
Θα ήθελα να ευχαριστήσω για μία ακόμη φορά την Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού, την εισηγήτριά της και τα μέλη της για την ποιότητα της εργασίας τους. Η ποιότητα δεν υφίσταται μόνο στο σχολείο, είναι επίσης παρούσα και στο Ευρωπαϊκό Κοινοβούλιο: αυτό θα έπρεπε μάλιστα να αναφέρεται συχνότερα.
<P>
(Χειροκροτήματα)

<SPEAKER ID=383 NAME="Πρόεδρος">
Ευχαριστώ πολύ, κυρία Επίτροπε Reding, και ιδιαίτερα επειδή θα πάμε σπίτια μας πριν τα μεσάνυχτα. Ευχαριστώ και σας, κυρίες και κύριοι συνάδελφοι, για την μεγάλη αντοχή που επιδείξατε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00
<P>
(Η συνεδρίαση λήγει στις 24.00)

