<CHAPTER ID=0>

<SPEAKER ID=1 LANGUAGE="IT" NAME="Cossutta">
Κυρία Πρόεδρε, τον Αύγουστο, ως γνωστόν, το Κοινοβούλιό μας δεν θα συνεδριάσει. Θα ήθελα λοιπόν, σήμερα, να υπενθυμίσω ότι η 8η Αυγούστου συμπίπτει με μία τραγική επέτειο: την 45η επέτειο του σοβαρότατου ατυχήματος στα ορυχεία του Marcinelle. Στις 8 Αυγούστου 1956 έχασαν τη ζωή τους 262 ανθρακωρύχοι, η μεγαλύτερη εργατική τραγωδία που έχει συμβεί στην Ευρώπη: 262 ανθρακωρύχοι από πλήθος χωρών της ηπείρου μας. Είμαι βέβαιος, αγαπητή Πρόεδρε, ότι θα λάβετε τις κατάλληλες πρωτοβουλίες για να μην λησμονηθεί η τραγική αυτή επέτειος και είμαι επίσης βέβαιος ότι η βελγική Προεδρία, που ανήγγειλε στο πρόγραμμά της τη δημιουργία μιας κοινωνικά δίκαιης Ευρώπης, θα καταβάλει κάθε προσπάθεια ώστε με την ίδια αυτή πρόταση να μπορέσουν να δημιουργηθούν οι συνθήκες που δεν θα επιτρέψουν να επαναληφθεί ποτέ πια στην Ευρώπη μια τραγωδία σαν αυτή του Marcinelle.
<P>
(Χειροκροτήματα)

<SPEAKER ID=2 NAME="Πρόεδρος">
Ευχαριστώ, κύριε Cossutta.

<SPEAKER ID=3 NAME="Thyssen">
 - (NL) Κυρία Πρόεδρε, πληροφορήθηκα εχθές ότι το Προεδρείο πρόκειται να αποφασίσει σήμερα σχετικά με ένα μνημόνιο, το οποίο επεξεργάστηκε το Κοινοβούλιο, για τη διεύρυνση. Κυρία Πρόεδρε, και εσείς η ίδια έχετε μεγάλη ευαισθησία για το γλωσσικό θέμα και καταλαβαίνετε καλύτερα από τον καθένα ότι αυτή η επιλογή την οποία εμείς πρόκειται να κάνουμε στο γλωσσικό θέμα θα αποτελέσει το κλειδί για πάρα πολλές άλλες αποφάσεις, οι οποίες πρέπει να ληφθούν. Mπορείτε να μας διαβεβαιώσετε ότι όλα τα εκλεγμένα μέλη αυτού του Κοινοβουλίου και στο μέλλον θα έχουν το δικαίωμα να εκφράζονται στη γλώσσα τους, να ακούν τους συναδέλφους τους στη γλώσσα τους και να γράφουν στη γλώσσα τους. Αυτό θα μας καθησύχαζε.

<SPEAKER ID=4 NAME="Πρόεδρος">
Κυρία Thyssen, ασφαλώς σημειώνω τη δήλωσή σας. Πέραν αυτού, σας διευκρινίζω ότι το Προεδρείο δεν θα εγκρίνει το έγγραφο στο οποίο αναφέρεστε απόψε, αλλά μόνον το Σεπτέμβριο, αφού οι Ομάδες θα έχουν μπορέσει να το μελετήσουν σε βάθος.

<SPEAKER ID=5 NAME="Van Dam">
 - (NL) Κυρία Πρόεδρε, θα ήθελα να επιστήσω την προσοχή σας στα αυξανόμενα και διαρκούντα προβλήματα, τα οποία αντιμετωπίζουν οι οδηγοί μας. Μου είπαν σήμερα το μεσημέρι, ότι θα υπάρξει μία επιστολή του δικηγόρου της επαρχίας της Αλσατίας για να διευκρινίσει την ασάφεια σχετικά με τα προβλήματα μεταξύ του Υπουργείου Εξωτερικών Υποθέσεων και του Υπουργείου Μεταφορών της Γαλλίας, επειδή αυτή τη στιγμή οι κανόνες πρόκειται να οδηγήσουν στην κατάσταση ώστε τα αυτοκίνητα, με τα οποία πραγματοποιείται κυκλοφορία ταξί κατά τις υπόλοιπες εβδομάδες, δεν θα μπορούν να χρησιμοποιηθούν αυτή την εβδομάδα. Νομίζω ότι αυτό σχετίζεται με το γεγονός ότι η Γαλλία επιμένει έντονα να διατηρήσει την έδρα του Κοινοβουλίου εδώ και αποτελεί μία αρνητική υπόθεση το γεγονός ότι αυτού του είδους οι διατυπώσεις φέρουν σε κίνδυνο την κυκλοφορία μας.

<SPEAKER ID=6 NAME="Πρόεδρος">
Μάλιστα, μπορώ να σας απαντήσω ότι οι Κοσμήτορες θα ασχοληθούν με αυτό το θέμα. Βλέπω όσους Κοσμήτορες είναι παρόντες στο ημικύκλιο και μπορώ να σας επιβεβαιώσω ότι θα εξετάσουν το θέμα πολύ προσεκτικά.
<P>

<CHAPTER ID=1>
Πρόγραμμα δραστηριοτήτων της βελγικής Προεδρίας
<SPEAKER ID=7 NAME="Πρόεδρος">
Η ημερήσια διάταξη προβλέπει τη δήλωση του Συμβουλίου για το πρόγραμμα δραστηριοτήτων της βελγικής προεδρίας.
<P>
Το λόγο έχει ο κ. Προεδρεύων του Συμβουλίου.

<SPEAKER ID=8 LANGUAGE="FR" NAME="Verhofstadt">
. (FR) Κυρία Πρόεδρε του Ευρωπαϊκού Κοινοβουλίου, κύριε Πρόεδρε της Ευρωπαϊκής Επιτροπής, κυρίες, κύριοι, είναι μεγάλη τιμή για εμένα να σας παρουσιάζω το πρόγραμμα εργασίας της νέας προεδρίας. Εξάλλου, κυρία Πρόεδρε, δεν είναι η πρώτη φορά που απευθύνομαι στο Ευρωπαϊκό Κοινοβούλιο, διότι το 1987, ως πρόεδρος του Συμβουλίου Προϋπολογισμού, είχα ήδη παρουσιάσει στο Ευρωπαϊκό Κοινοβούλιο τον προϋπολογισμό 1988. Σε σύγκριση με σήμερα, επρόκειτο για δημοσιονομική προϊστορία. Δεν υπήρχαν ακόμα ούτε δημοσιονομικές προοπτικές, ούτε ανώτατο όριο του Βερολίνου, ενώ η εκπόνηση ενός ευρωπαϊκού προϋπολογισμού ήταν ακόμα μια εντελώς εμπειρική, και συχνά νυκτερινή, εργασία.
<P>
Επιτρέψτε μου να εκφράσω, καταρχάς, την ευγνωμοσύνη μου προς τη σουηδική Προεδρία. Η Σουηδία είχε θέσει τρεις προτεραιότητες: απασχόληση, περιβάλλον, διεύρυνση και σε κάθε έναν από αυτούς τους τομείς πραγματοποιήθηκε σημαντική πρόοδος: δόθηκε νέα ώθηση στη διαδικασία της Λισαβόνας, τροχιοδρομήθηκε μια κοινή στρατηγική σχετικά με την αειφόρο ανάπτυξη και πραγματοποιήθηκε εξαιρετική εργασία στον τομέα της διεύρυνσης της Ένωσης.
<P>
Εντούτοις, δεν υπάρχει αμφιβολία ότι το μεγαλύτερο βήμα προς τα εμπρός έγκειται στον τομέα της κοινής εξωτερικής πολιτικής και πολιτικής ασφάλειας. Ως παράδειγμα, μπορώ να αναφέρω τις συναντήσεις με τους προέδρους Πούτιν και Μπους - όπου οι Δεκαπέντε μίλησαν με μια φωνή - τον πρωταγωνιστικό ρόλο που έπαιξε ο Χαβιέ Σολάνα στη σύγκρουση των Βαλκανίων, την κοινή δράση της Ευρωπαϊκής Ένωσης και των Ηνωμένων Πολιτειών στην Εγγύς Ανατολή.
<P>
Αποδεικνύεται έτσι, κυρία Πρόεδρε, ότι η Ευρωπαϊκή Ένωση αναγνωρίζεται ως πλήρης εταίρος στο διεθνές επίπεδο: όταν η Ευρωπαϊκή Ένωση μιλά με μια φωνή, την ακούν όλοι.
<P>
Κυρία Πρόεδρε, κυρίες και κύριοι, παρά τα πολλά θετικά σημεία των περασμένων μηνών, εμφανίζονται και σκοτεινά σύννεφα στον ευρωπαϊκό ορίζοντα. Μετά από το δανικό "όχι" , απορρίφθηκε, κατά τη διάρκεια ενός δημοψηφίσματος στην Ιρλανδία η Συνθήκη της Νίκαιας, και αν αυτό δεν χρειαζόταν, φαίνεται, για άλλη μία φορά, ότι στην Ευρωπαϊκή Ένωση υφίσταται κρίση ταυτότητας. Υπάρχει ένα χάσμα μεταξύ των πολιτών και των ευρωπαϊκών οργάνων. Θα ήταν επίδειξη θράσους και ακόμη περισσότερο οίησης, καθώς και μεγάλο λάθος, εάν απλά το παραβλέπαμε αυτό. Ο φόβος, οι ανησυχίες και οι αντιδράσεις των πολιτών πρέπει να λαμβάνονται σοβαρά υπόψη. Επίσης, πρέπει να ικανοποιούνται οι προσδοκίες τους. Ως εκ τούτου, για τη νέα Προεδρία υφίσταται, στην πραγματικότητα, μία πολύ μεγάλη πρόκληση, δηλαδή η εκ νέου συμφιλίωση του πολίτη με την Ευρώπη, με την Ευρωπαϊκή Ένωση και με τα ευρωπαϊκά όργανα. Να συμφιλιώσουμε εκ νέου τους πολίτες με την Ευρώπη, να ενισχύσουμε την πίστη και την εμπιστοσύνη των ευρωπαϊκών λαών προς την Ευρωπαϊκή Ένωση, αυτά είναι τα καθήκοντά μας.
<P>
Η Ευρωπαϊκή Ένωση αποτελεί πάντα το μοναδικό μέλλον για τους λαούς, τα κράτη και τα έθνη της γηραιάς ηπείρου. Μόνο ως Ένωση μπορούμε να είμαστε παίκτης σε παγκόσμιο επίπεδο, μία δυνατότητα που μπορεί να συμβάλει στη βελτίωση των υποθέσεων. Είτε πρόκειται για τη διαμάχη στη Μέση Ανατολή, είτε για την καταπολέμηση της αλλαγής του κλίματος, είτε για την καταπολέμηση της πείνας και της αδικίας στο Νότιο Ημισφαίριο. Ας είμαστε ειλικρινείς: μόνοι μας δεν είμαστε σε θέση για κάτι τέτοιο, παρά μόνο εάν ως Ευρωπαίοι στους κόλπους μιας Ένωσης συνεργαζόμαστε, προσπαθούμε από κοινού και ακόμη υψώνουμε από κοινού τη φωνή μας. Όπως ακριβώς η Ευρώπη θα υπολογίζεται από οικονομικής άποψης, μόνο εάν συνεχίσει να εργάζεται για την ολοκλήρωση της εσωτερικής αγοράς και για την καθιέρωση του ενιαίου νομίσματος την 1η Ιανουαρίου του επόμενου έτους.
<P>
Βασικά, για όλους αυτούς τους λόγους, εγώ δεν καταλαβαίνω τους αντιπάλους της παγκοσμιοποίησης. Φυσικά δεν αναφέρομαι στους λίγους βίαιους διαδηλωτές όπως αυτούς που είδαμε εν δράσει στο Γκέτεμποργκ, επειδή αυτοί είναι ταραξίες και το μόνο που τους ενδιαφέρει είναι η βία. Όχι, αναφέρομαι σε εκείνους, οι οποίοι με απέχθεια τάσσονται σε υψηλούς τόνους εναντίον της παγκοσμιοποίησης και της διεθνοποίησης. Πιθανόν πρόκειται για μία γενιά, η οποία δεν είναι τυχαίο ότι γεννήθηκε μέσα στην πολυτέλεια και την ευμάρεια.
<P>
Στο εσωτερικό της Ευρωπαϊκής Ένωσης η παγκοσμιοποίηση δεν αποτελεί απειλή, αλλά θετική εξέλιξη. Η Ένωση, χάρη στην κοινή συνολική αντιμετώπιση των πραγμάτων, είναι σε θέση να υλοποιήσει πράγματα, τα οποία ήταν αδύνατον να πραγματοποιηθούν στην, εξαιτίας του Σιδηρού Παραπετάσματος και των εθνικών συνόρων, διαιρεμένη γηραιά ήπειρο. Μία κοινοτική προσέγγιση του οργανωμένου εγκλήματος, για παράδειγμα, συμφωνίες για την εφαρμογή του πρωτοκόλλου του Κυότο, ελάχιστοι κανόνες για την καταπολέμηση της φτώχειας και του κοινωνικού αποκλεισμού. Εν συντομία, η Ένωση δεν αποτελεί απειλή, αλλά ευλογία.
<P>
Φυσικά, χρειάζονται περισσότερα από την καλή ρητορική για να αποκτήσουν και πάλι οι πολίτες εμπιστοσύνη. Χρειάζονται περισσότερα από έναν καλό λόγο για την εκ νέου συμφιλίωση των Ευρωπαίων με τα θεσμικά όργανά τους. Απαιτείται μία διττή παρέμβαση: αφενός, μία σειρά ιδιαίτερα πρακτικών αποφάσεων, με την οποία να προσφέρονται απτές και αισθητές λύσεις για τα πραγματικά προβλήματα με τα οποία έρχεται καθημερινά αντιμέτωπος ο πολίτης και, αφετέρου, απαιτείται ο σχεδιασμός ενός ευρύτερου οράματος για το μέλλον της Ευρώπης. Χρειαζόμαστε μία Ένωση, η οποία να περιορίζει τα αρνητικά, από τα οποία αυτή υποφέρει σήμερα, δηλαδή την έλλειψη αποτελεσματικότητας, την έλλειψη διαφάνειας και, κυρίως, το έλλειμμα δημοκρατικής νομιμοποίησης.
<P>
Ας αναφέρουμε, καταρχάς, τους συγκεκριμένους φακέλους στους οποίους επιθυμούμε να εργαστούμε. Ο πρώτος μας φάκελος θα είναι προφανώς η εισαγωγή του ευρώ την 1η Ιανουαρίου και η ανάπτυξη μιας συνεκτικής πολιτικής για τη στήριξη της νομισματικής ένωσης.
<P>
Νομίζω ότι τίποτε δεν θα φέρει την Ευρώπη πιο κοντά στους πολίτες της από μια επιτυχημένη εισαγωγή του ευρώ: αυτό είναι το καθήκον της προεδρίας, η οποία πρέπει να φροντίσει σαν καλός οικογενειάρχης να το καταφέρει. Αυτός είναι ο λόγος για τον οποίο οι αρχηγοί κρατών και κυβερνήσεων θα εξετάσουν τον Οκτώβριο μια έκθεση αξιολόγησης η οποία θα έχει ως στόχο να εξασφαλίσει ότι η εισαγωγή του ευρώ την 1η Ιανουαρίου θα διεξαχθεί χωρίς προβλήματα. Η αξιολόγηση θα ακολουθείται από μια ενημερωτική εκστρατεία που θα έχει ως ειδικότερο στόχο τις μικρομεσαίες επιχειρήσεις και τις πλέον ευάλωτες κοινωνικές κατηγορίες: το να τους εξηγήσει κανείς το ευρώ είναι νομίζω ο καλύτερος τρόπος να διασκεδάσει τους φόβους που ακολουθούν πάντα μια επιχείρηση τέτοιου εύρους.
<P>
Όλα αυτά, κυρίες και κύριοι, μου φαίνονται πολύ πιο σημαντικά από τις αιώνιες διαμάχες για την ισοτιμία του ευρώ. Θα νόμιζε κανείς ότι εισαγάγαμε το ευρώ ως μέσο κερδοσκοπίας στην αγορά συναλλάγματος! Ο στόχος του ευρώ δεν ήταν αυτός. Ας μην το ξεχνάμε: ο στόχος - ο οποίος θα επιτευχθεί μόνον όταν έλθει η ώρα της υλικής κυκλοφορίας του ευρώ τόσο στο εσωτερικό όσο και στο εξωτερικό της Ένωσης - ήταν να δημιουργηθεί μια ενιαία αγορά, χωρίς διακυμάνσεις των ισοτιμιών ή συναλλαγματικούς κινδύνους, ούτως ώστε να δοθεί μια σοβαρή ώθηση στην οικονομική ανάπτυξη της Ένωσης.
<P>
Εξάλλου, - ας το αναγνωρίσουμε - τι είναι αυτό που θέλαμε να επιτύχουμε μέσω του ευρώ; Θέλαμε να δώσουμε στην Ευρώπη μια απτή έκφραση της ύπαρξής της. Για να εκμεταλλευτούμε όμως κατά τον καλύτερο τρόπο τα πλεονεκτήματα της ενιαίας αγοράς, είναι επίσης απαραίτητο να ενοποιήσουμε τις χρηματαγορές, να ελευθερώσουμε το φυσικό αέριο, τον ηλεκτρισμό, τις τηλεπικοινωνίες, τα ταχυδρομεία και τις μεταφορές, να μειώσουμε τις κρατικές ενισχύσεις και να υλοποιήσουμε τη δέσμη φορολογικών μέτρων. Η προεδρία κρίνει, ωστόσο, ότι όσον αφορά το τελευταίο αυτό σημείο, είναι απαραίτητο να σημειωθεί πρόοδος όσον αφορά όλες τις συνιστώσες της εν λόγω δέσμης μέτρων.
<P>
Στο οικονομικό επίπεδο, θα ήθελα και πάλι να τονίσω την εισαγωγή του κοινοτικού διπλώματος ευρεσιτεχνίας, τον καθορισμό κοινής θέσης όσον αφορά το έκτο πρόγραμμα πλαίσιο έρευνας και ανάπτυξης, την εφαρμογή του ευρωπαϊκού χάρτη μικρών επιχειρήσεων και την ολοκλήρωση των διαπραγματεύσεων σχετικά με το καταστατικό της ευρωπαϊκής εταιρείας. Όταν σπούδαζα ευρωπαϊκό δίκαιο στο πανεπιστήμιο - πριν από σχεδόν τριάντα χρόνια - μας άφηναν να ελπίζουμε ότι μέσα σε μερικούς μήνες, ή στη χειρότερη περίπτωση σε μερικά χρόνια, η ευρωπαϊκή εταιρεία θα γινόταν πραγματικότητα. Νομίζω ότι έφθασε πια η στιγμή να πραγματοποιηθεί: πρόκειται για αναγκαιότητα για τις ευρωπαϊκές επιχειρήσεις που επιθυμούν να μπορούν να αντιμετωπίζουν τον παγκόσμιο ανταγωνισμό μέσω συγχωνεύσεων ή συμμαχιών.
<P>
Κυρία Πρόεδρε, κυρίες και κύριοι, αν θέλουμε να συμφιλιώσουμε τον πολίτη με την Ευρωπαϊκή Ένωση, πρέπει να καταπιαστούμε σύντομα με την υλοποίηση της κοινωνικής Ευρώπης.
<P>
(FR) Πρόκειται για τη δεύτερη γραμμή επίθεσης της Προεδρίας. Η συνέχιση της ανάπτυξης του ευρωπαϊκού κοινωνικού μοντέλου, που είναι ακριβώς αυτό που μας διαφοροποιεί από την άλλη μεγάλη εσωτερική αγορά, τις Ηνωμένες Πολιτείες, και συγκεκριμένα επιθυμούμε να προσδιορίσουμε ποσοτικούς και ποιοτικούς δείκτες απασχόλησης, καθώς και να οριστικοποιήσουμε την οδηγία για την ενημέρωση και τη διαβούλευση με τους εργαζομένους. Όλα τα κράτη μέλη αντιμετωπίζουν σήμερα τις ίδιες προκλήσεις όσον αφορά τη γήρανση του πληθυσμού και τη διαρκή αύξηση των δαπανών για την υγεία. Μέχρι το τέλος του έτους, θα υποβληθεί στο Ευρωπαϊκό Συμβούλιο μια πρώτη κοινή έκθεση σχετικά με τις συντάξεις.
<P>
Η τρίτη γραμμή επίθεσης που ακολουθούμε είναι η υλοποίηση ενός ευρωπαϊκού χώρου ελευθερίας, ασφάλειας και δικαιοσύνης, δηλαδή η υλοποίηση των συμπερασμάτων του Τάμπερε. Ακούγεται ίσως πομπώδες, αλλά στην πραγματικότητα, πρόκειται για θέματα που αφορούν άμεσα τον πολίτη: το άσυλο, η μετανάστευση, η καταπολέμηση του οργανωμένου εγκλήματος, το εμπόριο ανθρωπίνων όντων. Αντί, κυρίες και κύριοι, να κάνουμε τον απολογισμό της προόδου, ή μάλλον της έλλειψης προόδου, κατά το Ευρωπαϊκό Συμβούλιο του Laaken, ελπίζω ότι οι Υπουργοί Δικαιοσύνης και Εσωτερικών, μαζί με τον Επίτροπο Vitorino και με την πλήρη υποστήριξη του Ευρωπαϊκού Κοινοβουλίου θα σημειώσουν από κοινού πρόοδο σε πέντε συγκεκριμένους τομείς: μια οδηγία για το άσυλο που θα εναρμονίζει τις διαδικασίες αναγνώρισης και υποδοχής των προσφύγων, η σύσταση της Eurojust και η παροχή επιχειρησιακής ισχύος στην Ευρωπόλ - εξάλλου, μετά τα πρόσφατα γεγονότα, ο έλεγχος επί της Ευρωπόλ πρέπει να ενισχυθεί ριζικά - η έναρξη μιας επιχείρησης υψηλών τόνων για την ενίσχυση των νέων εξωτερικών συνόρων της Ένωσης και την καταπολέμηση του εμπορίου ανθρωπίνων όντων, η αμοιβαία αναγνώριση ή έναρξη αμοιβαίας αναγνώρισης των δικαστικών αποφάσεων και πράξεων και, τελευταίο αλλά σημαντικό, πρέπει να αρχίσουμε την εργασία για ένα ευρωπαϊκό ένταλμα έκδοσης.
<P>
Εντός των επόμενων μηνών, πρέπει να αρχίσει μια ευρεία συζήτηση για τη μετανάστευση. Η Επιτροπή δημοσίευσε ήδη ένα σχετικό έγγραφο. Θα επιθυμούσα να προειδοποιήσω για μια μονομερή και ιδιαίτερα εύκολη προσέγγιση του προβλήματος, δηλαδή την έκκληση για την υποβολή ποσοστώσεων στην οικονομική μετανάστευση, κυρίως για την αντιστάθμιση των ελλείψεων στα αποκαλούμενα βαριά επαγγέλματα. Στις ΗΠΑ, φαίνεται ότι η επιβολή ποσοστώσεων δεν εξαφάνισε την παράνομη μετανάστευση.
<P>
Δεν πρέπει, επίσης, να το προσέξουμε αυτό, ώστε ένα τέτοιο μέτρο να μην αυξήσει ακόμη περισσότερο το χάσμα μεταξύ Βορρά και Νότου; Αποτελεί πεποίθησή μου ότι ο καλύτερος τρόπος για να συγκρατήσουμε τα μεταναστευτικά ρεύματα είναι να δημιουργήσουμε ευημερία στις χώρες καταγωγής τους, να ελευθερώσουμε το παγκόσμιο εμπόριο και να εξαλείψουμε τον προστατευτισμό. Στην πραγματικότητα, είναι πολύ απλό. Εάν οι άνθρωποι δεν μπορούν να ζήσουν καλά σπίτι τους, στη χώρα τους, εξαιτίας του ότι τα προϊόντα της εργασίας τους δεν είναι δυνατόν να διατίθενται ελεύθερα στις αγορές μας, τότε θα συνεχίσουν να επιχειρούν να μεταναστεύσουν.
<P>
(Χειροκροτήματα)
<P>
Η τέταρτη γραμμή δράσης της Προεδρίας σχετίζεται με τη βελτίωση της ποιότητας ζωής. Σε συνέχεια της Συνόδου Κορυφής του Γκέτεμποργκ, πρόκειται να ορίσουμε ακριβείς στόχους και συγκεκριμένους δείκτες για τη νέα στρατηγική που θα ακολουθήσουμε σε σχέση με την αειφόρο ανάπτυξη. Επιπλέον, η Προεδρία θα επικεντρώσει τις προσπάθειές της σε δύο συγκεκριμένες υποθέσεις σε σχέση με τις μεταφορές και την κινητικότητα, την επιβολή ρυθμίσεων για τη ρύπανση και το θόρυβο που οφείλονται στην πολιτική αεροπορική κυκλοφορία και τα αποκαλούμενα μέτρα Erika σε σχέση με την ασφάλεια στη θάλασσα.
<P>
Η μεγαλύτερη προσοχή της Προεδρίας θα δοθεί στο Κυότο. Οι αλλαγές του κλίματος αποτελούν πάντα τη μεγαλύτερη απειλή για το σύνολο του πλανήτη και στο Γκέτεμποργκ ο αμερικανός Πρόεδρος υποσχέθηκε να τηρήσει τους συνολικούς στόχους του Κυότο, αν και αυτός διαφωνεί κάθετα με εμάς όσον αφορά τα μέσα για να πραγματοποιηθεί αυτό. Εν πάση περιπτώσει, υποσχέθηκε στο Γκέτεμποργκ, συγκεκριμένα, να μην παρεμποδίσει τη διαδικασία και την επόμενη διάσκεψη στη Βόννη. Νομίζω ότι η αποφασιστική στάση μας απέφερε καρπούς και ότι πρέπει να ακολουθήσουμε με συνέπεια αυτή την αποφασιστική στάση.
<P>
Τέλος, η ασφάλεια των τροφίμων. Το Βέλγιο επιθυμεί να ολοκληρώσει τη δημιουργία μιας Ευρωπαϊκής Υπηρεσίας Τροφίμων, έτσι ώστε στις αρχές του 2002 αυτή να μπορεί να λειτουργεί. Μετά από όλες τις κρίσεις των παρελθόντων ετών - διοξίνη, ΣΕΒ, αφθώδης πυρετός - αυτός είναι ο μόνος τρόπος για την αποκατάσταση της εμπιστοσύνης του καταναλωτή.
<P>
(FR) Κυρία Πρόεδρε, η πέμπτη γραμμή επίθεσης είναι η διεύρυνση της Ένωσης. Στο θέμα αυτό, η νέα Προεδρία φιλοδοξεί να επιτύχει εξίσου καλά αποτελέσματα με τη σουηδική Προεδρία. Το σχέδιο δράσης της Νίκαιας τηρήθηκε αυστηρά και θα συνεχίσουμε αυτό τον έντονο ρυθμό διαπραγματεύσεων σε έναν τομέα όπου οι ποιοτικές πτυχές αξίζουν ίδιας προσοχής με τις ποσοτικές πτυχές και στοιχεία.
<P>
Λέγοντας αυτό, θέλω να πω ότι είναι σημαντικό οι υποψήφιες χώρες να μεταφέρουν το κοινοτικό κεκτημένο, αλλά δεν είναι απλώς σημαντικό να μεταφέρουν το κεκτημένο αυτό στην εσωτερική τους έννομη τάξη, πρέπει επίσης να εκσυγχρονίσουν τη διοίκησή τους, να αναπτύξουν τη νομική τους ικανότητα και να θέσουν πραγματικά σε εφαρμογή το κεκτημένο επιτόπου. Ζητήθηκε από την Επιτροπή να εκπονήσει έως τον Οκτώβριο μια έκθεση αξιολόγησης υπ' αυτή την έννοια. Όλα αυτά, φυσικά, δεν πρέπει να γεννούν αμφιβολίες για την πεποίθησή μου. Η Ένωση πρέπει να διευρυνθεί το συντομότερο δυνατόν. Πρέπει να πραγματοποιηθεί η ενοποίηση της Ευρώπης. Αυτό που ουδέποτε μπόρεσε να επιτευχθεί με τον πόλεμο και τη βία, βρίσκεται πράγματι πλέον μπροστά μας με δημοκρατικά μέσα δια μέσου μιας διευρυμένης Ένωσης.
<P>
Κυρίες και κύριοι, όπως είπα ήδη στην εισαγωγή μου, η σουηδική Προεδρία έκανε ένα τεράστιο βήμα προς τα εμπρός στην ανάπτυξη μιας συνεκτικής ευρωπαϊκής εξωτερικής πολιτικής. Επιθυμούμε να συνεχίσουμε στην ίδια κατεύθυνση. Εκτός από την εντατικοποίηση των σχέσεων τόσο με τις Ηνωμένες Πολιτείες όσο και με τη Ρωσική Ομοσπονδία, και εκτός από την έναρξη ενός νέου κύκλου εμπορικών διαπραγματεύσεων, η Προεδρία επιθυμεί κυρίως να εστιάσει την προσοχή της στην ευρωπαϊκή πολιτική ασφάλειας και άμυνας.
<P>
Νομίζω ότι ο πολίτης θα αντιληφθεί την Ευρώπη ως πραγματικότητα μόνον όταν, εκτός από το ευρώ, θα καταστεί μάρτυρας της ανάπτυξης μιας κοινής άμυνας. Μια από τις τελευταίες σφυγμομετρήσεις αποκάλυψε ότι σε όλα τα κράτη μέλη - επαναλαμβάνω, σε όλα - ο πληθυσμός ήταν υπέρ της ανάπτυξης μιας αυτόνομης και αναγνωρίσιμης ευρωπαϊκής ικανότητας παρέμβασης, στο πλευρό των εθνικών στρατών. Πρέπει συνεπώς, έως το τέλος του τρέχοντος έτους, να είμαστε τουλάχιστον έτοιμοι να κηρύξουμε λειτουργική την πρωτοβουλία που ελήφθη στο Ελσίνκι.
<P>
Η δεύτερη μεγάλη πρόκληση στον εξωτερικό τομέα αφορά τρεις συγκρούσεις. Καταρχάς, τα Βαλκάνια. Τώρα που η δημοκρατία επέστρεψε στο Βελιγράδι και ο Μιλόσεβιτς εκδόθηκε, οφείλουμε να πράξουμε το παν για να αποφευχθεί η εμφάνιση νέων εστιών κρίσης σε άλλα σημεία της περιοχής και συνεπώς η Προεδρία θα στηρίξει πλήρως τον Χαβιέ Σολάνα σε όλες τις προσπάθειές του.
<P>
Στη συνέχεια, η Εγγύς Ανατολή. Η Προεδρία δεν θα φεισθεί προσπαθειών, σε συνεννόηση με τον Ύπατο Εκπρόσωπο και την Επιτροπή, για να ενθαρρύνει τα μέρη να επιλύσουν τις διαφορές τους μέσω διαλόγου. Σημείο εκκίνησης της διαδικασίας πρέπει να αποτελέσει η πλήρης εφαρμογή της έκθεσης Μίτσελ, στην οποία συνέβαλε η Ευρωπαϊκή Ένωση.
<P>
Τέλος, κυρίες και κύριοι, θα ήθελα να επισύρω κυρίως την προσοχή σας σε μια άλλη σύγκρουση: τη σύγκρουση στην κεντρική Αφρική, στην περιοχή των Μεγάλων Λιμνών. Επέστρεψα μόλις από το Κονγκό, από την Κινσάσα, από το Κισανγκάνι. Τα Βαλκάνια και η Εγγύς Ανατολή είναι ίσως πολιτικά σημαντικότερα. Δεν το αμφισβητώ. Αλλά από ανθρωπιστική άποψη, η τραγωδία που εκτυλίσσεται στην περιοχή των Μεγάλων Λιμνών είναι χίλιες φορές μεγαλύτερη. Σε αυτή την περιοχή υποφώσκει ένας πόλεμος σε κλίμακα ολόκληρης της ηπείρου στον οποίον εμπλέκονται τουλάχιστον επτά χώρες και οι στρατοί τους. Αν μια τέτοια κατάσταση συνέβαινε εδώ, με την ευρωκεντρική οπτική μας, θα μιλούσαμε πολύ φυσικά για παγκόσμιο πόλεμο. Μέσα σε τρία χρόνια, σκοτώθηκαν περισσότερα από τρία εκατομμύρια άτομα, χωρίς να υπολογίσω τα θύματα της εθνοτικής βίας στο Μπουρούντι, ούτε τα 800000 και περισσότερα άτομα που σφαγιάστηκαν κατά τη γενοκτονία της Ρουάντα το 1994. Σας το δηλώνω, η Ένωση δεν μπορεί να παραμείνει κι άλλο στο περιθώριο. Απαιτείται επειγόντως η ανάληψη πολιτικής, διπλωματικής και οικονομικής δράσης και η Προεδρία θα παρουσιάσει ανάλογο σχέδιο δράσης.
<P>
(Χειροκροτήματα)
<P>
Κυρία Πρόεδρε, υπολογίζω στην πλήρη συμφωνία του Ευρωπαϊκού Κοινοβουλίου για να υποστηρίξουμε, μαζί με το Συμβούλιο και την Επιτροπή, και να υλοποιήσουμε αυτό το σχέδιο.
<P>
Η Ευρώπη δεν έχει μόνο παρόν. Η Ευρώπη έχει φυσικά, κυρίως, μέλλον. Η εξεύρεση συγκεκριμένων λύσεων σε συγκεκριμένα προβλήματα αποτελεί μία υπόθεση. Η προσφορά οράματος για το μέλλον της Ευρωπαϊκής Ένωσης στους πολίτες είναι το ίδιο σημαντική. Ως εκ τούτου, στη Νίκαια δόθηκε η εντολή μέχρι το τέλος του έτους να καταρτιστεί μία Δήλωση του Laken, η οποία μπορεί να θέσει αυτές τις βάσεις.
<P>
Η Δήλωση του Laken πρέπει να αποτελέσει κάτι περισσότερο από μία διαδικασία μόνο. Δεν πρέπει να περιοριστεί σε μία, θα τολμούσα να πω, στεγνή ανακεφαλαίωση των σημείων της ημερήσιας διάταξης ή έναν απλό καθορισμό μιας μεθόδου εργασίας. Νομίζω ότι η φιλοδοξία μας πρέπει να είναι μεγαλύτερη. Στο Laken πρέπει να δώσουμε ώθηση σε μία σημαντική μεταρρύθμιση των υποθέσεών μας και, ακόμη, να σχεδιάσουμε τα πλαίσια της νέας Ευρωπαϊκής Ένωσης, μετά από τη διεύρυνση. Μία διεύρυνση, εάν αυτό θα μπορούσα να το πω, η οποία, στην πραγματικότητα, δεν είναι διεύρυνση αλλά μετεξέλιξη, ένας πραγματικός μετασχηματισμός. Φυσικά, δεν είναι δυνατόν να αποτελεί στόχο η υπέρβαση των απαντήσεων, αλλά πρέπει να τεθούν οι σωστές ερωτήσεις και να διακριθούν τα θέματα, τα οποία θα καθορίσουν το μέλλον της Ευρώπης. Σε αυτό, δεν πρέπει καμία ερώτηση, κανένα θέμα να αποτελέσει ταμπού.
<P>
Θα επιθυμούσα στη Δήλωση του Laken να αντιμετωπιστούν τα παρακάτω ζωτικά θέματα. Η αφετηρία μου είναι ότι η Ευρωπαϊκή Ένωση πράγματι γνωρίζει ένα τεράστιο πρόβλημα. Η Ένωση έχασε την επαφή της με τους πολίτες και τουλάχιστον ένα μέρος της δημόσιας γνώμης έχει την πεποίθηση ότι η Ένωση πολύ συχνά και, σε ορισμένες περιπτώσεις, πολύ έντονα παρεμβαίνει στην καθημερινή ζωή των πολιτών. Οι πολίτες θεωρούν, επίσης, την Ένωση μη διαφανή, πολύ γραφειοκρατική και ελάχιστα δημοκρατική. Και αυτό με το δίκιο τους. Όλα αυτά πρέπει να ληφθούν υπόψη στο πρώτο κεφάλαιο της Δήλωσης, επειδή πώς είναι δυνατόν να επιλύσεις προβλήματα, εάν προηγουμένως δεν τολμήσεις να τα επισημάνεις στη Δήλωση. Αυτονόητα, ακολουθεί η ερώτηση ποιες αξίες και στόχους πρέπει να έχουμε για την Ευρωπαϊκή Ένωση. Τι περιλαμβάνει ακριβώς αυτή τη στιγμή η ευρωπαϊκή ταυτότητα; Πώς ο πολίτης αναγνωρίζει τον εαυτό του σε αυτήν; Αυτό μας οδηγεί, κυρίως σε ένα Σύνταγμα για την Ένωση, στο οποίο θα περιλαμβάνεται μία απλοποίηση και μία αναπροσαρμογή των Συνθηκών.
<P>
Έτσι, φθάνουμε στο τρίτο θέμα, το οποίο πιθανόν είναι το περισσότερο κρίσιμο, δηλαδή τον ορισμό των αρμοδιοτήτων της Ένωσης, με άλλα λόγια την κατανομή των καθηκόντων στο εσωτερικό της Ένωσης. Χρειαζόμαστε σαφείς συμφωνίες. Ποιος πράττει τι και σε ποιο επίπεδο; Ο πολίτης από την πλευρά του γνωρίζει ήδη από σήμερα πάρα πολύ καλά ποια ουσιαστικά καθήκοντα αναμένει από την Ευρωπαϊκή Ένωση. Τα πρόσφατα Ευρωβαρόμετρα καταλήγουν διαρκώς στα ίδια βασικά καθήκοντα για την Ένωση. Πρέπει να ενισχυθεί η κοινωνικοοικονομική πολιτική της Ευρωπαϊκής Ένωσης, πρέπει να υπάρξουν βασικοί κανόνες κοινωνικής προστασίας, μία κοινοτική πολιτική για το άσυλο και τη μετανάστευση, μία κοινοτική εξωτερική πολιτική και μία κοινοτική αμυντική προσέγγιση. Παράλληλα, ο πολίτης θεωρεί ότι η Ένωση ασχολείται πάρα πολύ με μία λεπτομερή εφαρμογή της πολιτικής, μία εφαρμογή, η οποία θα μπορούσε να επαφίεται σε εθνικό ή περιφερειακό επίπεδο. Εν συντομία, ο πολίτης πιστεύει ότι η Ένωση, καταρχήν, πρέπει να επικεντρώνεται στο σχεδιασμό του ρυθμιστικού πλαισίου, στις βασικές προϋποθέσεις, στους ελέγχους και στην εφαρμογή της πολιτικής από τις περιφέρειες ή τα κράτη μέλη. Δεν μπορούμε να αποφύγουμε αυτή τη συζήτηση. Πρέπει να αφορά μία κατανομή των αρμοδιοτήτων σε αμφότερες τις κατευθύνσεις. Τι εμπίπτει στην αρμοδιότητα της Ένωσης, τι επαφίεται στην αρμοδιότητα των κρατών μελών;
<P>
Η Δήλωση του Laken πρέπει, επίσης, να περιλαμβάνει έναν προβληματισμό για ένα άλλο πρόβλημα, δηλαδή την άγρια αύξηση, την εξάπλωση, τον πληθωρισμό, θα έλεγα, των οργάνων πολιτικής. Σε μία ομιλία που έκανα στο Gφttweig της Αυστρίας, έδωσα μία σύνοψη των όχι λιγότερων από τριάντα υφιστάμενων οργάνων πολιτικής, τα οποία προβλέπονται στις Συνθήκες. Επείγει μία δραστική απλοποίηση αυτών των οργάνων.
<P>
Ο τρόπος χρηματοδότησης της Ευρωπαϊκής Ένωσης δεν επιτρέπεται να λείπει από τη Δήλωση του Laken. Η Ένωση, επί του παρόντος, δεν διαθέτει μία πλήρη δική της αρμοδιότητα για τον προϋπολογισμό. Δεν διαθέτει δικά της μέσα, δεδομένου ότι αυτή, κατά το μεγαλύτερο μέρος, χρηματοδοτείται βάσει των εισφορών ΦΠΑ. Πρέπει, τουλάχιστον, να τολμήσουμε να αναρωτηθούμε κατά πόσο αυτή η έμμεση μέθοδος χρηματοδότησης είναι ορθή και κατά πόσο δεν θα ήταν περισσότερο νομιμοποιημένη και δημοκρατική μία άμεση χρηματοδότηση.
<P>
(Χειροκροτήματα)
<P>
Στη Δήλωση του Laken δεν πρέπει, φυσικά, να αποφύγουμε και τη συζήτηση για τα θεσμικά όργανα. Δεν επιθυμούμε έναν άμεσα εκλεγμένο Πρόεδρο της Επιτροπής;
<P>
(Χειροκροτήματα)
<P>
Δεν θα ήταν καλύτερο να γενικεύσουμε το δικαίωμα συναπόφασης του Ευρωπαϊκού Κοινοβουλίου;
<P>
(Χειροκροτήματα)
<P>
Γιατί να μην μετατρέψουμε το Συμβούλιο σε μία δεύτερη συνέλευση και να μην διακρίνουμε καλύτερα τα νομοθετικά και τα εκτελεστικά καθήκοντα του Συμβουλίου;
<P>
(Χειροκροτήματα)
<P>
Δεν πρέπει η άσκηση της εξωτερικής πολιτικής της Ένωσης, τελικά, να ανατεθεί σε ένα άτομο;
<P>
(Χειροκροτήματα) Πιθανόν και από τις δύο πλευρές να δεχθώ τηλεφωνήματα.
<P>
(Γέλια)
<P>
Τέλος, πρέπει να λάβουμε μια απόφαση για τη μέθοδο, η οποία θα ακολουθηθεί μετά από τη Δήλωση του Laken και μέχρι την έναρξη της Διακυβερνητικής Διάσκεψης. Όσον αφορά τη μέθοδο, για μένα δεν έχει τόση μεγάλη σημασία εάν θα πρόκειται για συνέλευση ή ένα φόρουμ. Αυτό που έχει πραγματικά σημασία είναι τα δύο παρακάτω καθήκοντα. Η επιλεγείσα μέθοδος εργασίας πρέπει να καθιστά δυνατό να συμμετέχουν στη συζήτηση όλα τα μέρη: Ευρωπαϊκό Κοινοβούλιο, Ευρωπαϊκή Επιτροπή, κράτη μέλη, εθνικά κοινοβούλια και τα υποψήφια κράτη μέλη. Περαιτέρω, πρέπει να προσφέρουμε τη δυνατότητα στη συνέλευση ή το φόρουμ να επεξεργαστεί διαφορετικά σενάρια και να προτείνει διαφορετικές δυνατότητες επιλογής, επειδή εάν εμείς επιβάλλουμε στη συνέλευση ή το φόρουμ τον κανόνα της συναίνεσης και του αναθέσουμε το καθήκον να εκδώσει μόνο ένα κείμενο, τότε υπάρχει ο κίνδυνος να βρεθούμε αντιμέτωποι με ένα ελάχιστα φιλόδοξο έγγραφο, το αποτέλεσμα, πιθανόν, των ελάχιστων κοινών σημείων.
<P>
Η βελγική Προεδρία θεωρεί το Ευρωπαϊκό Κοινοβούλιο εταίρο. Επιθυμούμε κατά τους επόμενους έξι μήνες να πραγματοποιήσουμε έναν εντατικό διάλογο. Αυτό είναι ακόμη περισσότερο σημαντικό, επειδή αυτό το Κοινοβούλιο είναι το κατ' εξοχήν όργανο, ώστε τελικά να δημιουργηθεί (και αυτό είναι ένα από τα αδύνατα σημεία της Ευρώπης), μία ευρωπαϊκή κοινή γνώμη, η οποία θα είναι κάτι περισσότερο από το άθροισμα 15 εθνικών γνωμών, όπως αυτό συμβαίνει τώρα συχνά.
<P>
Φυσικά είναι αλήθεια ότι εμείς έχουμε πολλά σχέδια για τους επόμενους έξι μήνες. Λέω έξι μήνες, αλλά, στην πραγματικότητα, δεν πρόκειται για περισσότερο, γιατί αυτό το υπολογίσαμε, από 99 εργάσιμες ημέρες, κάτι φυσικά που δεν σημαίνει ότι οι συνεργάτες μας δεν θα εργάζονται κατά τη διάρκεια των Σαββατοκύριακων. Επομένως, ο χρόνος είναι σύντομος, αλλά, πιστεύω, και με αυτό θα ήθελα να ολοκληρώσω, ότι αυτή η έλλειψη χρόνου δεν επιτρέπεται να μας εμποδίσει ώστε να κοιτάξουμε το μέλλον της Ευρώπης με τόλμη και θάρρος.
<P>
Σας ευχαριστώ για την προσοχή σας.
<P>
(Ζωηρά χειροκροτήματα)

<SPEAKER ID=9 NAME="Prodi">
. (ΙΤ) Κυρία Πρόεδρε, κύριε Πρωθυπουργέ, κυρίες και κύριοι βουλευτές, είναι μεγάλη μου χαρά που αρχίζω τις εργασίες από κοινού με τη βελγική Προεδρία.
<P>
Κύριε Πρωθυπουργέ, η εργασία σας συμπίπτει με μια ιδιαίτερα κρίσιμη περίοδο. Έχουμε εισέλθει στην τελευταία φάση των προετοιμασιών για την καθιέρωση των χαρτονομισμάτων και των κερμάτων σε ευρώ, την πιο συγκεκριμένη έκφραση που έχει επιτύχει ποτέ η ευρωπαϊκή πραγματικότητα. Το Βέλγιο γνωρίζει ότι μπορεί να βασίζεται στη συνεργασία της Επιτροπής και των ευρωπαϊκών οργάνων ώστε το γεγονός αυτό, που είναι σωστό να χαρακτηρίσουμε ιστορικό, να στεφθεί με μεγάλη επιτυχία.
<P>
Προχωράμε επίσης αποφασιστικά προς τη διεύρυνση της Ένωσης, όπως εσείς, κύριε Πρωθυπουργέ, αναφέρατε προ ολίγου. Οι διαπραγματεύσεις για την προσχώρηση έχουν φτάσει σήμερα σε ένα πολύ λεπτό σημείο, στη συζήτηση των πιο περίπλοκων θεμάτων. Εν τω μεταξύ, και ακριβώς για να προετοιμαστεί η Ένωση για τη διεύρυνση, τα κράτη μέλη επικυρώνουν τη Συνθήκη της Νίκαιας. Το πρόσφατο δημοψήφισμα που πραγματοποιήθηκε στη Δημοκρατία της Ιρλανδίας μας υπενθύμισε όμως ότι η επικύρωση δεν είναι πάντοτε δεδομένη. Στο θέμα όμως αυτό θα αναφερθούμε εκτενέστερα στη συνέχεια.
<P>
Κύριε Πρωθυπουργέ, κυρία Πρόεδρε, στη Σύνοδο Κορυφής του Laeken θα επανεξετάσουμε τις προόδους που έκανε η Ένωση στην εφαρμογή της κοινωνικής της ατζέντας. Η συγκεκριμένη και χωρίς καθυστερήσεις υλοποίησή της είναι απαραίτητη, αν θέλουμε να καταφέρουμε, πριν από το τέλος της παρούσας δεκαετίας, να καταστήσουμε πραγματικά δυναμική και ανταγωνιστική την ευρωπαϊκή οικονομία και, ταυτόχρονα, να εξασφαλίσουμε ότι το κοινωνικό μας μοντέλο θα εξακολουθήσει να βασίζεται στις αρχές της δικαιοσύνης και της αειφορίας.
<P>
Συμφωνώ με την ιδιαίτερη έμφαση που έδωσε η νέα Προεδρία, όχι μόνο στην αναγκαία επιδίωξη της πλήρους απασχόλησης, αλλά και στην εξίσου αναγκαία βελτίωση της ποιότητας της εργασίας. Ο εκσυγχρονισμός των συνταξιοδοτικών και των ασφαλιστικών συστημάτων αποτελεί, επίσης, ένα σημαντικό τμήμα της κοινωνικής μας ατζέντας. Η Επιτροπή εξέδωσε εχθές μια ανακοίνωση στην οποία προτείνει μια ολοκληρωμένη στρατηγική σε ευρωπαϊκό επίπεδο, με στόχο την αντιμετώπιση μιας εκ των σημαντικότερων προκλήσεων της σύγχρονης κοινωνίας. Αγωνιζόμαστε επίσης κατά της ένδειας και του κοινωνικού αποκλεισμού. Χαίρομαι συνεπώς που βλέπω τη βελγική κυβέρνηση, από τη θέση της Προεδρίας, να δεσμεύεται προς αυτές τις κατευθύνσεις.
<P>
Συμμερίζομαι ειδικότερα την έντονη ανησυχία από την οποία πηγάζει αυτή η δέσμευση: στην Ευρώπη, η ψαλίδα μεταξύ πλούσιων και φτωχών διευρύνεται με ανησυχητικό ρυθμό. Είναι καθήκον μας να ανακόψουμε αυτή την τάση. Αν παραμείνουμε προσκολλημένοι σε αμετάβλητες οικονομικές και κοινωνικές πολιτικές, θέτουμε σε κίνδυνο τη θεμελιώδη εκείνη αρχή πάνω στην οποία στηρίζεται το ευρωπαϊκό κοινωνικό μοντέλο, που δεν είναι άλλη από την αλληλεγγύη.
<P>
Η διολίσθηση προς μια συνεχώς πιο διαιρεμένη κοινωνία δεν παρατηρείται μόνο στην Ευρώπη, αλλά και σε πολύ ευρύτερη κλίμακα, σε σχέση με μια ολόκληρη ήπειρο, την αφρικανική - στην οποία εσείς, κύριε Πρωθυπουργέ, αναφερθήκατε με σημαίνοντα τρόπο στην ομιλία σας - η οποία έχασε την επαφή ακόμη και με τις αναπτυσσόμενες χώρες. Πρέπει να κάνουμε ό,τι είναι δυνατόν, για να ανακόψουμε αυτό το άδικο μοντέλο ανάπτυξης και για να δώσουμε φωνή και δικαιώματα σε όσους δεν έχουν ούτε φωνή ούτε δικαιώματα.
<P>
Κυρίες και κύριοι βουλευτές, κύριε Πρωθυπουργέ, η Σύνοδος Κορυφής και οι δηλώσεις του Laeken έχουν καθοριστική σημασία και για έναν ακόμη λόγο. Στο Laeken πρέπει να αποφασιστεί πώς θα πρέπει να οργανώσουμε τη δεύτερη φάση της συζήτησης για το μέλλον της Ευρώπης. Πρόκειται για μια θεμελιώδη συζήτηση, με πολυάριθμες συνέπειες. Είμαι ιδιαίτερα ευτυχής που το θέμα, σε αντίθεση με ό,τι συνέβαινε πριν από έξι μήνες, απασχολεί σε μεγάλο βαθμό όλα τα μέσα επικοινωνίας. Επιτέλους, οι συμπολίτες μας, μαζί με τις κυβερνήσεις τους, αρχίζουν να κατανοούν πόσο σημαντικά είναι για το μέλλον τους αυτά τα προβλήματα.
<P>
Κύριε Πρωθυπουργέ, πρόσφατα δηλώσατε, σε μία δημόσια ομιλία σας, ότι "η Ένωση έχει μετατραπεί σε έναν κυκεώνα οργάνων και μέσων" . Έχω το ελάχιστα αξιοζήλευτο προνόμιο να συμμερίζομαι αυτήν την ανησυχία. Αν η ανάλυση είναι δεδομένη, οι λύσεις πρέπει τώρα να προταθούν και να συζητηθούν ανοιχτά και ελεύθερα. Κανείς δεν πρέπει πλέον να πιστεύει πως μπορεί να λύσει αυτά τα θέματα κεκλεισμένων των θυρών. Κατά την άποψή μου, ο μόνος τρόπος να μεταρρυθμιστούν τα όργανα με γενικά αποδεκτό τρόπο είναι να ιδρύσουμε στο Laeken μια Συνέλευση. Οι αρχηγοί κρατών μίλησαν και για φόρουμ - προσωπικά, προτιμώ τη λέξη συνέλευση -
<P>
(Χειροκροτήματα)
<P>
που θα συγκεντρώνει ισότιμα εκπροσώπους των κυβερνήσεων των κρατών μελών και των υποψήφιων χωρών - επαναλαμβάνω, και των υποψήφιων χωρών - εκπροσώπους των εθνικών κοινοβουλίων, του Ευρωπαϊκού Κοινοβουλίου και της Επιτροπής. Η Συνέλευση αυτή είναι ο χώρος για να φτάσουμε στις καταλληλότερες λύσεις για τη αντιμετώπιση των σοβαρότερων ευρωπαϊκών προβλημάτων.
<P>
Κυρίες και κύριοι βουλευτές, το μέλλον της Ευρώπης δεν πρέπει μόνο να βρίσκεται σταθερά στα χέρια των πολιτών της, αλλά αυτοί θα πρέπει να κατανοήσουν και τις αναγκαίες αλλαγές. Το ιρλανδικό "όχι" στη Νίκαια, μεταξύ άλλων, μας δηλώνει καθαρά ότι πρέπει να καλύψουμε το χάσμα που έχει ανοίξει μεταξύ των ευρωπαϊκών θεσμικών οργάνων και των πολιτών.
<P>
Οι Ευρωπαίοι θέλουν μια Ένωση που θα ανταποκρίνεται στις νέες απαιτήσεις τους, οι οποίες ξεπερνούν την οικονομική ολοκλήρωση της ηπείρου, που έχει πλέον κατά το μάλλον επιτευχθεί. Θέλουν μια Ένωση σαφή και κατανοητή - και αυτό σημαίνει ότι πρέπει να απλοποιήσουμε τις διαδικασίες και τις συνθήκες μας - όπου οι αρμοδιότητες των οργάνων θα είναι καλά προσδιορισμένες και οι αποφάσεις θα λαμβάνονται στο κατάλληλο επίπεδο. Θέλουν μια Ένωση που θα διασφαλίζει την ποιότητα της ζωής και τον τύπο της κοινωνίας που επιθυμούν. Θέλουν μια Ένωση που θα λογοδοτεί με σαφήνεια ενώπιόν τους για τα αποτελέσματα των πολιτικών μας και για την ορθή χρήση των πόρων.
<P>
Οι απαιτήσεις για βαθύτερο δημοκρατικό έλεγχο στη ζωή των οργάνων της Ένωσης, είναι απόλυτα δικαιολογημένες. Η Συνέλευση πρέπει να αντιμετωπίσει και αυτό το θέμα. Η Δήλωση του Laeken πρέπει κατά συνέπεια να περιέχει μια φιλόδοξη και πλήρη ημερήσια διάταξη για αυτήν τη Συνέλευση, καθορίζοντας τη μέθοδο εργασίας και τα χρονικά όρια.
<P>
Κυρίες και κύριοι, η θέση που έλαβα πρόσφατα όσον αφορά τη Συνθήκη της Νίκαιας και το ιρλανδικό δημοψήφισμα, προξένησε κάποιες ανησυχίες και εντός αυτής της Συνέλευσης. Από τότε που ανέλαβα τα καθήκοντά μου, έδωσα πάντοτε τη μέγιστη βαρύτητα στις πολιτικές και θεσμικές σχέσεις μεταξύ Επιτροπής και Κοινοβουλίου. Πράγματι, είναι πεπεισμένος ότι οι σχέσεις αυτές πρέπει να στηρίζονται σε πνεύμα συνεργασίας και ειλικρίνειας.
<P>
Επιτρέψτε μου συνεπώς να ολοκληρώσω, αφιερώνοντας λίγα λόγια στην επικύρωση της Συνθήκης της Νίκαιας.
<P>
Μια Ένωση 25 ή περισσοτέρων κρατών μελών δεν μπορεί να λειτουργεί με τις σημερινές δομές και τις σημερινές μεθόδους λήψης αποφάσεων. Αυτός είναι ο λόγος που για το σχέδιο που η σημερινή Επιτροπή θέτει ως πρώτη προτεραιότητα, τη διεύρυνση δηλαδή της Ένωσης, υποστήριζα ανέκαθεν πως πρέπει να καθιερώσουμε, τουλάχιστον, τις θεσμικές αλλαγές που μετά από πολλές δυσκολίες και προσπάθειες συμφωνήσαμε στη Νίκαια. Πράγματι, είναι αναγκαίο να υπενθυμίσουμε ότι το πρόβλημα της διεύρυνσης δεν αποτελεί μόνον ένα εσωτερικό ζήτημα της Ευρώπης. Με την απόφαση αυτή διαδραματίζουμε τον ρόλο μας ως ιδανικού και πολιτικού σημείου αναφοράς για μεγάλο μέρος του κόσμου.
<P>
Από την πλευρά τους, οι υποψήφιες χώρες καταβάλλουν μεγάλη προσπάθεια - μια προσπάθεια χωρίς προηγούμενο - για να μπορέσουν να ενταχθούν στην Ένωση. Η Ένωση πρέπει να είναι συνεπώς σε θέση να υποδεχθεί σωστά τα νέα μέλη. Αυτό σημαίνει επανεξέταση του θεσμικού μας συστήματος και της διαδικασίας λήψης αποφάσεων. Αυτός είναι ο λόγος που - αν και κατώτερη των προσδοκιών - η Συνθήκη της Νίκαιας είναι αναγκαία για τη διεύρυνση. Για το λόγο αυτό επαναλαμβάνω - όπως έχω ήδη αναφέρει επανειλημμένα ενώπιόν σας - την ευχή μου να επικυρωθεί η Συνθήκη εντός του επόμενου έτους, με πλήρη σεβασμό των δημοκρατικά εκφραζόμενων απόψεων των συμπολιτών μας.
<P>
Ο ιρλανδικός λαός εκφράστηκε πρόσφατα σε σχέση με αυτή τη Συνθήκη. Δεν θέλω να υπεισέλθω στις λεπτομέρειες των συζητήσεων που διεξήχθησαν πριν, κατά και μετά το δημοψήφισμα. Θα περιοριστώ να δηλώσω πως, προπαντός μετά το ταξίδι μου στην Ιρλανδία, είμαι πεπεισμένος ότι η Ένωση δεν απειλεί τις εθνικές ταυτότητες. Αντίθετα, η πραγματική μας δύναμη είναι η ενότητα μέσα στη διαφορά. Μετά την επίσκεψή μου στην Ιρλανδία, μπορώ συνεπώς να δηλώσω με βεβαιότητα, ότι ο ιρλανδικός λαός δεν ψήφισε κατά της διεύρυνσης. Παρόλα αυτά, το "όχι" αυτό - τη σημασία του οποίου δεν μπορούμε να υποτιμήσουμε - εγείρει ένα σημαντικό ερωτηματικό, που δεν μπορούμε να αγνοήσουμε: τι θα κάνουμε αν, παρά τις προσπάθειές μας, η Συνθήκη της Νίκαιας δεν επικυρωθεί; Για ορισμένους δεν ήταν εύκολο να αντισταθούν στον πειρασμό να δηλώσουν πως το θέμα δεν βρίσκεται στην ημερήσια διάταξη. Μια απάντηση αυτού του τύπου από τον Πρόεδρο της Επιτροπής δεν θα ήταν υπεύθυνη.
<P>
Η διεύρυνση δεν πρέπει να τεθεί σε κίνδυνο. Είναι και θα παραμείνει ο κύριος πολιτικός μας στόχος. Είναι ένα σχέδιο ιστορικής εμβέλειας, το σχέδιο με το οποίο έχω συνδέσει τη θητεία μου ως Προέδρου της Επιτροπής, το σχέδιο το οποίο έτυχε ομόφωνης υποστήριξης από το Ευρωπαϊκό Συμβούλιο του Γκέτεμποργκ. Είναι συνεπώς καθήκον μου, ως Προέδρου της Επιτροπής, να προβλέψω τις συνέπειες που ενδέχεται να έχει το ιρλανδικό "όχι" για τη διαδικασία της διεύρυνσης. Είναι συνετό κατά την άποψή σας, κυρίες και κύριοι βουλευτές, να προσποιηθούμε πως το πρόβλημα αυτό δεν υπάρχει; Όχι, δεν είναι. Τις προηγούμενες ημέρες, ανέλαβα συνεπώς αυτό το καθήκον, επιλέγοντας το δρόμο της ειλικρίνειας, με μια μελετημένη και συνειδητή παρέμβαση. Όλοι δηλώσαμε ότι η Νίκαια είναι αναγκαία για τη διεύρυνση. Δεν μπορούμε συνεπώς να δώσουμε την εντύπωση ότι η διαδικασία αυτή μπορεί να πετύχει χωρίς τις μεταρρυθμίσεις που όλοι μας θέλαμε. Δεν επιθυμώ να σταθώ στις νομικές ερμηνείες, που επιβεβαιώνουν πως θα μπορούσαμε να ξεκινήσουμε τη διεύρυνση με μικρές προσαρμογές των Συνθηκών. Η πολιτική ουσία βρίσκεται αλλού και, συγκεκριμένα, στον τρόπο που θα προχωρήσουμε στη διεύρυνση με την εμβάθυνση που κρίθηκε απαραίτητη στη Νίκαια.
<P>
Κυρίες και κύριοι βουλευτές, το "όχι" στη Νίκαια θα καθυστερούσε αναπόφευκτα τη διαδικασία της διεύρυνσης. Στην περίπτωση αυτή - την οποία εμείς θέλουμε να αποφύγουμε με κάθε τρόπο - δεν θα μπορούσαμε παρά να επισπεύσουμε την ημερομηνία της επόμενης Διακυβερνητικής Διάσκεψης, ώστε να τηρήσουμε τις επίσημες αποφάσεις μας, στηριζόμενοι και στη δύναμη που εξέφρασε αυτή η Συνέλευση στην πληρότητα της εντολής της. Όπως φαίνεται, η Συνθήκη της Νίκαιας αποτελεί ήδη αναπόσπαστο μέρος της συζήτησης για το μέλλον της Ευρώπης.
<P>
Το δικό μας "ναι" στην επικύρωση δεν απορρέει συνεπώς από εκτιμήσεις τακτικής, αλλά από την αναγκαιότητα να διασφαλίσουμε την πολιτική συνοχή της Ένωσης. Τα λόγια σας, κύριε Πρωθυπουργέ, μου επιβεβαιώνουν ότι η Προεδρία σας συμμερίζεται πλήρως αυτή την ανάλυση και τη στρατηγική που η ανάλυση αυτή συνεπάγεται.
<P>
(Χειροκροτήματα)

<SPEAKER ID=10 NAME="Poettering">
Κυρία Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, αγαπητοί συνάδελφοι· κύριε Πρόεδρε του Συμβουλίου, καταθέσατε ένα φιλόδοξο πρόγραμμα. Το πρόγραμμα αυτό θα τύχει της υποστήριξης της Ομάδας μας του Ευρωπαϊκού Λαϊκού Κόμματος/ Ευρωπαίων Δημοκρατών, γιατί είστε - δεν το είπατε βέβαια ευθέως, αλλά προκύπτει από το γενικό ύφος της ομιλίας σας - εκπρόσωπος της κοινοτικής Ευρώπης και όχι της Ευρώπης της συνεργασίας των κυβερνήσεων. Γι' αυτό το λόγο είμαστε στο πλευρό σας, επειδή υπερασπίζεστε το ευρωπαϊκό δίκαιο, τη δημοκρατία και τις κοινοτικές διαδικασίες.
<P>
(Χειροκροτήματα)
<P>
Ακολουθείτε λοιπόν την παράδοση των χριστιανοδημοκρατών προκατόχων σας Wilfried Martens και Leo Tindemans, οι οποίοι είχαν εξαιρετική συνεισφορά και στο Ευρωπαϊκό Κοινοβούλιο. Την 1η Ιανουαρίου 2002 θα έχουμε το κοινό νόμισμα. Το ευρώ αποτελεί ένα ειρηνικό - επαναστατικό γεγονός και χαιρόμαστε γι' αυτό το κοινό ευρωπαϊκό νόμισμα. Πρέπει να το υπερασπιστούμε με επιθετικό τρόπο. Αν η νέα γενιά του σήμερα μπορεί σ' όλη της τη ζωή, σα όλο της το μέλλον, σ' όλη την Ευρώπη, σ' όλες τις χώρες της Ευρωπαϊκής Ένωσης και εν μέρει μάλιστα και πέρα απ' αυτές να πληρώνει με το κοινό νόμισμα, τότε αυτό αποτελεί και ένα έργο ειρήνης. Ας μην υποτιμούμε τη σημασία του ενιαίου νομίσματος, αλλά ας το υπερασπιστούμε από κοινού με επιθετικό τρόπο!
<P>
Κύριε Πρόεδρε του Συμβουλίου, για να γίνει αυτό - και εκφράζω παράκληση προς εσάς - θα πρέπει να ακολουθήσουμε πολιτική σταθεροποίησης, να καταπολεμήσουμε τον πληθωρισμό, να μειώσουμε το δημόσιο χρέος, και να προσπαθήσουμε κυρίως να κάνουμε την Ευρώπη έναν τόπο όπου αξίζει κανείς να επενδύσει. Δεν αρκεί λοιπόν να προσφέρουμε φοροαπαλλαγές σε μεγάλες επιχειρήσεις, αλλά θα πρέπει να μειώσουμε το φόρο στη μεσαία τάξη, ώστε να μπορέσουν να γίνουν επενδύσεις και να αυξηθεί η απόδοση και για να μπορέσει έτσι να λάβει η Ευρώπη ένα πραγματικό μήνυμα οικονομικής ανάπτυξης. Τα λόγια σας στο Συμβούλιο Αρχηγών Κρατών και Κυβερνήσεων, ότι Ευρωπαϊκή Ένωση θα πρέπει να είναι η πιο ανταγωνιστική ήπειρος του κόσμου, έχουν πραγματική αξία μόνο αν ενθαρρύνουμε τις επενδύσεις την Ευρώπη. Σας παρακαλώ, κατονομάστε τα κράτη μέλη που δεν τηρούν αυτή την αρχή, γιατί χρειαζόμαστε από κοινού την επιτυχία για τον οικονομικό χώρο της Ευρώπης.
<P>
(Χειροκροτήματα)
<P>
Μιλήσατε για το Laeken. Το Ευρωπαϊκό Κοινοβούλιο θα εκπροσωπηθεί στη Συνέλευση. Αγωνίζεστε γι' αυτό, η Επιτροπή, οι εθνικές κυβερνήσεις και σας συγχαίρουμε. Θα ήταν επίτευγμα για την ασθμαίνουσα γαλλο-γερμανική μηχανή, αν προσπαθήσουν και οι δύο χώρες να εκπροσωπηθούν οι κυβερνήσεις και σε υψηλό επίπεδο σ' αυτή τη Συνέλευση, π.χ. σε επίπεδο υπουργών, οι οποίοι λογοδοτούν στα εθνικά κοινοβούλια και προσεγγίζουν μ' αυτό τον τρόπο το κοινό στα κράτη μέλη. Καλούμε λοιπόν τις εθνικές κυβερνήσεις να στείλουν σ' αυτή τη Συνέλευση όχι μόνο υπαλλήλους, τους οποίου εκτιμούμε, αλλά πολιτικούς, οι οποίοι έχουν κυβερνητική εντολή.
<P>
(Χειροκροτήματα)
<P>
Τρίτον: διαφάνεια. Κύριε Πρόεδρε του Συμβουλίου, ακούσαμε με ιδιαίτερη ικανοποίηση, ότι αναφέρατε πως το Συμβούλιο Υπουργών θα έπρεπε, υπό τη νομοθετική του ιδιότητα, να γίνει ένα δεύτερο κοινοβούλιο. Εκφράζουμε την κατηγορηματική υποστήριξη μας. Μπορούμε ωστόσο να κάνουμε από τώρα βήματα προς αυτή την κατεύθυνση, κατά τη διάρκεια της προεδρίας σας, πριν από το Laeken. Αν γνωρίζουμε για παράδειγμα, ότι στην επιτροπή συνδιαλλαγής μεταξύ Κοινοβουλίου και Συμβουλίου υπάρχουν υπάλληλοι, και όχι υπουργοί, και υπάρχει εσωτερική υπηρεσιακή οδηγία η πλειοψηφία των ατόμων που εκπροσωπούνται εκεί να είναι υπουργοί, σας παρακαλούμε βεβαιωθείτε και έναντι της Γενικής Γραμματείας του Συμβουλίου ότι υπάρχουν εκεί πολιτικοί, υπουργοί, οι οποίοι είναι ισότιμοι με το Ευρωπαϊκό Κοινοβούλιο όσον αφορά τη θέσπιση ευρωπαϊκής νομοθεσίας.
<P>
(Χειροκροτήματα)
<P>
Μιλήσατε για τα καθήκοντα του Ύπατου Εκπροσώπου. Η πολιτική μας ομάδα τιμά ιδιαίτερα τον κ. Σολάνα. Συμμεριζόμαστε όμως την άποψή σας, ότι με την επόμενη μεταρρύθμιση θα πρέπει να ταυτιστεί η λειτουργία του Ύπατου Εκπροσώπου με τα ισότιμα καθήκοντα στην Επιτροπή και ότι αυτή η θέση πρέπει να καθιερωθεί στην Επιτροπή. Πρέπει επίσης να διασφαλίσουμε - θα συζητήσουμε το θέμα στη Διάσκεψη των Προέδρων των πολιτικών ομάδων - ότι ο Ύπατος Εκπρόσωπος θα έρχεται σε τακτά χρονικά διαστήματα εδώ στο Ευρωπαϊκό Κοινοβούλιο για να λογοδοτεί για την κοινή εξωτερική πολιτική και πολιτική ασφάλειας της Ευρωπαϊκής Ένωσης.
<P>
(Χειροκροτήματα)
<P>
Τελειώνοντας θα ήθελα να πω τα εξής, για να μην υπερβώ το χρόνο μου. Καταλαβαίνουμε και αναγνωρίζουμε ότι η βελγική Προεδρία θέλει να δώσει ιδιαίτερη βαρύτητα στο θέμα της Αφρικής, λόγω της ιστορικής ευθύνης της. Δεν έχουμε καμία αντίρρηση. Πιστεύουμε όμως ταυτόχρονα ότι θα πρέπει να επικεντρώσουμε τις προσπάθειές μας όσον αφορά την εξωτερική πολιτική - χωρίς να επηρεάζεται βέβαια το θέμα της Αφρικής - στις εξελίξεις στα Βαλκάνια, στη Μακεδονία, θα πρέπει να συμβάλλουμε στην ειρήνευση. Αν χρειαστεί τελικά να επέμβουν εκεί οι Ευρωπαίοι από κοινού με δυνάμεις ασφαλείας και αν η Βορειοατλαντική Συμμαχία μας πει σήμερα ότι κάποια κράτη μέλη δεν είναι σε θέση να το κάνουν, αυτό θα αποτελεί απόδειξη αδυναμίας. Δεν πρέπει να μιλούμε μόνο για άμυνα, πρέπει να ξεφύγουμε από τη ρητορική και να εξοπλίσουμε τις ένοπλες δυνάμεις μας κατά τέτοιο τρόπο ώστε να μπορέσουν να συμβάλουν πραγματικά στη διασφάλιση της ειρήνης στην Ευρώπη.
<P>
Καλή επιτυχία στο έργο σας, κύριε Πρόεδρε του Συμβουλίου! Είστε ιδρυτικό μέλος της Ευρωπαϊκής Ένωσης. Το Βέλγιο έφερε ήδη εις πέρας εννέα Προεδρίες με επιτυχία. Ευχόμαστε στο Βέλγιο καλή επιτυχία και στη δωδέκατη Προεδρία. Είμαστε στο πλευρό σας!
<P>
(Χειροκροτήματα)

<SPEAKER ID=11 LANGUAGE="ES" NAME="Barσn Crespo">
Ευχαριστώ, κυρία Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, κυρίες και κύριοι.
<P>
Κύριε Προεδρεύοντα του Συμβουλίου, βρίσκεστε εδώ σήμερα με μία μεγάλη πολιτική φιλοδοξία, με ένα διαρθρωμένο πρόγραμμα το οποίο αποτελεί σημαντική πρόκληση και προτείνετε συμμαχία με το Κοινοβούλιο. Εξ ονόματος της Ομάδας του Ευρωπαϊκού Σοσιαλιστικού Κόμματος, μπορώ να σας πω ότι όπως θέσατε το ζήτημα - ως πρωθυπουργός μίας βελγικής κυβέρνησης με όλα τα χρώματα της ίριδας, που έχει αποδείξει ότι η δημοκρατική εναλλαγή λειτουργεί και στο Βέλγιο - σίγουρα μπορείτε να βασίζεστε στην υποστήριξη και στη συνεργασία μας.
<P>
Καταρχάς, όσον αφορά το μέλλον της Ένωσης και τις προκλήσεις της, επιμείνατε ότι η ισχύς βρίσκεται εν τη ενώσει, σε μία συνεργασία με το Κοινοβούλιο. Συμφωνούμε ως προς τη διάγνωση των συγκεκριμένων προβλημάτων. Το θέμα τώρα είναι να μάθουμε αν ο τρόπος με το οποίο θα τα αντιμετωπίσουμε είναι αποτελεσματικός. Πιστεύω πως μπορούμε να ξεκινήσουμε από δύο θεμελιώδεις βάσεις που εσείς αναφέρατε: αφενός, την ανάπτυξη της ευρωπαϊκής υπηκοότητας, και, αφετέρου, την καθιέρωση του ευρώ. Αν θυμάμαι καλά, τα τελευταία είκοσι χρόνια από το σχέδιο της Συνθήκης Spinelli, την έκθεση Adonino, τις προπαρασκευαστικές εργασίες μας για τη Συνθήκη του Μάαστριχτ, τα σχέδια που κάναμε για τον Χάρτη των Θεμελιωδών Δικαιωμάτων, το Κοινοβούλιο υπήρξε πάντα σύμμαχος και συνεργάτης στην ευρωπαϊκή οικοδόμηση. Συγκεκριμένα, αυτήν τη στιγμή πιστεύουμε πως είναι απολύτως αποφασιστικής σημασίας, ενόψει της δήλωσης του Laeken, να υπάρξει συμφωνία σχετικά με αυτό που εσείς ονομάσατε "συνταγματοποίηση" των Συνθηκών και το οποίο απαιτεί δημόσια συζήτηση. Είναι δική σας ευθύνη να του παράσχετε, αφενός, μέθοδο και, αφετέρου, περιεχόμενο. Είναι ένα ζήτημα θεμελιώδες: πιστεύουμε ότι η Συνέλευση θα πρέπει να είναι το φόρουμ που, με τη συμμετοχή των βουλευτών, των κυβερνήσεων και της Επιτροπής, θα διεξάγει τις προπαρασκευαστικές εργασίες για μία αποφασιστική διακυβερνητική διάσκεψη.
<P>
Αρχίσατε να μιλάτε αναφέροντας την παρουσία σας ως Υπουργού Προϋπολογισμών το 1988. Εγώ τότε ήμουν ο εισηγητής που έθεσε τις δημοσιονομικές προοπτικές οι οποίες μας επέτρεψαν να προχωρήσουμε, αλλά, όπως πολύ καλά γνωρίζετε, όποιος ζει εκτός του προϋπολογισμού, ζει στην πλάνη. Πιστεύω πως είναι απολύτως βασικό να υπερασπιστείτε το ότι η χρηματοδότηση θα πρέπει να αποτελεί δημόσιο, δημοκρατικό και θεμελιώδες στοιχείο του μέλλοντός μας. Αλλο βασικό στοιχείο είναι η οικονομική και κοινωνική ατζέντα.
<P>
Ζητήσατε μία συνεκτική οικονομική πολιτική. Την έχουμε ανάγκη. Βρισκόμαστε σε μία περίοδο βαθιών μεταβολών και αναδιαρθρώσεων. Πρέπει να υπερασπιστούμε την ανταγωνιστική ικανότητά μας, αλλά πρέπει επίσης να απαντήσουμε στις πολλές χιλιάδες εργαζόμενους που επηρεάζονται από αυτήν την ευρύτατη και αποφασιστική διαδικασία. Συνεπώς μία φιλόδοξη κοινωνική διάσταση, η επιμονή στην ποιότητα της απασχόλησης, η διευθέτηση των συντάξεων και του δημογραφικού μέλλοντος της Ευρώπης αποτελούν στοιχεία απολύτως ουσιαστικά και συμπεριλαμβάνονται στο πρόγραμμά σας.
<P>
Τέλος, κυρία Πρόεδρε, υπάρχει η διεθνής μας διάσταση. Η Ευρωπαϊκή Ένωση είναι το πρώτο ιστορικό πείραμα πολιτισμένης παγκοσμιοποίησης. Αυτό θα πρέπει να το υπερασπιστούμε και θα πρέπει επίσης να το μεταφέρουμε στον επόμενο Γύρο της Χιλιετίας στον ΠΟΕ. Ωστόσο, υπάρχουν ορισμένες σημαντικές προκλήσεις που αφορούν την προσωπικότητά μας ενώπιον του κόσμου. Εσείς επισημάνατε, και δικαίως, ότι μπορείτε να λάβετε δύο τηλεφωνικές κλήσεις. Καλύτερα δύο παρά καμία, όπως συνέβαινε πριν. Θα πρέπει να παγιώσουμε αυτό που ήδη υπάρχει. Πιστεύω πως από αυτή την άποψη (σκεφθείτε, επί παραδείγματι, τον αριθμό των τηλεφωνικών κλήσεων που λαμβάνει ο πρόεδρος των Ηνωμένων Πολιτειών της Αμερικής) αυτό που απαιτείται είναι να έχουμε μία σαφή κατεύθυνση, να είμαστε παρόντες στα Βαλκάνια, στη Μέση Ανατολή και σας ευχαριστώ που αναφερθήκατε στην Αφρική. Στο Συμβούλιο της Σοσιαλιστικής Διεθνούς το προηγούμενο Σαββατοκύριακο στη Λισαβόνα, μιλήσαμε για την Αφρική ως μία θεμελιώδη προτεραιότητα. Αυτή είναι μία από τις ηθικές μας δεσμεύσεις.
<P>
Και θα ήθελα να προσθέσω ακόμα κάτι: για πρώτη φορά στο ECOFIN υπάρχει ένας υπουργός ο οποίος προτείνει τη συζήτηση σχετικά με τη βιωσιμότητα ενός διεθνούς φόρου επί της κερδοσκοπίας. Αυτό θα πρέπει επίσης να συντελέσει στον εκπολιτισμό της παγκοσμιοποίησης και επικροτούμε τη βελγική Προεδρία που ανέλαβε αυτή την πρωτοβουλία.
<P>
Τέλος, κύριε Πρόεδρε, και με αυτό τελειώνω, πιστεύω πως 99 εργάσιμες ημέρες είναι λίγες· σίγουρα θα μείνετε χωρίς διακοπές. Αλλά αν μπορείτε να φέρετε εις πέρας αυτό το φιλόδοξο σχέδιο, τότε να είστε βέβαιος ότι θα έχετε την υποστήριξή μας, τη συνεργασία μας και την κατανόησή μας.

<SPEAKER ID=12 NAME="De Clercq">
 - (NL) Κυρία Πρόεδρε, αξιότιμε Πρωθυπουργέ, αγαπητοί συνάδελφοι, έχει ειπωθεί ήδη πολλές φορές ότι η βελγική Προεδρία έρχεται σε μία κρίσιμη στιγμή. Και για αυτό υπάρχουν πολλοί λόγοι. Κατά πρώτον, η αναπόφευκτη και ευρεία συζήτηση για το μέλλον της Ευρώπης, την οποία εσείς πρέπει να αρχίσετε.
<P>
Η Δήλωση του Laken πρέπει να περιλαμβάνει τις πρώτες γραμμές ενός σεναρίου βάσει του οποίου μία διευρυμένη Ένωση μπορεί να λειτουργεί αποτελεσματικά και ο πολίτης να βρίσκει τον εαυτό του μέσα σ' αυτή. Ακριβώς, εξαιτίας του μειούμενου ενδιαφέροντος των πολιτών για την Ευρώπη, ορθά προτείνατε ότι η Ευρωπαϊκή Ένωση πρέπει να δείξει μεγαλύτερη προσοχή στις συγκεκριμένες αντιδράσεις των πολιτών της.
<P>
Ένα άλλο ζωτικό σημείο είναι η θέση της Ένωσης στον κόσμο. Είναι ορθό ότι η Ευρωπαϊκή Ένωση πρέπει να ασκεί μεγαλύτερη επιρροή στις παγκόσμιες εξελίξεις στο νομισματικό, οικονομικό, κοινωνικό, οικολογικό και εμπορικό επίπεδο, αλλά, κυρίως, στο πεδίο της διεθνούς πολιτικής. Σε αυτό το σημείο, ορθά δώσατε προσοχή στην Αφρική, όπου υπάρχει ένα ανθρωπιστικό πρόβλημα. Αλλά η ΕΕ μπορεί να διαδραματίσει και ένα ενεργητικότερο ρόλο στις σχέσεις, μεταξύ άλλων, με τις ΗΠΑ, τη Ρωσία, την Ασία και, κυρίως, στην ειρηνευτική διαδικασία στη Μέση Ανατολή.
<P>
Εντούτοις, οι υπηρεσίες αυτής της βελγικής Προεδρίας, κατά μεγαλύτερο μέρος, θα κριθούν βάσει των εσωτερικών επιδόσεών της. Το βελγικό πρόγραμμα φαίνεται πολύ πολύπλευρο και φιλόδοξο. Υπάρχει το ευρωπαϊκό κοινωνικό μοντέλο, η μέριμνα για την ποιότητα της ζωής και της εργασίας, η καλύτερη συνεργασία στον τομέα της μετανάστευσης και του ασύλου, η μετάβαση στο ευρώ και η συνέχεια της διεύρυνσης και ακόμη πολλά άλλα σημεία.
<P>
Αγαπητέ Πρωθυπουργέ, επομένως, σας αναμένει ένα βαρύ καθήκον. Το Ευρωπαϊκό Κοινοβούλιο και ο ευρωπαίος πολίτης αναμένουν ένα έντονο μήνυμα. Στο Βέλγιο, τα τελευταία δύο χρόνια, αποδείξατε ότι μπορείτε να εμφυσήσετε ένα νέο δροσερό άνεμο στην πολιτική. Ας ελπίσουμε ότι αυτό μπορείτε να το πράξετε και στην Ευρώπη. Λέγεται ότι είστε ένας παθιασμένος και καλός ποδηλάτης. Πράγματι, ποδηλατείτε με ευχαρίστηση και παρά πολύ, χωρίς άνεμο, με άνεμο, με αντίθετο άνεμο. Εν τω μεταξύ, θα αποκτήσετε την εμπειρία ότι στην Ευρώπη συχνά πρέπει να ποδηλατεί κανείς αντίθετα στον άνεμο. Γνωρίζουμε, πράγματι, ότι αυτό δεν το φοβάστε και σας ευχόμαστε την αρμόζουσα επιτυχία.

<SPEAKER ID=13 LANGUAGE="FI" NAME="Hautala">
Κυρία Πρόεδρε, κύριε Προεδρεύοντα του Συμβουλίου και κύριε Πρόεδρε της Επιτροπής· κύριε Πρωθυπουργέ, κατά την περίοδο της Προεδρίας σας θα πορευθούμε στον μακρύ και γεμάτο στροφές δρόμο που ξεκινάει από τη Νίκαια και καταλήγει στο Laeken. Όπως διαπιστώσαμε στο Γκέτεμποργκ, ο δρόμος αυτός είχε και πέτρες. Και το Δουβλίνο ακόμη βρέθηκε απροσδόκητα στην πορεία αυτή. Στο Δουβλίνο, δηλαδή, οι πολίτες δήλωσαν ότι δεν θέλουν να προχωρήσουν στον δρόμο αυτό χωρίς να γίνει πλήρης αλλαγή σχεδίων. Και διερωτώμαι τώρα μήπως θα πρέπει να επιστρέψουμε πίσω στη Νίκαια προκειμένου να φθάσουμε τελικά στον προορισμό μας, το Laeken.
<P>
Η προσωπική μου άποψη είναι ότι διαπράξαμε μεγάλα σφάλματα στη Νίκαια, τα οποία πρέπει, ούτως ή άλλως, να διορθωθούν. Αδικήσαμε τα μελλοντικά κράτη μέλη, τα οποία, επί παραδείγματι, δεν έλαβαν όλα το μερίδιο των θέσεων που τους αντιστοιχεί στο Ευρωπαϊκό Κοινοβούλιο. Κατά δεύτερον, δεν αποδειχθήκαμε ουδόλως ικανοί να πιστοποιήσουμε και να αποσαφηνίσουμε τους μηχανισμούς λήψης αποφάσεων της Ευρωπαϊκής Ένωσης. Εσείς ο ίδιος παραθέσατε ένα σχετικό παράδειγμα: υπάρχουν χρησιμοποιήσιμα πάνω από τριάντα εργαλεία λήψης αποφάσεων και, στην περίπτωση αυτή, δεν μπορεί ασφαλώς να καταστεί σαφές με ποιόν τρόπο λειτουργεί η Ευρωπαϊκή Ένωση.
<P>
Πιστεύω πως η Ευρωπαϊκή Ένωση μπορεί να συνεχίσει τη διεύρυνσή της, ακόμη και αν δεν επικυρωθεί στη σημερινή της μορφή η Συνθήκη της Νίκαιας και εσείς, κύριε Πρωθυπουργέ, έχετε ως προς αυτό μια μεγάλη ευκαιρία. Στη σύνοδο του Laeken πρέπει πραγματικά να συσταθεί μια συμβουλευτική επιτροπή, στο πλαίσιο της οποίας θα ξεκινήσει η κατάρτιση Συντάγματος της ΕΕ και η μελέτη των μείζονος σημασίας ζητημάτων. Το σημαντικότερο είναι να ξεκινήσει αυτή η πορεία και να μπορούν και τα μελλοντικά κράτη μέλη να συμμετάσχουν στο έργο αυτό, δηλαδή στη Συνέλευση που θα πρέπει να συσταθεί στο Laeken.
<P>
Αναφερθήκατε στην παγκοσμιοποίηση. Διαπιστώνω με ευχαρίστηση ότι κατά την περίοδο της Προεδρίας σας πρόκειται να εξετάσουμε, μεταξύ άλλων, τον φόρο Tobin, για τον οποίο γίνεται πολύς λόγος στην κοινωνία των πολιτών. Νομίζω πως έχετε μια λαμπρή ευκαιρία να αποδείξετε ότι κατανοείτε τι έννοια έχουν τα όσα είπε ο Πρόεδρος Πρόντι, ότι, δηλαδή, η παγκοσμιοποίηση δημιουργεί και προβλήματα, διχάζει τις ευρωπαϊκές κοινωνίες και εντείνει επίσης παγκοσμίως τον διχασμό των κοινωνιών. Αποδείξτε ότι κατανοείτε αυτήν την ανησυχία προκειμένου να μπορέσει τελικά να αποκομίσει και οφέλη από την παγκοσμιοποίηση η ανάπτυξη του ευρωπαϊκού κοινωνικού μοντέλου, την οποία έχετε θέσει ως έναν από τους στόχους σας.
<P>
Θα αναφερθώ επίσης στις επικείμενες διαπραγματεύσεις για τις κλιματικές αλλαγές, οι οποίες αρχίζουν μετά από δυο εβδομάδες στη Βόννη. Πρέπει να καταβάλετε όλη σας τη διπλωματία προκειμένου να αναγκάσετε τις Ηνωμένες Πολιτείες, την Ιαπωνία και την Αυστραλία να επιστρέψουν στο τραπέζι των διαπραγματεύσεων. Η Ομάδα μου θα σας υποστηρίξει πλήρως στη συνέχιση του έργου που ξεκίνησε η Σουηδία υπέρ της αειφόρου ανάπτυξης. Επισημαίνω μάλιστα, ότι έχουμε εδώ έναν Πρόεδρο του Συμβουλίου που κινείται με ποδήλατο, αλλά και έναν Πρόεδρο της Επιτροπής που επίσης κινείται με ποδήλατο. Πιστεύω ότι κατανοείτε πως θα πρέπει να δώσετε την κατάλληλη βαρύτητα στο περιβαλλοντικό πρόβλημα που αφορά ειδικά τις μεταφορές και τις μετακινήσεις και το οποίο περιέχεται στο πρόγραμμα δράσης της βελγικής Προεδρίας. Με την ευκαιρία, μπορώ να σας πω ότι ο Πρόεδρος του Συμβουλίου των Υπουργών Μεταφορών εκπροσωπεί την κομματική Ομάδα στην οποία ανήκω και επιτελεί αξιέπαινο έργο.
<P>
Τέλος, καθώς πλησιάζουμε στο Laeken, πρώτα διαγράφεται στον ορίζοντα το επιβλητικό βασιλικό παλάτι. Ωστόσο, μην μετατρέψετε αυτή τη σύνοδο του Ευρωπαϊκού Συμβουλίου σε βασιλικά δρώμενα του παλιού καιρού, όπου συνάπτονται συμφωνίες ερήμην των πολιτών για τις αποφάσεις που θα ληφθούν, αλλά να έχετε υπόψη ότι χρειάζεται πάνω από όλα δημοκρατία και διαφάνεια· σε καμιά περίπτωση μην χτίσετε και άλλα παλάτια στις Βρυξέλλες για τις επόμενες Συνόδους Κορυφής της Ευρώπης! Κάτι τέτοιο δεν θα ήταν το σωστό μήνυμα για τους πολίτες. Ελπίζω, ωστόσο, η δική σας Προεδρία να είναι, τουλάχιστον κατά το ήμισυ, τόσο δημοφιλής όσο είναι στη χώρα σας η γνωστή μας πριγκίπισσα Mathilde. Εάν επιτύχετε σε αυτό, τότε θα έχετε επιτελέσει μεγάλο έργο.

<SPEAKER ID=14 LANGUAGE="FR" NAME="Wurtz">
Κυρία Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, εξετίμησα το γεγονός ότι αναγνωρίσατε με ειλικρίνεια, κύριε Πρόεδρε του Συμβουλίου, αυτό που ονομάσατε ορθώς "κρίση ταυτότητας" της Ευρώπης μεταξύ των συμπολιτών μας και της Ευρωπαϊκής Ένωσης και υπογραμμίσατε την ανάγκη να πάρουμε στα σοβαρά τις προσδοκίες τους, ούτως ώστε - όπως είπατε - να συμφιλιωθούν οι πολίτες με την Ευρώπη. Είναι μια αλλαγή από τις πολύ συχνές καθησυχαστικές ομιλίες οι οποίες, προσπαθώντας να εξαλείψουν κάθε αντίφαση, γίνονται δυσδιάκριτες για τον κόσμο. Τι πιο φυσιολογικό από το να βλέπουμε να αναδύονται, από την εμπειρία της ζωής, νέα προβλήματα που απαιτούν προσαρμογές, καινοτομίες και συχνά αμφισβητήσεις όσων θεωρούσαμε κεκτημένα. Κανένα θέμα δεν πρέπει να αποτελεί ταμπού: όπως υπογραμμίσατε, πρέπει να αναγνωρίζουμε τα προβλήματα.
<P>
Με αυτό το πνεύμα, επιτρέψτε μου να αναφέρω μερικά ζητήματα που επανέρχονται όλο και πιο συχνά στη συζήτηση που προκαλεί η μεταστροφή της συγκυρίας, η οποία πλήττει με τη σειρά της την Ευρωπαϊκή Ένωση. Τα ζητήματα αυτά πρέπει, κατά την άποψή μου, να περιληφθούν στη μεγάλη ανταλλαγή απόψεων που επιθυμείτε να προωθήσετε κατά τη διάρκεια της προεδρίας σας. Ακούμε διαρκώς, για παράδειγμα, ότι η ζώνη του ευρώ προστατεύεται σε γενικές γραμμές από τις επιπτώσεις της αμερικανικής οικονομικής ύφεσης. Είμαστε υποχρεωμένοι να διαπιστώσουμε σήμερα ότι αυτό δεν είναι αλήθεια. Πρόκειται για μια λανθασμένη διάγνωση η οποία δεν στερείται σημασίας. Ποια είναι η ανάλυση που πρέπει να γίνει; Ποιο δίδαγμα πρέπει να εξαχθεί στον τομέα της οικονομικής και νομισματικής πολιτικής ούτως ώστε η ευρωπαϊκή οικονομία να εμπλέκεται σε μικρότερο βαθμό στην αμερικανική χρηματοοικονομική σφαίρα, της οποίας η διάλυση μας πλήττει σήμερα; Υπενθυμίζω ότι η αιμορραγία ευρωπαϊκών κεφαλαίων προς τις Ηνωμένες Πολιτείες εννεαπλασιάστηκε μέσα σε έξι χρόνια και ξεπέρασε, το προηγούμενο έτος, τα 220 δισεκατομμύρια δολάρια.
<P>
Αλλο παράδειγμα που υπενθυμίζει ο ίδιος ο κ. Duysenberg με διάφορες ευκαιρίες: αντιθέτως προς την αμερικανική κεντρική τράπεζα της οποίας η εντολή επιβάλλει να αντιδρά υπέρ της απασχόλησης και της ανάπτυξης, η Ευρωπαϊκή Κεντρική Τράπεζα δεν έχει την αρμοδιότητα να ανησυχεί για τα προβλήματα αυτά, τα οποία βρίσκονται εντούτοις στο επίκεντρο όλων των ανησυχιών. Το γνωρίζουν οι Ευρωπαίοι; Και τι ακριβώς πιστεύουν για αυτό, τη στιγμή ακριβώς που η ανεργία αυξάνεται και η ανάπτυξη υποχωρεί; Δεν χρειάζεται να θέσουμε κάποιες ερωτήσεις σχετικά;
<P>
Αλλο παράδειγμα: το σύμφωνο δημοσιονομικής σταθερότητας απαιτεί από τα κράτη μια πολιτική συγκράτησης των δημοσίων και κοινωνικών δαπανών. Η απλή συνέχιση της εν λόγω πολιτικής στο μέλλον δεν θα τροφοδοτήσει την οικονομική επιβράδυνση, τη στιγμή που έχουμε ανάγκη, αντιθέτως, να τονώσουμε την ανάπτυξη; Ποια αναθεώρηση των συνήθων κριτηρίων, ή της εφαρμογής τους, μπορούμε να μελετήσουμε για την εξάλειψη αυτής της αντίφασης;
<P>
Γενικά, το ουσιαστικό ερώτημα που μας θέτει και που μας επιβάλλει η νέα οικονομική συγκυρία - η οποία επιδεινώνεται με γρήγορο ρυθμό - είναι, κατά την άποψή μου, το εξής: ποια πολιτική δημιουργικότητα μπορούμε να επιδείξουμε για να αποφύγουμε τη δημιουργία σοβαρών εντάσεων σε κάθε μια από τις κοινωνίες μας, ή ακόμα και μεταξύ ορισμένων από τα κράτη μας, και ακόμα σημαντικότερο, με τις υποψήφιες χώρες; Η απάντηση σε αυτό το ερώτημα δεν μπορεί να τοποθετείται στο επίπεδο ενός σχεδίου του τύπου της εκλογής του Προέδρου της Επιτροπής με καθολική ψηφοφορία. Πιστεύω ότι πρέπει να πλήξουμε το σκληρό πυρήνα του νεοφιλελεύθερου μοντέλου, το οποίο επηρεάζει σε υπερβολικό βαθμό την ευρωπαϊκή οικοδόμηση και ότι δεν αρκεί να ακούμε, αλλά πρέπει και να εντάξουμε τους κοινωνικούς παράγοντες και τους πολίτες σε αυτή την απαραίτητη μεταβολή.
<P>
Θα ήθελα να ξέρω, κύριε Πρόεδρε του Συμβουλίου, μέχρι πού φθάνει, από την άποψη αυτή, η τόλμη και το θάρρος της βελγικής Προεδρίας, την οποία εγκαινιάζετε σήμερα;

<SPEAKER ID=15 NAME="Collins">
Κυρία Πρόεδρε, καταρχάς θα ήθελα να ευχαριστήσω τη βελγική κυβέρνηση διότι σκιαγράφησε στη νομοθετική της ατζέντα τις προτεραιότητες που σκοπεύει να ακολουθήσει κατά τους έξι μήνες κατά τους οποίους θα ασκεί την προεδρία της Ένωσης. Έχει καταστήσει ήδη σαφές ότι σκοπεύει να προωθήσει την ευρύτερη συνεργασία μεταξύ των φορέων επιβολής του νόμου σε ολόκληρη την Ένωση.
<P>
Στο εσωτερικό της Ένωσης, δημιουργείται ένα νέο θεσμικό πλαίσιο για την καταπολέμηση του οργανωμένου εγκλήματος, μετά την έναρξη ισχύος της Συνθήκης του Αμστερνταμ. Έκτοτε, το Ευρωπαϊκό Συμβούλιο έχει δρομολογήσει δύο σχέδια δράσης για την καταπολέμηση του οργανωμένου εγκλήματος, με στόχο την υπερπήδηση των διαφορών των εθνικών διαδικασιών και την ενθάρρυνση μιας πιο αποτελεσματικής δικαστικής συνεργασίας. Σε αυτά τα πλαίσια, η ίδρυση της Ευρωπόλ ήταν ένα μεγάλο βήμα προς τα εμπρός.
<P>
Είναι σημαντικό να εργαστούν όλα τα θεσμικά όργανα της ΕΕ από κοινού για την ανάπτυξη μιας συνεκτικής ευρωπαϊκής στρατηγικής ενάντια στο οργανωμένο έγκλημα. Συγχρόνως, πρέπει να υπερβούμε τις δυσκολίες ώστε να εξασφαλίσουμε ότι το διασυνοριακό έγκλημα θα αντιμετωπιστεί χωρίς να περικοπούν οι ελευθερίες και τα έννομα δικαιώματα των ατόμων και των οικονομικών φορέων. Θα πρέπει όλοι να έχουμε κατά νου ότι το πρωταρχικό κίνητρο του οργανωμένου εγκλήματος είναι το οικονομικό κέρδος. Είμαι υπέρ μιας πανευρωπαϊκής πολιτικής συμφωνίας που θα αφορά την επισήμανση και την κατάσχεση των προσόδων που προέρχονται από κάθε μορφή εγκληματικής δραστηριότητας. Όλοι γνωρίζουμε την επιτυχία που έχει σημειώσει τα τελευταία πέντε χρόνια η ιρλανδική υπηρεσία προϊόντων εγκλήματος όσον αφορά την κατάσχεση προσόδων που προέρχονται από εγκληματικές δραστηριότητες.
<P>
Στην Ευρώπη, έχουν γίνει πολλά ήδη για την καταπολέμηση του εγκλήματος στον κυβερνοχώρο. Το Συμβούλιο της Ευρώπης βρίσκεται στη διαδικασία της ολοκλήρωσης των προετοιμασιών για την πρώτη στον κόσμο διεθνή σύμβαση σχετικά με το έγκλημα στον κυβερνοχώρο. Η Επιτροπή έχει ήδη υποβάλει μια νομοθετική πρόταση σχετικά με την παιδική πορνογραφία στο Διαδίκτυο, η οποία ευθυγραμμίζεται με τις διατάξεις της σύμβασης του Συμβουλίου της Ευρώπης για το έγκλημα στον κυβερνοχώρο. Υποστηρίζω το πρόγραμμα πλαίσιο της Επιτροπής για την καταπολέμηση της εμπορίας ανθρώπινων όντων, στόχος του οποίου είναι η ανάπτυξη μιας αποτελεσματικής δικαστικής συνεργασίας σε ολόκληρη την Ευρωπαϊκή Ένωση.
<P>
Κατά τους έξι προσεχείς μήνες, η βελγική Προεδρία θα διαδραματίσει συντονιστικό ρόλο καθώς θα ρυθμίζουμε τις τελευταίες λεπτομέρειες για την έναρξη κυκλοφορίας των τραπεζογραμματίων και των κερμάτων ευρώ την 1η Ιανουαρίου του επόμενου έτους. Η επιτυχημένη διεκπεραίωση των ενημερωτικών εκστρατειών, οι οποίες πρόκειται να ενταθούν αργότερα στη διάρκεια του θέρους θα έχει μεγάλη σημασία.
<P>
Τις τελευταίες εβδομάδες ο ισραηλινός πρωθυπουργός και ο παλαιστίνιος ηγέτης επισκέφθηκαν το Κοινοβούλιο. Είναι πλέον προφανές ότι η Ευρωπαϊκή Ένωση έχει αναλάβει βασικό ρόλο στην επιδίωξη της ειρήνης στη Μέση Ανατολή. Ελπίζω ιδιαίτερα ότι η βελγική Προεδρία θα εκμεταλλευθεί το σημαντικό αυτό χρονικό διάστημα για να βοηθήσει να τεθεί ένα τέρμα στη δίνη της βίας στη Μέση Ανατολή και να επιδιώξει την επανέναρξη του διαλόγου μεταξύ όλων των πλευρών στην περιοχή.
<P>
Γνωρίζουμε όλοι ότι οι ηγέτες της ΕΕ θα συναντηθούν αργότερα φέτος στο Laeken, προκειμένου να συμφωνήσουν επί της μορφής ενός δομημένου διαλόγου σχετικά με το μέλλον της Ευρώπης. Είναι πολύ σημαντικό να προσπαθήσουμε να μην συμβάλουμε στη δημιουργία μιας Ευρώπης δύο ταχυτήτων. Φυσικά, δεν επιθυμώ την οικοδόμηση μιας Ευρωπαϊκής Ένωσης που θα ελέγχεται από τα μεγαλύτερα κράτη μέλη σε βάρος των μικρότερων κρατών μελών. Τα μικρότερα κράτη μέλη θα πρέπει να έχουν ισχυρή εκπροσώπηση στο πλαίσιο της συνολικής θεσμικής δομής της ΕΕ.
<P>
Τέλος, θα ήθελα να απευθύνω έκκληση στη βελγική Προεδρία να εξασφαλίσει ότι θα ξεκινήσουν το συντομότερο δυνατό οι συζητήσεις για τα δύσκολα κεφάλαια των διαπραγματεύσεων με τις υποψήφιες χώρες. Πρέπει να βρεθούν λύσεις για τα κεφάλαια συζήτησης που μέχρι σήμερα παραμένουν κλειστά και τα οποία αφορούν τη μελλοντική ένταξη των χωρών της Κεντρικής και Ανατολικής Ευρώπης.

<SPEAKER ID=16 NAME="Vanhecke">
 - (NL) Κυρία Πρόεδρε, αγαπητέ Πρόεδρε του Συμβουλίου, αγαπητοί συνάδελφοι, άκουσα την Προεδρία με ιδιαίτερη ευφράδεια να αναφέρεται σε μία Δήλωση του Laken, αλλά, εντούτοις, πρέπει να υπενθυμίσω ότι η Συνθήκη της Νίκαιας, εν τω μεταξύ, δεν υφίσταται πλέον, εξαιτίας της απόρριψής της σε μία κατ' εξοχήν δημοκρατική λαϊκή διαβούλευση στην Ιρλανδία. Ο τρόπος, με τον οποίο αυτό το δεδομένο γεγονός αγνοήθηκε από την επίσημη Ευρώπη, είναι ιδιαίτερα χαρακτηριστικό για την αντιδημοκρατική, επικίνδυνα απολυταρχική στροφή που λαμβάνει η Ευρωπαϊκή Ένωση.
<P>
Σε άλλα ευρωπαϊκά κράτη μέλη δεν αποτολμάται να πραγματοποιηθούν δημοψηφίσματα. Κανένα δημοψήφισμα για τα ευρωπαϊκά σχέδια διεύρυνσης, κανένα δημοψήφισμα για την εισαγωγή του ευρώ, κανένα δημοψήφισμα για την όλο και μεγαλύτερη επέμβαση της Ευρώπης σε καθαρά εθνικές αρμοδιότητες, όπως, για παράδειγμα, ο πολιτισμός και η κοινωνική ασφάλιση.
<P>
Οι κύριοι, οι οποίοι έχουν το στόμα τους γεμάτο με δημοκρατία, αρνούνται να αφήσουν το λαό να επιλέξει. Στην προβεβλημένη φλαμανδική εβδομαδιαία εφημερίδα Trends, ο κ. Frans Crols ανέφερε, την περασμένη εβδομάδα, τα παρακάτω: "Την 1η Ιουλίου το Βέλγιο αναλαμβάνει την Προεδρία της βρυξελλιώτικης μαφίας. Ένα αμάλγαμα από μη εκλεγμένους απαράτσικ στις Βρυξέλλες, οι οποίοι επιδιώκουν να οικοδομήσουν ένα υποκατάστατο υπερδύναμης, σε συνεννόηση με ευρωπαίους πολιτικούς, οι οποίοι ξεπερνιούνται μεταξύ τους σε ασάφεια" .
<P>
Από αυτή την άποψη, είναι ιδιαίτερα συμβολικό ότι η βελγική Προεδρία εδώ εκπροσωπείται από τον Πρωθυπουργό κ. Verhofstadt και από τον Υπουργό Εξωτερικών κ. Michel. Ο κ. Michel, είναι ο άνθρωπος των εκστρατειών μίσους εναντίον της Αυστρίας και της Ιταλίας, επειδή ο λαός εκεί, σε δημοκρατικές εκλογές, δεν έλαβε υπόψη του τις πατερναλιστικές συμβουλές ψήφου μιας αυτοαποκαλούμενης βελγικής εξοχότητας. Ο κ. Verhofstadt είναι ο αδιαμφισβήτητος πρωταθλητής, όχι μόνο της ποδηλασίας, αλλά και των ψεμάτων και της μη τήρησης του λόγου του. Είναι ο άνθρωπος, ο οποίος ήρθε στην εξουσία στο Βέλγιο και παραμένει με την απάρνηση των δικών του πολιτικών μανιφέστων και προεκλογικών υποσχέσεων και μέσω μιας πολιτικής συστηματικών παζαρεμάτων και ψευδών εις βάρος του ίδιου του του λαού.
<P>
Ο κ. Verhofstadt είναι ο άνθρωπος, ο οποίος δεν μπορεί να νικήσει στις εκλογές το κόμμα της αντιπολίτευσης "Vlaams Blok" και, επομένως, με τις δαπάνες των φορολογούμενων επιχειρεί να απαγορεύσει το κόμμα μου μέσω δικαστηρίων, με μεθόδους, που δεν θα αποδοκιμάζονταν πίσω από το Σιδηρούν Παραπέτασμα ή στη Ναζιστική Γερμανία.
<P>
Για τον κ. Verhofstadt ισχύει αυτό που είπε για τον κ. Michel Debrι ο γάλλος δικηγόρος κ. Isorni: Qu'il marche ΰ plat ventre sous le poids lourd de ses reniements, σέρνεται με την κοιλιά, καταβεβλημένος από το βάρος των δικών του προδοσιών.

<SPEAKER ID=17 NAME="Poettering">
Κύριε Πρόεδρε, αυτό που μόλις τώρα ακούσαμε είναι ανήκουστο στα χρονικά του Ευρωπαϊκού Κοινοβουλίου, στο οποίο ανήκω από τις πρώτες άμεσες εκλογές το 1979. Ο βέλγος Πρωθυπουργός και Πρόεδρος του Συμβουλίου δεν ανήκει στο κόμμα μου. Κύριε συνάδελφε, αποδοκιμάζουμε εσάς και τους φίλους συντρόφους σας γι' αυτό που μόλις τώρα μας προσφέρατε! Είναι απαράδεκτο να έχετε μια τέτοια αντιπαράθεση εδώ στο Ευρωπαϊκό Κοινοβούλιο! Κάντε τη στη χώρα σας και όχι στο Ευρωπαϊκό Κοινοβούλιο!
<P>
(Χειροκροτήματα)
<P>
Ο Πρόεδρος του Συμβουλίου έχει την πλήρη υποστήριξή μας σε θέματα που αφορούν την υπεράσπιση της δημοκρατίας και του κράτους δικαίου στην Ευρώπη!
<P>
(Χειροκροτήματα)

<SPEAKER ID=18 NAME="Bonde">
DA) Κύριε Πρόεδρε, κύριε Πρωθυπουργέ και κύριε Πρόεδρε της Επιτροπής, η Ομάδα για την Ευρώπη της Δημοκρατίας και της Διαφοράς και η διακομματική ομάδα SOS-Δημοκρατία θα ήθελαν να καλωσορίσουν τον κ. Verhofstadt ως προεδρεύοντα του Συμβουλίου και να δηλώσουμε την κριτική και εποικοδομητική αντιπολίτευσή μας, καθώς και ότι θα υπενθυμίζουμε στον Πρωθυπουργό την υπόσχεσή του για μια συνάντηση με τη SOS-Δημοκρατία. Η ομιλία σας στην Αυστρία και εδώ θα μπορούσε να ήταν πολύ καλύτερη εάν είχατε μιλήσει και με τη δημοκρατική αντιπολίτευση της ΕΕ. Ίσως μπορούμε να σας βοηθήσουμε να καταλάβετε γιατί ο λαός ψήφισε "όχι" στα τελευταία τρία δημοψηφίσματα στη Δανία, την Ελβετία και την Ιρλανδία. Όταν συζητήσαμε το "όχι" της Ιρλανδίας στην Επιτροπή Συνταγματικών Υποθέσεων δεν υπήρξε ούτε ένα μέλος που τόλμησε να πει ότι η Συνθήκη της Νίκαιας θα μπορούσε να υπερψηφιστεί εάν διεξαγόταν δημοψήφισμα στη δική του χώρα. Όσοι εξέφρασαν γνώμη ήταν της άποψης ότι θα κατατροπωνόταν. Μόνο ένας είπε ότι ήταν τυχερό που δεν έγινε δημοψήφισμα γιατί θα καταψηφιζόταν και στη δική του χώρα, την Πορτογαλία. Είναι πιο εύκολο να αλλάξεις μια συνθήκη παρά ένα λαό.
<P>
Σεβαστείτε τους κανόνες του παιχνιδιού που έχουν ψηφιστεί ομόφωνα! Σεβαστείτε το "όχι" της Ιρλανδίας! Η Συνθήκη της Νίκαιας κατατροπώθηκε. Στηρίξτε αντ' αυτής τον διάλογο με τον λαό για μια συνθήκη που ο λαός θα μπορεί να υπερψηφίσει σε όλα τα κράτη, διότι δεν θα περιορίζει αλλά θα διευρύνει τη δημοκρατία. Αποκτήστε έναν ευρύτερο και ποικίλο κύκλο συμβούλων! Με όλο τον σεβασμό, η νέα σας δεξαμενή σκέψης αποτελείται κατά κύριο λόγο από γέρους που όλοι συνέβαλαν στην αφαίρεση εξουσίας από τους εκλογείς και τους εκλεγμένους από το λαό στους υπαλλήλους και τους υπουργούς. Δεν υπάρχουν καθόλου νέοι, καθόλου γυναίκες και ούτε ένας που να συμμερίζεται τις σκέψεις της λαϊκής πλειοψηφίας που ψήφισε "όχι" στις εκλογές της ΕΕ. Οι κκ. Delors, Dehaene, Amato, Geremek και Milliband αδυνατούν παντελώς να καταρτίσουν μια συνθήκη που θα κερδίσει την πλειοψηφία σε δημοψηφίσματα. Η SOS-Δημοκρατία έχει σκιαγραφήσει μια εναλλακτική λύση σε δεκατρία σημεία, την οποία θα θέλαμε να συζητήσουμε μαζί σας. Μπορείτε να τη διαβάσετε στη διεύθυνση EU.observer.com, και οι απαιτήσεις θα πρέπει μάλλον να ψηφίζονται μέσα από δημοψηφίσματα διότι ο τίτλος είναι "Μια πολύ λεπτότερη ΕΕ με διαφάνεια, επικουρικότητα και δημοκρατία" αντί για "Περισσότερη Ένωση με αδιαφάνεια, απόσταση και γραφειοκρατία" .

<SPEAKER ID=19 LANGUAGE="FR" NAME="Berthu">
Κύριε Προεδρεύοντα του Συμβουλίου, στην παρέμβασή σας δηλώσατε ότι επιθυμείτε να συμφιλιώσετε την Ευρώπη με τους λαούς της. Πράγματι, σήμερα το χάσμα διευρύνεται και θα χρειαστεί να καταβάλετε μεγάλες προσπάθειες για να το περιορίσετε, κυρίως μετά τις καταστροφικές επιπτώσεις που είχε η περιφρόνηση την οποία επέδειξε το Συμβούλιο του Γκέτεμποργκ για τη δημοκρατική έκφραση του ιρλανδικού λαού.
<P>
Δυστυχώς, ο προωθημένος φεντεραλισμός τον οποίο υποστηρίζετε, με αρκετή τόλμη πρέπει να πω, για μια Προεδρία που θα πρέπει να επιτύχει τη συναίνεση, αυτός ο φεντεραλισμός δεν μπορεί παρά να απομακρύνει την Ευρώπη από τους λαούς της. Τι χρειάζεται να κάνουμε για να αποκατασταθεί ο δεσμός μεταξύ τους; Καταρχάς, προφανώς, να δείξουμε σεβασμό προς τις εθνικές δημοκρατίες. Σχετικά, λυπούμεθα για το ότι το πρόσφατο μνημόνιο της Μπενελούξ για το μέλλον της Ένωσης δεν περιλαμβάνει απολύτως τίποτε για το θέμα.
<P>
Επιθυμούμε μια Ευρώπη που να σέβεται συγκεκριμένα τους λαούς της και, ως πρώτο βήμα, ζητούμε να προετοιμαστεί η προσεχής Διακυβερνητική Διάσκεψη από τα εθνικά κοινοβούλια και μόνον, παραμερίζοντας όλα τα συγκεχυμένα και χωρίς νομιμοποίηση όργανα, ή όλες τις επιτροπές δήθεν σοφών που το μόνο που επιτυγχάνουν είναι να οδηγήσουν την Ευρώπη σε αδιέξοδα. Σεβασμός των εθνικών δημοκρατιών σημαίνει και αποφυγή σχεδίων που αγνοούν τις εθνικές κυριαρχίες, όπως ο ευρωπαϊκός φόρος, τον οποίον όμως, κύριε Προεδρεύοντα του Συμβουλίου, προωθείτε μετονομάζοντάς τον άμεση χρηματοδότηση του ευρωπαϊκού προϋπολογισμού. Τα εθνικά κοινοβούλια και μόνον αυτά είναι εκείνα που πρέπει να διατηρήσουν την εξουσία επιβολής φόρων, διότι αυτά είναι που κατέχουν την πρωταρχική νομιμοποίηση.
<P>
Τέλος, επανασύνδεση της Ευρώπης με τους λαούς της, σημαίνει να ακούγονται οι πολίτες, πράγμα που προφανώς δεν έγινε όταν ελήφθη η απόφαση να μετατραπεί το ευρώ από ένα απλό συμπλήρωμα των εθνικών νομισμάτων σε υποκατάστατο που θα τα εξαφανίσει δημιουργώντας τεράστιες πρακτικές δυσκολίες. Πρόκειται για σφάλμα, θα το δείτε πριν το τέλος του έτους, και για να διορθωθεί, για να αποκατασταθεί ο δεσμός με τους λαούς, θα χρειαστεί να καταλάβουμε καλύτερα τα συγκεκριμένα προβλήματα των πολιτών και, χωρίς αμφιβολία, να επιδείξουμε μεγάλη ευελιξία.

<SPEAKER ID=20 NAME="Thyssen">
 - (NL) Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, αγαπητοί συνάδελφοι, αν και η βελγική Προεδρία μόλις άρχισε να ποδηλατεί, πολλοί έχουμε την εντύπωση, κύριε Πρόεδρε του Συμβουλίου, ότι ο γύρος της Ευρώπης σας άρχισε νωρίτερα, πιθανόν κατά την πρόωρη προβολή του προγράμματος 16 προτεραιοτήτων ή ακόμη στους διαδρόμους της Νίκαιας, όπου η καλολαδωμένη επικοινωνιακή μηχανή σας πέτυχε να καταστήσει ήδη το Laken μία έννοια, τότε που ήδη γινόταν συνείδηση ότι η Νίκαια, από περισσότερες απόψεις, θα ήταν αποτυχία.
<P>
Η διαδρομή σας δεν είναι εύκολη. Με τους φιλόδοξους όρους σας, τους οποίους, αφενός, ο ίδιος του επιλέξατε, αλλά, αφετέρου, δεν μπορούσατε να αποφύγετε κιόλας, αναλάβατε το τρίχρωμο σακίδιο που έχετε ως ηγέτης κυβέρνησης μιας χώρας, όπου παραδοσιακά είναι γνωστό ότι είναι δυνατόν κάποιος να συμφιλιώσει τα ασυμφιλίωτα και, ακόμη ότι σε δύσκολες στιγμές μπορεί να προβάλει οραματικές προτάσεις, οι οποίες μπορούν να βοηθήσουν την κοινοτική Ευρώπη να προχωρήσει περαιτέρω.
<P>
Εξ ονόματος των Βέλγων της μεγαλύτερης Ομάδας εδώ σε αυτό το Κοινοβούλιο σας εύχομαι την ίδια επιτυχία με εκείνη του Jean-Luc Dehaene το 1993. Αυτός είχε πνιγεί τότε στους επαίνους. Δεν αποτελούμε μέλος του συνασπισμού, του οποίου ηγείστε, αλλά δεν έχουμε τη διάθεση να σας βάλουμε εμπόδια στην Προεδρία σας και πολύ λιγότερο να περιορίσουμε αυτό το μισό γύρο σε ένα θέατρο για εσωτερική βελγική χρήση. Επειδή το ευρωπαϊκό οικοδόμημα των προκατόχων μας είναι ιδιαίτερα πολύτιμο για εμάς.
<P>
Θα επιθυμήσουμε μάλιστα να σας σπρώξουμε λίγο στην πλάτη, εφόσον φυσικά ο αθλητικός κριτής δεν κοιτάει, αλλά αυτό, μόνο εφόσον η Προεδρία σας επιλέξει μία πορεία, βάσει της οποίας οι συνθήκες των ανθρώπων, τόσο εδώ όσο και αλλού στον κόσμο, βελτιωθούν.
<P>
Κύριε Πρόεδρε, δεν διαθέτω αρκετό χρόνο για να αναφερθώ στις προβλεφθείσες υποθέσεις, αλλά, στην πραγματικότητα, αυτός ο κατάλογος δεν είναι τόσο σημαντικός. Αυτό που μετράει είναι η ποιότητα των λύσεων και το όραμα που αντικατοπτρίζουν. Είτε αναφερόμαστε στην εισαγωγή του ευρώ, είτε στη διεύρυνση, είτε στη μελλοντική Δήλωση του Laken ή στις νομοθετικές υποθέσεις, ένα θέμα είναι σαφές, ότι οι πολίτες δεν ακολουθούν πλέον, έχασαν το δρόμο, το πλήθος δεν γνωρίζει πλέον καλά που θα τους οδηγήσει η ευρωπαϊκή κούρσα.
<P>
Κύριε Πρωθυπουργέ, εργαστείτε, ώστε οι πολίτες να αισθάνονται και πάλι την Ευρώπη σπίτι τους. Δεν υπάρχουν θαυματουργά μέσα, αλλά υπάρχουν λέξεις κλειδιά: ενημέρωση, δημοκρατική συμμετοχή και διαφάνεια.
<P>
Ο Βασιλιάς σας επιτρέπει τον Δεκέμβριο να χρησιμοποιήσετε το παλάτι του. Ελπίζω ότι θα σας δώσει και τα βασιλικά θερμοκήπια. Η συμβολική αξία σχετικά είναι μεγάλη. Φυσικά, αναμένουμε από εσάς ότι το παλάτι δεν πρόκειται να καταστραφεί κατά τη Σύνοδο Κορυφής του Laken. Οι διαδηλωτές και οι ταραξίες δεν θα αποφύγουν τις Βρυξέλλες, εάν εσείς, πραγματικά, ενδιαφέρεστε για συμμετοχή. Γιατί δεν πραγματοποιείτε μία ευρωπαϊκή διαβούλευση των ΜΚΟ. Όχι παράλληλα με το Laken, αλλά μία ή περισσότερες εβδομάδες πριν. Προσφέρετε στους πραγματικούς διαδηλωτές την ευκαιρία να εκφράσουν θετικά τη γνώμη τους, την κατάλληλη στιγμή και, σε περίπτωση που απουσιάζουν από το πλήθος οι πραγματικοί διαδηλωτές, αμέσως θα εκλείψει και η θελκτική δύναμη για τους αναρχικούς ταραξίες.
<P>
Περιμένω την αντίδρασή σας σε αυτή την πρόταση.

<SPEAKER ID=21 NAME="Van Lancker">
 - (NL) Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, συνάδελφοι, νομίζω, κύριε Πρόεδρε του Συμβουλίου, ότι το χειροκρότημα από την Ομάδα μου, μετά από την παρουσίαση του προγράμματος της βελγικής Προεδρίας, σας έδειξε ότι μπορείτε να υπολογίζετε στην πλήρη υποστήριξη της Ομάδας μου και, ακόμη, θα ήθελα να επισημάνω την πλήρη υποστήριξη των βέλγων σοσιαλιστών εντός αυτής της Ομάδας.
<P>
Ήμουν ιδιαίτερα ικανοποιημένη όταν αρχίσατε με την κρίση ταυτότητας της Ευρώπης, επειδή, πράγματι, δεν είναι μόνο οι Ιρλανδοί, αλλά είναι γενικό το φαινόμενο σε όλη την Ευρωπαϊκή Ένωση, ακόμη και στο Βέλγιο, όπου οι πολίτες πιστεύουν ότι το χάσμα με τους πολίτες είναι ιδιαίτερα μεγάλο. Επομένως, η κατάσταση για τη βελγική Προεδρία δεν πρόκειται να είναι "business as usual" και σίγουρα όχι με το ιστορικό καθήκον ενόψει της διεύρυνσης.
<P>
Στο πλαίσιο αυτό, θα ήθελα να επισύρω την προσοχή σας σε τρία σημεία, τα οποία μας φαίνονται ιδιαίτερα σημαντικά.
<P>
Πρώτον: είναι σαφές ότι το μέλλον της Ευρώπης δεν είναι δυνατόν να καθορίζεται, πλέον, σε κλειστούς κύκλους διπλωματών ούτε τεχνικών. Η Ευρώπη πρέπει να καταστεί εκ νέου ένα πολιτικό σχέδιο και αυτό σημαίνει, μεταξύ άλλων, ότι η συζήτηση για το μέλλον πρέπει να καταστεί μία μεγάλη και, πιθανόν δύσκολη, άσκηση ευρωπαϊκής δημοκρατίας - επομένως, σε διάλογο με την κοινωνία και αυτό σημαίνει κάτι περισσότερο από μία εικονική συζήτηση σε μία ιστοσελίδα, αυτό σημαίνει ένα είδος Γενικής Συνέλευσης της κοινωνίας.
<P>
Το δεύτερο σημείο αφορά τη Δήλωση του Laken. Όπως το είπατε, πολύ σωστά, πρέπει η συζήτηση να προχωρήσει σχετικά με το τι επιθυμούμε με τη διευρυμένη Ένωση, πώς εμείς επιθυμούμε να την πραγματοποιήσουμε, με ποια όργανα και ποια χρηματοδότηση. Θα ήθελα να σας ζητήσω να μην ξεχάσετε, παρακαλώ, το καθαρό περιβάλλον και την ποιότητα της ζωής στο μελλοντικό όραμα της Ευρώπης.
<P>
Θεωρώ σοφή την απόφαση να προετοιμάσετε αυτή τη συζήτηση με την υποστήριξη των συμβούλων της Ομάδας του Laken. Αλλά θα επιθυμούσα να επιμείνω, με όλο το σεβασμό που τρέφω για τους γκριζομάλληδες άνδρες σοφούς, ότι δεν είναι δυνατό να προετοιμαστεί η συζήτηση χωρίς την παρουσία έστω και μιας γυναίκας. Ελπίζω ότι εσείς θα διορθώσετε αυτό το λάθος αισθητικής, επειδή το μέλλον της Ευρώπης αφορά το μέλλον των ανδρών, αλλά και των γυναικών.
<P>
Το τελευταίο σημείο. Είμαι πεπεισμένη ότι η εμπιστοσύνη των πολιτών στα ευρωπαϊκά όργανα μπορεί να αυξηθεί, μέσω συγκεκριμένων υποθέσεων. Και νομίζω ότι το πρόγραμμά σας αποτελεί εχέγγυο για μία κοινωνική, αειφόρο και πολιτικά ισχυρή Ευρώπη.
<P>
Αλλά επιθυμώ να επανέλθω, άλλη μία φορά, σε μία υπόθεση, αυτή είναι η φορολόγηση των ροών κερδοσκοπικού κεφαλαίου. Στον κατάλογο προτεραιοτήτων σας μπορεί αυτό ενδεχομένως να αποτελεί μια λεπτομέρεια, μια συμβολική υπόθεση, αλλά για όλους αυτούς, κοινοβουλευτικούς και ΜΚΟ, σε όλη την Ευρώπη, οι οποίοι είναι πεπεισμένοι ότι η παγκοσμιοποίηση έχει οδηγήσει σε στρεβλώσεις, αυτή είναι μία ιδιαίτερα σημαντική υπόθεση. Με αυτή την υπόθεση, η βελγική Προεδρία θα μπορούσε να καταδείξει ότι πράγματι υπάρχει μία διαφορά ανάμεσα στους χιλιάδες ειρηνικούς διαδηλωτές, οι οποίοι κατέβηκαν στους δρόμους του Γκέτεμποργκ και έχουν ένα πολιτικό μήνυμα, και εκείνους, οι οποίοι γνωρίζουν μόνο τη γλώσσα της βίας.
<P>
Σας εύχομαι κάθε επιτυχία στην Προεδρία και σας λέω ότι μπορείτε να υπολογίζετε στην υποστήριξή μας.

<SPEAKER ID=22 LANGUAGE="FR" NAME="Ducarme">
Κύριε Πρωθυπουργέ, επιτρέψτε μου, καταρχάς, να χαιρετίσω αυτό που θα αποκαλέσω νηφαλιότητα ανάλυσης της βελγικής Προεδρίας. Νομίζω ότι είναι αλήθεια πως υπάρχει δημοκρατικό έλλειμμα και ότι πρέπει να αγωνιστούμε εναντίον ενός σκληρού πυρήνα. Αλλά επιτρέψτε μου να διευκρινίσω ότι δεν αναφέρομαι στο σκληρό πυρήνα του κ. Wurtz, αλλά στο σκληρό πυρήνα της υπερβολικής γραφειοκρατίας, του χαρτοβασιλείου, της διοικητικής δυσκινησίας λόγω της οποίας η Ευρώπη δεν γίνεται ορατή από τους πολίτες. Έτσι λοιπόν, κρατήστε σταθερό το τιμόνι σε σχέση με όσα παρουσιάσατε. Αυτό που πρέπει να εκμηδενίσουμε είναι αυτή η Ευρώπη που ζει μέσα από τα χαρτιά, μέσα από μια εικόνα, η οποία δεν αντιστοιχεί σε αυτό που επιθυμούν πράγματι, ευθέως, οι πολίτες.
<P>
Επιτρέψτε μου να σας ευχηθώ καλή τύχη, διότι γνωρίζουμε πόση τόλμη έχετε με το πολιτικό σχέδιο που ακολουθείτε. Θα επανέλθω σε τρία σημεία του.
<P>
Η δήλωση του Laeken πρέπει αδιαμφισβήτητα να δώσει περισσότερο βάρος, περισσότερη αξιοπιστία, περισσότερη ουσία στη διπλωματία μας. Είναι σαφές ότι είναι σημαντικό να μεταβληθεί ο υφιστάμενος μηχανισμός από άποψη διεθνών σχέσεων για να αποκτήσουμε τα μέσα που θα μας επιτρέψουν να παρέμβουμε, όπως είπατε, στην Αφρική και σε άλλες περιοχές, χωρίς να ξεχνάμε το Μαγκρέμπ και όσα συμβαίνουν σήμερα εκεί, ιδίως στην Αλγερία. Χρειάζεται ισχυρότερος διπλωματικός μηχανισμός.
<P>
Δεύτερον, όσον αφορά το στοιχείο "εξουσία" στους κόλπους της Ευρωπαϊκής Ένωσης, κάνετε αυτό που εξαγγείλατε, τολμήστε τη συζήτηση για να διευκρινιστούν οι ευθύνες καθενός από τα θεσμικά όργανα και, ενδεχομένως, για να διευρυνθεί η συναπόφαση στο επίπεδο του Κοινοβουλίου μας.
<P>
Τρίτο και τελευταίο σημείο: νομίζω ότι, σχετικά με την ουσία που αφορά τους πολίτες, θα είναι απαραίτητο να τολμήσουμε να θέσουμε το πρόβλημα του ευρωπαϊκού συντάγματος. Οι Ευρωπαίοι πρέπει να γνωρίζουν ποιος θέλει αυτό το ευρωπαϊκό σύνταγμα, ποιος δεν το θέλει, και επιτέλους, από το Laeken και εξής, η διαδικασία πρέπει να γίνει πιο αποφασιστική.
<P>
Σας εύχομαι καλή τύχη και ελπίζω ότι έως το τέλος της Προεδρίας, θα έχετε μπορέσει να σημειώσετε πρόοδο κατά μέγα μέρος στα σημεία που υπογραμμίσατε κατά την παρουσίαση αυτής της Προεδρίας.
<P>
(Χειροκροτήματα)

<SPEAKER ID=23 NAME="Maes">
 - (NL) Κύριε Πρόεδρε του Συμβουλίου, σε αυτό το Κοινοβούλιο μπορείτε, προφανώς, να υπολογίζετε σε μία θετική προδιάθεση. Αυτό σχετίζεται, φυσικά, με τις υψηλές φιλοδοξίες σας, οι οποίες συμβαδίζουν με τις δικές μας, καθώς και με τις μεγάλες απογοητεύσεις, τις οποίες εμείς, ως μέλη του Κοινοβουλίου, στη Νίκαια και κατά τη διάρκεια διάφορων Προεδριών, έπρεπε να αντιμετωπίσουμε. Αλλά πρέπει να γνωρίζετε: εάν κάποιος σκαρφαλώνει ψηλά, μπορεί να πέσει και από ψηλά. Εδώ σε αυτό το Κοινοβούλιο πρόκειται να κριθείτε αυστηρότερα, εάν αποτύχετε, από ό,τι εκείνοι από τους οποίους αναμένουμε λιγότερα.
<P>
Υπάρχει, εντούτοις, μία πρωτιά: κατά την Προεδρία σας, στο Συμβούλιο πρόκειται να αναλάβουν καθήκοντα και περιφερειακοί υπουργοί. Και εδώ μιλώ ως Πρόεδρος της Ευρωπαϊκής Ελεύθερης Συμμαχίας και σας λέω ότι οι ευρωπαϊκές περιφέρειες υπολογίζουν πολύ ότι κατά τη διάρκεια αυτής της Προεδρίας θα ικανοποιηθεί το αίτημά τους για την άμεση συμμετοχή στις συζητήσεις για το μέλλον της Ευρώπης. Επιθυμούμε ο ρόλος των ευρωπαϊκών θεσμικών περιφερειών να ενισχυθεί στη Ένωση.
<P>
Παράλληλα, επιθυμούμε μία ομοσπονδιακή Ευρώπη, η οποία είναι καλύτερα εξοπλισμένη για να ασκεί τα θεμελιώδη καθήκοντά της, όπως είναι η εξωτερική πολιτική και η πολιτική ασφάλειας. Είναι αδιανόητο ότι εμείς βρισκόμαστε τόσο κοντά στη διεύρυνση σε 500 εκατ. ανθρώπους και περισσότερα από 20 μέλη και, ακόμη, δεν διαθέτουμε μία κοινή ευρωπαϊκή πολιτική μετανάστευσης και ασύλου, τη στιγμή που καθημερινά έμποροι ανθρώπων εγκαταλείπουν στις ακτές μας ή αφήνουν να πνιγούν απελπισμένους ανθρώπους.
<P>
Ένας ασφαλής και δίκαιος χώρος αποτελεί μία από τις προτεραιότητές σας. Αυτός ο χώρος πρέπει να απομακρύνει το φόβο για τη διεύρυνση. Ο αγώνας εναντίον του παράνομου εμπορίου όπλων, του εμπορίου ναρκωτικών και του εμπορίου ανθρώπων πρέπει να ασκείται αυστηρά, το ίδιο και ο αγώνας εναντίον της απάτης. Είναι αυτονόητο ότι έχω ακόμη μία σειρά επιθυμιών, αλλά θα σας τις καταστήσω γνωστές σε άλλες ευκαιρίες. Σας εύχομαι καλή επιτυχία.

<SPEAKER ID=24 LANGUAGE="FR" NAME="Dupuis">
Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, αγαπητοί συνάδελφοι, θα ήθελα καταρχάς να ευχαριστήσω ειλικρινά τον κ. Verhofstadt για το πρόγραμμα της βελγικής Προεδρίας. Πιστεύω, αντιθέτως προς την κ. Thyssen, ότι ο κ. Verhofstadt μας υποδεικνύει μια κατεύθυνση. Μας κάνει επαναστατικές προτάσεις και είμαι κάπως λυπημένος, κύριε Poettering, που, όπως και άλλοι, δεν το καταλάβατε. Ο κ. Verhofstadt δεν προτείνει τίποτε λιγότερο από τη διάσωση της Επιτροπής, διότι η εκλογή του Προέδρου της Επιτροπής με καθολική ψηφοφορία είναι ο μόνος τρόπος να σωθεί η Επιτροπή, επειδή γνωρίζουμε ότι, χωρίς Επιτροπή, η Ευρωπαϊκή Ένωση είναι καταδικασμένη να πεθάνει.
<P>
Έτσι λοιπόν, λέω στις νεκρές ψυχές της γραφειοκρατίας, που θα προτιμούσαν να επιλέξουν πρόεδρο μέσω λιγότερο ή περισσότερο σκοτεινών κοινοβουλευτικών ελιγμών, ότι όσοι δεν ακολουθούν αυτή τη γραμμή, πρέπει να υποστηρίξουν με αποφασιστικότητα την ιδέα και την πρόταση του κ. Verhofstadt. Ελπίζω ότι θα είμαστε και εμείς σύμμαχοι της βελγικής Προεδρίας και όχι μόνον η βελγική Προεδρία σύμμαχος του Ευρωπαϊκού Κοινοβουλίου.

<SPEAKER ID=25 NAME="Krarup">
DA) Δεν υπάρχει καμία αμφιβολία για το βασικό μήνυμα της δήλωσης του κ. Verhofstadt, το οποίο το γνωρίζαμε εκ των προτέρων. Η διαδικασία ολοκλήρωσης πρέπει να ενισχυθεί και η ολοκλήρωση - αυτή η όμορφη και θετική λέξη - σημαίνει περισσότερη εξουσία στα θεσμικά όργανα της ΕΕ με την αντίστοιχη αποδυνάμωση των εθνικών δημοκρατιών. Αυτό το γνωρίζει πολύ καλά ο Προεδρεύων του Συμβουλίου, και εδώ που τα λέμε ολόκληρο το σύστημα της ΕΕ, και αποκαλύπτουν την επίγνωσή τους όταν μιλούν για την απόσταση ανάμεσα στην ΕΕ και τους λαούς. Το χαρακτηρίζουν αυτό ως δημοκρατικό έλλειμμα και λένε ότι οι λαοί πρέπει να συμφιλιωθούν με τα θεσμικά όργανα της ΕΕ. Και τι κάνουν λοιπόν για αυτό το αναντίρρητα θεμελιώδες δημοκρατικό πρόβλημα; Τι κάνουν όταν ο λαός επανειλημμένως ψηφίζει "όχι" στην ολοκλήρωση όταν ο λαός - αξίζει να σημειωθεί μόνο κατ' εξαίρεση - ερωτάται; Ακούν τη φωνή του λαού; Όχι, δεν την ακούν. Εκφράζουν τη λύπη τους - όπως εξέφρασαν τη λύπη τους επειδή ο λαός της Ιρλανδίας ψήφισε λάθος και κατά τα άλλα αναφέρουν ότι δεν ήταν πολλοί αυτοί που ψήφισαν και σίγουρα ψήφισαν για κάτι άλλο. Κατά τα άλλα η συμμετοχή των ψηφοφόρων ήταν πάνω κάτω στα ίδια επίπεδα όπως και στις εκλογές για την ανάδειξη του Ευρωπαϊκού Κοινοβουλίου.
<P>
Και συνεχίζουν λοιπόν τη διαδικασία ολοκλήρωσης και επικύρωσης της Συνθήκης της Νίκαιας σαν να μη συνέβη τίποτα. Όμως όπως τόσο έξοχα λέει ο Προεδρεύων του Συμβουλίου, "Η ρητορική δεν φτάνει" . Το γεγονός ότι αγνοείται η σαφέστατη γνώμη του λαού για τη διαδικασία ολοκλήρωσης δεν είναι δημοκρατία, είναι απολυταρχία. Όμως η απολυταρχία πρέπει να έχει μια δημοκρατική πρόσοψη και με τα πολύ εύστοχα λόγια του Προεδρεύοντα ο λαός θα μπορέσει να συμφιλιωθεί με τα θεσμικά όργανα της ΕΕ. Η δήλωση της Μπενελούξ της 21ης Ιουνίου αποτελεί τρομακτικό παράδειγμα αυτής της διαδικασίας. Είναι ένας δομημένος διάλογος, όπως αποκαλείται. Είτε κανείς το αποκαλέσει φόρουμ ή συνέλευση, όπως και να το αποκαλέσει, η ουσία είναι ότι αποκλείεται η μία πλευρά, η ζωτική πλευρά της ημερήσιας διάταξης. Ας θυμηθούμε το ιστορικό παράδειγμα των δημοκρατικών αντιλήψεων του ανωτάτου σοβιέτ. Πρόκειται για παρωδία της δημοκρατίας. Λαϊκή εντολή χωρίς λαό. Χρειάζεται περισσότερο από μόνο ρητορική, λέτε εσείς, κύριε Προεδρεύοντα του Συμβουλίου. Συμφωνώ, και αυτό το "περισσότερο" είναι να θέσουμε ένα ερωτηματικό, "Είναι η ολοκλήρωση η λύση ή είναι η ολοκλήρωση το πρόβλημα;"

<SPEAKER ID=26 NAME="Hager">
Κύριε Πρόεδρε, θα δούμε στο τέλος του χρόνου, αν εκπληρωθεί το πολλά υποσχόμενο Epitheton ornans που επελέγη από την Προεδρία. Αυτό πάντως δείχνει το πρόγραμμα που παρουσιάστηκε σήμερα. Είμαι ιδιαίτερα ικανοποιημένος που τα θέματα σχετικά με τον μέλλον της Ευρώπης έχουν υψηλή θέση σ' αυτό το πρόγραμμα. Επιτρέψτε μου στο πλαίσιο αυτό να κάνω δύο παρατηρήσεις. Πρώτον, πιστεύω ότι δεν μπορούμε να περνάμε έτσι απλά από το δημοψήφισμα στην Ιρλανδία στην ημερήσια διάταξη, χωρίς να προκαλούμε ζημιά στην ευρωπαϊκή ιδέα. Δεύτερον, πιστεύω ότι η επίσπευση της διακυβερνητικής διάσκεψης για το 2003 που πρότεινε το Ευρωπαϊκό Κοινοβούλιο θα μπορούσε να εκληφθεί ως διαφυγή από το δημοψήφισμα του πολίτη. Κάτι τέτοιο θα οδηγούσε στην ακόμη μικρότερη συμμετοχή στις εκλογές. Εκφράζω την ικανοποίησή μου λοιπόν, που η έκθεση προτεραιοτήτων εμμένει στο 2004 - ελπίζω μετά τις εκλογές.
<P>
Σας υπενθυμίζω επίσης το εξής: Ιδιαίτερα η βελγική Προεδρία δεν πρέπει να αναρωτηθεί, αν στο πλαίσιο των φιλόδοξων προσπαθειών της, διαπιστώσει ότι οι αυστριακοί πολίτες δεν ακούν και πολύ καλά όταν πρόκειται για θέματα αλληλεγγύης λόγω της ηχηρής σφαλιάρας των κυρώσεων που είχαν φάει.
<P>
«

<SPEAKER ID=27 LANGUAGE="ES" NAME="Galeote Quecedo">
Θα ήθελα να επικεντρωθώ σε έναν από τους βασικούς άξονες της βελγικής Προεδρίας, όπως εκτέθηκαν σήμερα το πρωί.
<P>
Πιστεύω ότι όλοι μπορούμε να συμφωνήσουμε με την ακόλουθη σκέψη: η ελεύθερη κυκλοφορία των προσώπων, των εμπορευμάτων και των κεφαλαίων, της οποίας απολαύουμε στην Ευρωπαϊκή Ένωση, έχει οδηγήσει και στην ελεύθερη κυκλοφορία εγκληματιών εντός των συνόρων μας και, καθώς ωστόσο δεν υπάρχει ελεύθερη κυκλοφορία των αστυνομιών ή των δικαστικών αποφάσεων, υπάρχει κίνδυνος να δημιουργηθεί ένας χώρος εγκληματικής ατιμωρησίας εντός της Ευρώπης.
<P>
Επιπλέον, θα πρέπει να αναγνωρίσουμε ότι οι πρόοδοι που συντελέσθηκαν στην ανάπτυξη του τρίτου πυλώνα μετά το Τάμπερε δεν ανταποκρίθηκαν στις φιλοδοξίες που εκφράσθηκαν τότε. Στο Laeken, κατά την αξιολόγηση που προβλέπεται σχετικά με τον βαθμό τήρησης του πίνακα στόχων (score board) της Ευρωπαϊκής Επιτροπής για τη δημιουργία ενός χώρου ελευθερίας, ασφάλειας και δικαιοσύνης, παρουσιάζεται στους αρχηγούς κυβερνήσεων μία θαυμάσια ευκαιρία να παράσχουν σ' αυτή τη διαδικασία μία πολιτική ώθηση και γι' αυτό θα ζητούσα από τον κ. Verhofstadt να εκφράσει την απόφασή του να ευνοήσει μία πολιτική δήλωση τέτοιου είδους, η οποία θα προσδώσει νέο δυναμισμό στη διαδικασία που ξεκίνησε στο Τάμπερε. Αυτό προϋποθέτει τη διάρθρωση αποτελεσματικότερων μέσων για την καταπολέμηση της τρομοκρατίας, όπως το ευρωπαϊκό ένταλμα έρευνας και σύλληψης.
<P>
Η Ευρωπαϊκή Ένωση, κύριε Πρόεδρε, είναι ένας χώρος με ομόλογα δικαστικά συστήματα όσον αφορά τις δικαστικές εγγυήσεις και τον σεβασμό των ανθρωπίνων δικαιωμάτων, γι' αυτό και μπορούμε να ζητήσουμε την "κοινοτικοποίηση" της καταπολέμησης του οργανωμένου εγκλήματος.

<SPEAKER ID=28 NAME="Hughes">
Κύριε Πρόεδρε, εκφράζω τη μεγάλη μου ικανοποίηση για το πρόγραμμα και τις προτεραιότητες της βελγικής Προεδρίας στον τομέα της απασχόλησης και στον κοινωνικό τομέα. Πρόκειται για ένα πρόγραμμα που έχει ως κύριο στόχο τον εκσυγχρονισμό, αλλά και την ανανέωση και την ενίσχυση του ευρωπαϊκού κοινωνικού μοντέλου, και γι' αυτό, προφανώς, η σοσιαλιστική ομάδα αυτού του Σώματος το υποδέχεται με θετικό πνεύμα.
<P>
Ένα καίριο στοιχείο του προγράμματος θα είναι το έργο που θα επιτελέσετε για τον σαφή καθορισμό των κοινωνικών στόχων που πρέπει να επιτύχουμε στο πλαίσιο της μεταρρύθμισης των συνταξιοδοτικών συστημάτων μας. Αυτό θα πρέπει να είναι το δικό μας σημείο εκκίνησης, και όχι η εστίαση στις ανησυχίες των χρηματοπιστωτικών ιδρυμάτων. Το έργο σας θα πρέπει επίσης να προσαρμοστεί σύμφωνα με την ανακοίνωση που παρουσίασε χθες στο Κοινοβούλιο η Επίτροπος Διαμαντοπούλου. Σε αυτό το ευρύτερο πεδίο, θα δημιουργήσετε το σημαντικότερο ακρογωνιαίο λίθο για έναν ανοικτό συντονισμό της κοινωνικής προστασίας και σας ευχόμαστε καλή επιτυχία, αν και με απογοήτευσε το ότι δεν άκουσα καμία ειδική αναφορά στον κοινωνικό αποκλεισμό.
<P>
Τρία συγκεκριμένα σημεία για τον τομέα της απασχόλησης και της αγοράς εργασίας: πρώτον, σε σχέση με την ποιότητα της εργασίας, θα ήταν πολύ χρήσιμο να συνεργαστείτε με εμάς στο Κοινοβούλιο και να ενσωματώσετε στις κατευθυντήριες γραμμές απασχόλησης για το 2002 ορισμένες τροπολογίες σχετικά με τους ποιοτικούς δείκτες, έτσι ώστε να δοθεί ώθηση στη σχετική ανακοίνωση της Επιτροπής. Δεύτερον, επίσης σχετικά με την ποιότητα, ελπίζω να ασκήσετε κάποια πίεση στην Επιτροπή για να επιταχύνει τις προετοιμασίες της και να δρομολογήσει μια νέα στρατηγική για την υγεία και την ασφάλεια. Η καθυστέρηση είναι απαράδεκτη.
<P>
Τέλος, γνωρίζω ότι θα συνεργαστείτε μαζί μας με στόχο την ταχύτερη δυνατή έγκριση του γενικού πλαισίου για την ενημέρωση και τη διαβούλευση, καθώς και για το καταστατικό των εταιρειών. Ωστόσο, ελπίζω και πάλι ότι θα πιέσετε την Επιτροπή να επιταχύνει τις εργασίες της για την αναθεώρηση της ευρωπαϊκής οδηγίας σχετικά με τα εργασιακά συμβούλια. Πρόκειται για ένα πολύ σημαντικό στοιχείο και δεν υπάρχει κανένας βάσιμος λόγος να καθυστερήσει μέχρι τα τέλη του τρέχοντος ή τις αρχές του επόμενου έτους.

<SPEAKER ID=29 NAME="Sterckx">
 - (NL) Συνάδελφοι, κύριε Πρωθυπουργέ, μετά από αυτά που είπατε, είμαι ήσυχος ότι η μεγάλη αλλά δύσκολη συζήτηση για το μέλλον της Ευρώπης στα χέρια σας θα βρίσκεται σε καλά χέρια. Επομένως, ανοίξτε στο Laken αυτή την πόρτα όσο το δυνατόν περισσότερο, έτσι ώστε να πραγματοποιηθεί μία συζήτηση σε βάθος. Και ως Φλαμανδός θα επιθυμούσα να σας ζητήσω: φροντίστε ώστε οι περιφέρειες, σε αυτή τη συζήτηση, να μπορέσουν επιτέλους να διαδραματίσουν ένα ρόλο στην Ένωση.
<P>
Ορθά είπατε ότι χρειάζεται η ανάληψη μιας σε βάθος δράσης για να καταστεί σαφές στους ανθρώπους τι μπορεί να σημαίνει για αυτούς η Ένωση. Αλλά χρειάζονται περισσότερα. Η Ένωση πρέπει τις αποφάσεις που έχει λάβει και λαμβάνει να τις αναπτύσσει και να τις ολοκληρώνει. Και εσείς αναφερθήκατε ήδη σε μία σειρά από υποθέσεις. Επίσης, θα επιθυμούσα, ως φιλελεύθερος, να επισημάνω ακόμη ορισμένα πράγματα: η Σύνοδος Κορυφής του Τάμπερε τα δικαιώματα και οι υποχρεώσεις του πολίτη, η ασφάλεια. Είμαι ευτυχής γιατί είπατε ότι σε αυτό το θέμα, επιτέλους, πρέπει να γίνει κάτι το απτό. Η Σύνοδος Κορυφής του Τάμπερε πραγματοποιήθηκε πριν από περίπου 2 χρόνια. Η Σύνοδος Κορυφής της Λισαβόνας αναφερόταν στην περισσότερο ανταγωνιστική, στην περισσότερο αποτελεσματική οικονομία του κόσμου, μία απόλυτα φιλελεύθερη δήλωση, αλλά η φλόγα έσβησε. Είμαι ευτυχής, επειδή στο τραπέζι των διαπραγματεύσεων βρίσκεται μία σειρά από σημαντικές υποθέσεις ελευθέρωσης της οικονομίας και επειδή είπατε ότι, υπό την Προεδρία σας, μία σειρά από αυτές τις υποθέσεις πρέπει να εγκαταλείψουν το τραπέζι των διαπραγματεύσεων και να διευθετηθούν. Η Σύνοδος Κορυφής του Γκέτεμποργκ: αειφορία, πριν από ορισμένες εβδομάδες, μεταξύ άλλων και η απόφαση για την εφαρμογή το Κυότο. Επομένως, η Επιτροπή πρέπει, το συντομότερο δυνατό, να υποβάλει μία πρόταση για τη διαπραγμάτευση των δικαιωμάτων των εκπομπών και, υπό την Προεδρία σας, πρέπει αυτή η πρόταση να ολοκληρωθεί το συντομότερο δυνατό, έτσι ώστε εμείς να μπορέσουμε να εφαρμόσουμε το Κυότο κατά ένα οικονομικά βιώσιμο τρόπο. Αυτό είναι για την ευρωπαϊκή οικονομία και, σίγουρα, για τη φλαμανδική οικονομία ιδιαίτερα μεγάλης σημασίας. Η Σύνοδος Κορυφής της Φέιρα: το τελευταίο μου παράδειγμα. Σε αυτή τη Σύνοδο Κορυφής, η οποία πραγματοποιήθηκε πριν από περισσότερο από ένα χρόνο, εγκρίθηκε ένας χάρτης για τις ΜΜΕ. Έκτοτε η Ένωση διαθέτει μία πολιτική για τις ΜΜΕ, απλά, το πλεονέκτημα της Ένωσης είναι, κυρίως, για τις μικρές επιχειρήσεις, σε ορισμένες περιπτώσεις, πολύ μακρινό. Οι πολίτες το θεωρούν αυτό ιδιαίτερα πολύπλοκο, επομένως, εφαρμόστε μία σειρά από αυτές τις διατάξεις του χάρτη για τις ΜΜΕ. Και εάν εσείς πράξετε όλα αυτά τα πράγματα, ασφάλεια, ανταγωνιστική πολιτική, πολιτική ΜΜΕ, περιβάλλον, εάν εσείς αναπτύξετε μία σειρά από αποφάσεις, τότε ενισχύεται η απτότητα της Ευρώπης για τους ανθρώπους και τότε μπορούν να λένε στο τέλος αυτού του έτους, όπως η διαφήμιση στην τηλεόραση: "το να είναι κανείς λίγο περήφανος δεν βλάπτει" .

<SPEAKER ID=30 LANGUAGE="FR" NAME="Montfort">
Κύριε Πρόεδρε, γνωρίζουμε πόσο ενδιαφέρεστε για τις επιχειρήσεις, και ιδίως για τον κοινωνικό τους ρόλο σε κάθε ένα από τα κράτη μας. Η αποδυνάμωση της οικονομικής ανάπτυξης, ο αριθμός των ανέργων που παραμένει υψηλός στις κοινωνίες μας, η χωροταξική διαμόρφωση, ιδίως των αγροτικών περιοχών μας, καθιστούν ακόμα πιο επείγουσα μια πραγματική πολιτική συνεργασίας για τις επιχειρήσεις. Τι απέγιναν οι καλές προθέσεις και οι στόχοι που καθορίστηκαν στη Λισαβόνα το Μάρτιο 2000 - να καταστεί η Ευρώπη η πλέον δυναμική και η πλέον αποτελεσματική περιοχή του κόσμου - ή στη Φέιρα πριν ένα χρόνο, όταν το Συμβούλιο ενέκρινε τον Ευρωπαϊκό Χάρτη των μικρών επιχειρήσεων; Αυτός ο χάρτης παρέμεινε νεκρό γράμμα. Καμία πίστωση, κανένα συγκεκριμένο μέτρο δεν έχει προβλεφθεί.
<P>
Κύριε Πρόεδρε, ποιες αποφάσεις πρόκειται να λάβετε για να εκπονήσετε ένα πρόγραμμα σχετικά με τη θέση σε πρακτική εφαρμογή των δέκα πολιτικών κατευθύνσεων που περιέχονται σε αυτό το χάρτη; Από την άλλη πλευρά, το έκτο πρόγραμμα πλαίσιο έρευνας και ανάπτυξης, το οποίο πρόκειται να ψηφιστεί κατά τη διάρκεια της Προεδρίας σας, βρίσκεται ακόμα στο στάδιο της εκπόνησης. Ποια θέση θα δώσετε στις επιχειρήσεις; Ποιες είναι οι προτάσεις σας για να μπορέσει κάθε επιχείρηση να αποκτήσει πρόσβαση στην καταναλωτική κοινωνία, όποιο και αν είναι το μέγεθός της και ο τομέας δραστηριότητάς της; Αναφέρομαι ιδίως στις πολύ μικρές και στις παραδοσιακές επιχειρήσεις.

<SPEAKER ID=31 NAME="Brok">
, Πρόεδρος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής.- (DE) Κύριε Πρόεδρε, σας ευχαριστώ για τον φιλικό χαιρετισμό! Κύριε Πρόεδρε του Συμβουλίου, κύριε Πρόεδρε της Επιτροπής, κυρίες και κύριοι, η βελγική Προεδρία είναι η Προεδρία που πρέπει να λάβει κρίσιμες αποφάσεις. Δεν πιστεύω ότι υπήρξε ποτέ Προεδρία που να ανέλαβε την αποστολή της σε μια τόσο δύσκολη και γεμάτη ευκαιρίες περίσταση. Πρόκειται λοιπόν για την Προεδρία κατά τη διάρκεια της οποίος πρέπει να ληφθούν κρίσιμες αποφάσεις σε σχέση με το μελλοντικό πρόσωπο της Ευρώπης: για τη διαδικασία μετά τη Νίκαια, που πρέπει να επικυρωθεί στο Laeken, και ταυτόχρονα για την απαραίτητη προετοιμασία για τη διεύρυνση της Ευρωπαϊκής Ένωσης. Θα πρέπει να υπάρξει διασύνδεση μεταξύ αυτών των δύο. Με άλλα λόγια, ο κ. Πρόντι πρέπει να προσέξει ένα σημαντικό σημείο: να διατηρήσουμε μια εναλλακτική λύση μετά το ιρλανδικό δημοψήφισμα, ώστε να προχωρήσει η διεύρυνση χωρίς τη Νίκαια και να μην καθυστερήσει η διεύρυνση γι' αυτό το λόγο. Θα πρέπει να υπάρχει εναλλακτική λύση, για να μην έχουμε στον τομέα αυτόν καμία ανασφάλεια έναντι των υποψηφίων χωρών.
<P>
Είμαι ιδιαίτερα ικανοποιημένος, κύριε Πρόεδρε του Συμβουλίου, που με την πρότασή σας για μια Συνέλευση, η όπως αλλιώς αποκαλείται, δημιουργήσατε την προϋπόθεση και είμαι σίγουρος ότι θα την επιβάλλετε στο Laeken ώστε να βρει η Ευρωπαϊκή Ένωση μια μέθοδο, η οποία θα μας βγάλει από την ρουτίνα που υπήρχε έως τώρα με τις διακυβερνητικές διασκέψεις. Μ' αυτή τη Συνέλευση πολιτικοποιείται η προετοιμασία της Διακυβερνητικής Διάσκεψης, με αποτέλεσμα να ψάχνουμε για λύσεις, για τρόπους δημιουργίας μιας συνθήκης, η οποία θα είναι κατανοητή από τους πολίτες, μιας συνθήκης, στην οποία οι ευθύνες θα είναι σαφείς στον πολίτη, ώστε να μπορέσει να υπάρξει τιμωρία και επιβράβευση από τον πολίτη, και κυρίως για να έχουμε μια Ένωση με 27 κράτη μέλη, η οποία θα μπορεί να λαμβάνει αποφάσεις.
<P>
Είμαι επίσης ιδιαίτερα ικανοποιημένος και για το γεγονός ότι μιλήσατε, στο πλαίσιο αυτό, για το Συμβούλιο, το οποίο πρέπει να είναι ενεργό ως νομοθέτης, ως δεύτερο νομοθετικό σώμα, και μάλιστα δημοσίως για να επιτευχθεί μ' αυτό τον τρόπο πραγματικά δημόσια αλληλεπίδραση των διαδικασιών λήψης αποφάσεων.
<P>
Παράλληλα είναι σημαντικό για την Προεδρία ενόψει όσων συμβαίνουν στη Μακεδονία να ξεφύγουμε στον τομέα της εξωτερικής και αμυντικής πολιτικής και πολιτικής ασφαλείας από το "πολύ αργά, πολύ λίγο" και να λάβουμε επιτέλους τις αποφάσεις κατά τέτοιο τρόπο που να μην επαναλαμβάνονται τέτοιες πολεμικές αντιπαραθέσεις.
<P>
(Χειροκροτήματα)

<SPEAKER ID=32 LANGUAGE="IT" NAME="Napolitano">
Κύριε Πρόεδρε, πιστεύω πως μπορώ να πω ότι η Επιτροπή Συνταγματικών Υποθέσεων του Ευρωπαϊκού Κοινοβουλίου συμφωνεί σε γενικές γραμμές με τη δήλωση που εγκαινίασε σήμερα το πρωί το εξάμηνο της βελγικής Προεδρίας και ειδικότερα με μία δική σας δήλωση, κύριε Verhofstadt: δεν αρκεί να προσφέρουμε στους πολίτες συγκεκριμένες λύσεις στα συγκεκριμένα προβλήματα που τους απασχολούν πιο έντονα. Βέβαια, οι νέες εξελίξεις των πολιτικών της Ένωσης, όπως τις σκιαγραφήσατε, θα μας επιτρέψουν να κερδίσουμε την υποστήριξη της κοινής γνώμης για το ευρωπαϊκό σχέδιο, αλλά τους πολίτες τους απασχολεί έντονα και η ανάγκη συμμετοχής στη διαδικασία διαμόρφωσης των προσανατολισμών και των αποφάσεων της Ένωσης.
<P>
Το θέμα της δημοκρατικής νομιμότητας της Ένωσης δεν είναι ένα αφηρημένο ζήτημα, που ενδιαφέρει μόνο τους μανιώδεις και τους ειδικούς των θεσμικών προβλημάτων. Εξάλλου, η μεγάλη διεύρυνση θέτει πιεστικά την ανάγκη και προσφέρει την ευκαιρία μιας πραγματικής συμβολικής και θεσμικής επανίδρυσης της Ευρωπαϊκής Ένωσης. Εκτιμούμε συνεπώς ευρέως την τόσο σαφή και ξεκάθαρη θέση σας υπέρ ενός Ευρωπαϊκού Συντάγματος. Θα ήθελα επ' αυτού να σημειώσω ότι μόλις εχθές, στο Μιλάνο, ο Πρόεδρος της Ιταλικής Δημοκρατίας, Ciampi, εκφώνησε μια ομιλία που βαίνει ακριβώς προς αυτήν την κατεύθυνση.
<P>
Όσον αφορά τη Συνέλευση, κύριε Verhofstadt, το γνωρίζετε, η διαμάχη για το όνομα δεν είναι αθώα. Όσοι επιμένουν στον όρο forum, έχουν κατά νου κάτι διαφορετικό από αυτό που εσείς μας είπατε. Εμείς συμφωνούμε με αυτά που μας είπατε και έχουμε εμπιστοσύνη ότι η επιλογή του Laeken θα είναι η Συνέλευση.

<SPEAKER ID=33 NAME="Maij-Weggen">
 - (NL) Κύριε Πρόεδρε, καταρχάς θέλω να καλωσορίσω τους βέλγους γείτονές μας εδώ στο Στρασβούργο και να ευχηθώ επιτυχία στην Προεδρία της ΕΕ. Πρέπει να ομολογήσω ότι αυτά που άκουσα ακούγονται ωραία. Ήταν σαν να άκουγα το Leo Tindemans, το Wilfried Martens και το Jean-Luc Dehaene, τους καλούς μας φίλους, αλλά, μαζί με αυτούς, βρίσκεστε εντός μιας ιδιαίτερα θετικής φιλοευρωπαϊκής παράδοσης.
<P>
Οι χώρες της Μπενελούξ ανήκουν στους ιδρυτές της Ευρωπαϊκής Ένωσης και αυτό σημαίνει, πάντοτε, ένα σοβαρό μέρος ιδεαλισμού και οράματος. Αυτό πιθανόν να χρειάζεται, επίσης, εκτός από το ρεαλισμό, τον οποίο χρειαζόμαστε πάντοτε. Θα επιθυμούσα να καταθέσω δύο παρατηρήσεις σε αυτή τη συζήτηση.
<P>
Θα ήθελα να αναφερθώ στις επιπτώσεις της Συνθήκης της Νίκαιας. Θα επιθυμούσα να αναφερθώ στην πολιτική για το άσυλο, τη μετανάστευση και τα ανθρώπινα δικαιώματα. Και στη συνέχεια, θα επιθυμούσα να απευθυνθώ στον κ. Michel.
<P>
Όσον αφορά τη Συνθήκη της Νίκαιας έχει γίνει καλά γνωστό τώρα, αρκετά αργά, ότι η Νίκαια απέφερε προβληματική εργασία και ότι χρειάζεται αυτή η εργασία να διευθετηθεί. Η βελγική Προεδρία πρότεινε να αρχίσει αυτή την εργασία από τη Σύνοδο Κορυφής του Laken. Για εμάς, είναι σημαντικό να μην πραγματοποιηθεί καμία λανθασμένη αρχή, τόσο όσον αφορά την ημερήσια διάταξη όσο και τη μέθοδο.
<P>
Νομίζω ότι είναι πραγματικά ανάγκη να διευθετήσουμε τις περίπλοκες διαδικασίες ψηφοφορίας και τις πολλές μεθόδους λήψης αποφάσεων στο Συμβούλιο. Νομίζω και εγώ, και σε αυτό είμαι απολύτως σύμφωνη με αυτά που ανέφερε σχετικά ο κ. Verhofstadt, ότι είναι ανάγκη να δοθεί στο Ευρωπαϊκό Κοινοβούλιο το δικαίωμα της συναπόφασης, όταν πρόκειται για νομοθεσία. Σε αυτό το σημείο, στη Νίκαια, πραγματικά, προσέκρουσε μία ολόκληρη σειρά υποθέσεων.
<P>
Όσον αφορά τη μέθοδο, εμείς επιλέγουμε, όπως το γνωρίζετε, όχι την ιδέα ενός φόρουμ αλλά μιας Συνέλευσης. Εν προκειμένω, έχω μία κριτική παρατήρηση. Δεν καταλαβαίνω καλά γιατί η Συνέλευση πρέπει, εκ των προτέρων, να επεξεργαστεί τρία σενάρια. Επειδή κατάλαβα ότι αυτός είναι ο σκοπός. Αυτό θα μπορούσε να το κάνει και η ίδια η Συνέλευση. Η Συνέλευση για το Χάρτη λειτούργησε καλά. Έχω την αίσθηση, όταν αναφέρεστε σε αυτά τα τρία σενάρια, ότι πρόκειται για μία πολιτική του "διαίρει και βασίλευε" και ότι αυτό σημαίνει ότι το Συμβούλιο θα έχει πάντα τη δυνατότητα να επιλέξει ένα από τα τρία.
<P>
Και ακόμη μία παρατήρηση για την πολιτική για το άσυλο και τη μετανάστευση. Αυτό που δεν βρήκα στη σειρά των θεμάτων του κ. Verhofstadt για αυτό το θέμα, είναι η πολιτική των "ασφαλών χωρών" . Πρόκειται για σημαντικό αδύνατο σημείο στην Ευρωπαϊκή Ένωση ότι εμείς για αυτό το θέμα έχουμε όλοι διαφορετικές ιδέες. Θα ήθελα να ζητήσω, εάν ήταν δυνατό, να προστεθεί αυτό στη σειρά των πέντε θεμάτων. Το Σεπτέμβριο πρόκειται να έχουμε σχετικά μία μεγάλη συζήτηση. Τότε μπορούμε, προφανώς, να προχωρήσουμε σε περαιτέρω λεπτομέρειες σχετικά.
<P>
Εύχομαι καλή επιτυχία στην πολιτική σας. Είναι μία καλή αρχή. Φροντίστε να υπάρξει και μία καλή ολοκλήρωση.

<SPEAKER ID=34 LANGUAGE="DE" NAME="Randzio-Plath">
Κύριε Πρόεδρε, το φιλόδοξο σχέδιο της βελγικής Προεδρίας γι' αυτή την προεδρία μας κάνει να ελπίζουμε ότι μπορούμε να συνδέσουμε τα συγκεκριμένα σταθερά βήματα στο δρόμο προς ένα ακόμη πιο πετυχημένο μέλλον της Ευρώπης με οράματα. Πιστεύω λοιπόν ότι στην πράξη οι πολίτες δεν περιμένουν μόνο συγκεκριμένες λύσεις, αλλά θέλουν να γνωρίζουν ποια κατεύθυνση θέλουμε να ακολουθήσουμε στην Ευρωπαϊκή Ένωση.
<P>
Αυτό θα φανεί και στην οικονομική πολιτική. Κύριε Πρόεδρε του Συμβουλίου, στην οικονομική πολιτική χρειαζόμαστε περισσότερη δημοκρατία και διαφάνεια, και θα επιθυμούσα η βελγική Προεδρία να κάνει δεκτές τις προτάσεις του Ευρωπαϊκού Κοινοβουλίου, τις οποίες έχουμε ήδη αναπτύξει. Ιδιαίτερα στην οικονομική πολιτική βλέπουμε ότι σύμφωνα με τις αποφάσεις της Λισαβόνας και της Στοκχόλμης πρέπει να υπάρξει περαιτέρω πρόοδος για να μπορέσουμε πραγματικά να οργανώσουμε την ανάπτυξη με βαρύτητα στην απασχόληση. Τη στιγμή που η αρνητική πρόγνωση σχετικά με την ανάπτυξη της Ευρωπαϊκής Ένωσης αποθαρρύνει τους άλλους, θα ήταν σκόπιμο η βελγική Προεδρία με νηφάλιες προσπάθειες να προσπαθήσει να λάβει μέτρα με στόχο να οδηγήσουμε πραγματικά σε καλό αποτέλεσμα τη φιλόδοξη ένωση και τον συντονισμό των πολιτικών στον τομέα της οικονομικής και κοινωνικής πολιτικής καθώς και της πολιτικής απασχόλησης. Στο θέμα αυτό θα πρέπει να καταβληθούν περαιτέρω προσπάθειες, ενώ ο συντονισμός δεν πρέπει να αποτελεί απλώς μιας λέξη, αλλά θα πρέπει να αποδεικνύεται στην πράξη, όσον αφορά την ένωση των πολιτικών και την εξασφάλιση της διαφάνειας, ότι στα κράτη μέλη λαμβάνονται πραγματικά τέτοιου είδους κοινά μέτρα. Αυτό ισχύει και για τη φορολογική πολιτική, κύριε Πρόεδρε, όπου υπάρχει αθέμιτος ανταγωνισμός εντός της Ευρωπαϊκής Ένωσης. Υπολογίζω στη βελγική Προεδρία.
<P>
Κάτι ακόμη για να ολοκληρώσω: πρέπει να οδηγήσετε αυτή την ευρωζώνη και στη διπλή προεδρία την 1η Ιανουαρίου 2002. Όλοι γνωρίζουμε ότι υπάρχει ακόμη έλλειψη γνώσης, έλλειψη αποδοχής. Δώστε πραγματικά προτεραιότητα ως βελγική Προεδρία, από κοινού με όλους τους συναδέλφους σας, στην εισαγωγή του ευρώ, για να μην μοιράζονται μόνο φυλλάδια, αλλά για να ληφθούν και μέτρα εμπιστοσύνης από την πλευρά σας και να οδηγηθεί το ευρώ από την εικονική νομισματική ένωση στην πραγματικότητα της εμπιστοσύνης και της αξιοπιστίας.

<SPEAKER ID=35 LANGUAGE="IT" NAME="Bodrato">
Κύριε Πρόεδρε, οι φιλοδοξίες της βελγικής Προεδρίας συγκλίνουν με τις φιλοδοξίες του Ευρωπαϊκού Κοινοβουλίου. Υπάρχει συνέχεια με την εξωτερική και αμυντική πολιτική, με την υλοποίηση του κοινού νομίσματος και με την αειφόρο ανάπτυξη, αλλά πάνω απ' όλα υπάρχει επιμονή στη σχέση μεταξύ ευρωπαϊκής ολοκλήρωσης, οικονομικής ανταγωνιστικότητας και κοινωνικής ατζέντας. Πρέπει να εκσυγχρονιστεί το ευρωπαϊκό κοινωνικό μοντέλο, που χαρακτηρίζεται από την αλληλεγγύη.
<P>
Παρόλα αυτά, το κεντρικό ζήτημα αφορά τη σχέση μεταξύ διεύρυνσης και μεταρρύθμισης των ευρωπαϊκών οργάνων. Η διεύρυνση πρέπει να είναι μια επιτυχία για την Ευρώπη. Η Σύνοδος Κορυφής του Laeken πρέπει να εξαλείψει τις διακυβερνητικές αβεβαιότητες της Νίκαιας. Το ζήτημα γίνεται μεθοδολογικό και είναι, ταυτόχρονα, ένα ζήτημα πολιτικής ουσίας. Η απάντηση μπορεί να έλθει μόνον από μία Συνέλευση όπου θα συμμετέχουν, κατά πρώτο λόγο, τα εθνικά κοινοβούλια και το Ευρωπαϊκό Κοινοβούλιο ως δημοκρατικοί εκπρόσωποι των πολιτών. Για να συμφιλιωθούν οι πολίτες με την Ευρώπη, πρέπει η Ευρώπη να γίνει πιο διαφανής, αποτελεσματική και δημοκρατική στους θεσμούς της. Αυτό είναι το σημείο σύγκλισης - το διαπιστώσαμε και σήμερα - μεταξύ Συμβουλίου, Επιτροπής και Κοινοβουλίου. Αυτή είναι μια πρόκληση που έγινε ακόμη πιο εμφανής με την παγκοσμιοποίηση, μια πρόκληση που πρέπει να αντιμετωπίσουμε μαζί, με την προοπτική του Ευρωπαϊκού Συντάγματος.

<SPEAKER ID=36 LANGUAGE="FR" NAME="Grosch">
 - (NL) Κύριε Πρόεδρε, αξιότιμε Πρόεδρε της Επιτροπής, κύριε Πρόεδρε του Συμβουλίου, το Βέλγιο είναι η Ευρώπη σε μικρή κλίμακα με όλα τα πλεονεκτήματα και μειονεκτήματά της. Σε αυτή την εμπειρία βρίσκεται, εν μέρει, το κλειδί της επιτυχίας της βελγικής Προεδρίας.
<P>
Το βελγικό πρόγραμμα είναι φιλόδοξο και επιπλέον, εντάσσεται σε μια εξαιρετική συγκυρία για την αποκατάσταση της εμπιστοσύνης του πολίτη, δηλαδή στη συγκυρία της εισαγωγής του ευρώ, με μια συζήτηση για το μέλλον της Ευρώπης και μια συζήτηση για τη διεύρυνση. Αλλά αν θέλουμε να κερδίσουμε την εμπιστοσύνη του πολίτη, νομίζω ότι θα πρέπει κυρίως να καταστήσουμε την Ευρώπη αξιόπιστη και να καταστήσουμε την πολιτική μας αξιόπιστη.
<P>
Κύριε Πρόεδρε, στο πλαίσιο αυτό θα ήθελα να αναφερθώ ιδιαίτερα σε ένα πρόβλημα που αφορά την χαρακτηριστική ευρωπαϊκή συμπεριφορά, την οποία διαπιστώσαμε τα τελευταία χρόνια και σύμφωνα με την οποία αγωνιζόμαστε για τη χώρα και την περιοχή μας, ακόμη και σε βάρος της ευρωπαϊκής ανάπτυξης, και μετά μας προκαλεί έκπληξη το γεγονός, ότι οι πολίτες έχουν χάσει την εμπιστοσύνη τους στην Ευρώπη. Αυτή η ανάλυση προχωρά όμως ακόμη περισσότερο. Σε τελική ανάλυση πρόκειται, και αναφέρομαι σε όσα ανέφερε ο Πρόεδρος της Επιτροπής, για άρνηση της αλληλεγγύης, και το γνωρίζουμε πολύ καλά. Ακριβώς όπως στο Βέλγιο, έτσι και σε ευρωπαϊκό επίπεδο αποτελεί μια εύκολη αλλά άκρως επικίνδυνη πολιτική το να πείσουμε τους πλούσιους να αρνηθούν την αλληλεγγύη προς τους φτωχούς. Πιστεύω πως σήμερα χρειαζόμαστε περισσότερο θάρρος όσον αφορά την αλληλεγγύη, αλλά με την επικείμενη διεύρυνση χρειαζόμαστε ακόμη περισσότερο. Για να κάνουμε αξιόπιστη την Ευρώπη θα πρέπει να απαντήσουμε και στις πολύ απλές ερωτήσεις των πολιτών, που αποτελούν μέρος του προγράμματός σας.
<P>
Γιατί Ευρώπη χωρίς σύνορα, όταν εξακολουθούμε να έχουμε σύνορα στην πολιτική υγείας, τη φορολογική και κοινωνική πολιτική, τα οποία οδηγούν ακόμη και στον ανταγωνισμό. Γιατί λέμε ότι θέλουμε τη διεύρυνση προς ανατολάς, αλλά καμία χώρα δεν είναι διατεθειμένη να ξοδέψει ούτε ένα ευρώ γι' αυτό το σκοπό. Υπάρχουν πλείστα ερωτήματα. Θα έλεγα στον βέλγο πρωθυπουργό: Το υποχρεωτικό πρόγραμμά σας είναι εξαιρετικό, όπως στο καλλιτεχνικό πατινάζ, αλλά θα αξιολογηθείτε στις ελεύθερες ασκήσεις και το Σώμα θα σταθεί στο πλευρό σας στις προσπάθειές σας να κερδίσετε τον πολίτη.
<P>
(Χειροκροτήματα)

<SPEAKER ID=37 NAME="Stockton">
Κύριε Πρόεδρε, η φιλοδοξία είναι μια φάρσα των θεών σε βάρος της ανθρωπότητας. Μας δίνουν φιλοδοξίες για να μας πείσουν ότι μπορούμε να αναρριχηθούμε στα ύψη του Ολύμπου και στη συνέχεια φροντίζουν να μην φθάσουμε ποτέ στην κορυφή.
<P>
Το πρόγραμμα της βελγικής Προεδρίας είναι φιλόδοξο. Θα ήταν φιλόδοξο για μια Προεδρία που θα διαρκούσε δύο έτη, αλλά για μια Προεδρία που θα διαρκέσει 99 ημέρες, όπως επεσήμανε ο ασκών την Προεδρία, φοβούμαι ότι είναι υπερβολικά φιλόδοξο. Φυσικά, επικροτώ την πρόθεση να ακούσει η Ένωση τους πολίτες. "Πρέπει να επιλύσουμε το ιρλανδικό ζήτημα" . Πόσο συχνά έχουν ειπωθεί αυτά τα λόγια στη διάρκεια των αιώνων;
<P>
Ωστόσο, ο κ. Verhofstadt πρέπει να οδηγήσει το Συμβούλιο προς την επίλυση του προβλήματος, που δημιούργησε η αποτυχία της Νίκαιας και το ιρλανδικό δημοψήφισμα. Η δημοκρατική απόφαση του ιρλανδικού λαού δεν μπορεί να αγνοηθεί ή να τσαλαπατηθεί. Η δημοκρατία μπορεί να είναι άβολη, αλλά είναι το μόνο που έχουμε μεταξύ ελευθερίας και τυραννίας. Επιπλέον, το ιρλανδικό δημοψήφισμα και οι ανησυχίες που εκφράστηκαν στις διαδηλώσεις - ακόμα και αν τις σφετερίστηκαν οι εξτρεμιστές - θα πρέπει να μας πουν κάτι. Όπως είπε και ο ασκών την Προεδρία του Συμβουλίου, μας λένε ότι κανείς δεν ακούει την Ευρώπη.
<P>
Οι πολίτες σε ολόκληρη την Ένωση, όπως και στην παγκόσμια αγορά ολόκληρου του κόσμου, έχουν απωλέσει την εμπιστοσύνη τους στα όργανα διακυβέρνησης. Στρέφονται σε εμάς, τους αιρετούς εκπροσώπους τους, όχι για να αναλάβουμε πρωτοβουλίες, αλλά για να τους καθησυχάσουμε. Όχι για τη συσσώρευση αλλαγών επί αλλαγών, αλλά για σταθερότητα. Όχι για φιλοδοξία, αλλά για τη σπανιότερη ανθρώπινη αρετή: την κοινή λογική.
<P>
Παραφράζοντας μια αρχαιοελληνική παροιμία για τον ασκούντα την Προεδρία του Συμβουλίου: ον οι θετοί επιθυμούν να καταστρέψουν, πρώτα τον ανεβάζουν στα ύψη.

<SPEAKER ID=38 LANGUAGE="IT" NAME="Tajani">
Κύριε Πρόεδρε της Επιτροπής, κυρίες και κύριοι συνάδελφοι, εκτίμησα στην παρέμβαση του Πρωθυπουργού Verhofstadt την έκκληση να κάνουμε αυτήν την Ευρώπη, μια Ευρώπη όχι μόνο της γραφειοκρατίας, αλλά κυρίως μια Ευρώπη των πολιτών. Δεν αρκεί όμως, κυρίες και κύριοι συνάδελφοι, να πούμε στους Ευρωπαίους: "Είστε ευρωπαίοι πολίτες" . Πρέπει να τους κάνουμε να νιώσουν ευρωπαίοι πολίτες.
<P>
Το ευρώ αποτελεί ασφαλώς ένα σημαντικό βήμα - και εγώ συμμερίζομαι την τοποθέτηση του Προέδρου Πρόντι - αλλά δεν είναι αρκετό. Χωρίς ισχυρή πολιτική στήριξη το ευρώ κινδυνεύει να βρεθεί σε δυσκολία, όπως συνέβη τους τελευταίους μήνες, σε σχέση με το δολάριο και με τα άλλα νομίσματα. Γι' αυτό και δεν μπορούμε να μην λάβουμε υπόψη και να μην εξετάσουμε με μεγάλη προσοχή το αποτέλεσμα της ψηφοφορίας στην Ιρλανδία. Γι' αυτό και πρέπει να επιδιώξουμε τη συμμετοχή των ευρωπαίων πολιτών με την αναβίωση της κοινής πολιτιστικής, ιστορικής και πολιτικής ταυτότητας, με μια πολιτική που θα στηρίζεται στην αρχή της επικουρικότητας, κατά την οποία ό,τι μπορεί να αποφασίζεται σε κατώτερο επίπεδο - και εδώ θα συμφωνήσω με τα λόγια του Πρωθυπουργού Verhofstadt - πρέπει να αποφασίζεται σε κατώτερο επίπεδο. Η Ευρωπαϊκή Ένωση δεν πρέπει να ασχολείται με πάρα πολλά πράγματα, αλλά να δίνει τις κατευθυντήριες γραμμές, τις πολιτικές κατευθύνσεις για την πραγματική συμμετοχή των λαών και των κοινοβουλίων στη διαδικασία της ενοποίησης και της διεύρυνσης.
<P>
Στην προπαρασκευαστική Συνέλευση της επόμενης ΔΔ πρέπει κατά συνέπεια να συμμετάσχουν άμεσα οι εκπρόσωποι των λαών, οι εκπρόσωποι δηλαδή του Ευρωπαϊκού και των εθνικών κοινοβουλίων. Με τη συμμετοχή αυτή των λαών στη μεταρρύθμιση των θεσμικών οργάνων θα δώσουμε έναν όλο και πιο ισχυρό πολιτικό ρόλο - επαναλαμβάνω, έναν ρόλο πολιτικό και όχι μόνον οικονομικό - σε αυτή την Ευρωπαϊκή Ένωση.
<P>
Αυτές, πιστεύω, είναι οι βάσεις, για να επιτύχουμε μια διεύρυνση που εμείς πιστεύουμε βαθύτατα πως αποτελεί μια αμετάκλητη και αναγκαία επιλογή για την Ευρωπαϊκή Ένωση: μια διεύρυνση στην οποία πιστεύει η πολιτική δύναμη στην οποία ανήκω και που η κυβέρνηση, την οποία η πολιτική μου παράταξη υποστηρίζει στην Ιταλία, τόνισε τόσο στη συνάντηση με τον Πρόεδρο Πρόντι όσο και στην τελευταία συνάντηση του Γκέτεμποργκ. Αν όμως θέλουμε πραγματικά να επιτύχουμε μια διεύρυνση που θα είναι διεύρυνση μακρόβια, δεν μπορούμε να στερηθούμε της ολοένα μεγαλύτερης συμμετοχής των πολιτών και των εκπροσώπων τους.

<SPEAKER ID=39 NAME="Smet">
 - (NL) Κύριε Πρόεδρε, η βελγική Προεδρία είναι ένας σημαντικός κρίκος στην προετοιμασία της διεύρυνσης, επειδή κατά τη διάρκεια αυτής της Προεδρίας, δίνεται ώθηση για την επόμενη ΔΔ. Είναι αυτή η Διάσκεψη, η οποία αποτελεί την τελευταία ελπίδα για την προσαρμογή των ευρωπαϊκών οργάνων και του τρόπου λήψης αποφάσεων πριν από τη διεύρυνση. Εντούτοις, το ευρύτερο πλαίσιο είναι δύσκολο.
<P>
Ο άξονας Γερμανίας-Γαλλίας, εν μέρει, θα παρεμποδίζεται λόγω των εκλογών του επόμενου έτους σε αμφότερες τις χώρες. Ο φόβος του λαού για τη διεύρυνση είναι πραγματικός.
<P>
Η ευρωπαϊκή τόλμη των σημερινών κρατών μελών δεν είναι πολύ μεγάλη και ο χρόνος που μας μένει είναι σύντομος. Βάσει αυτού του πλαισίου, το Βέλγιο πρέπει να επιτύχει, ώστε στο Laken να εγκριθεί μία Δήλωση, η οποία, σε κάθε περίπτωση, πρέπει να περιλαμβάνει μία βελτίωση της διαδικασίας λήψης αποφάσεων και πρέπει να ενισχύει τη δημοκρατική νομιμότητα.
<P>
Συνειδητά δεν αναφέρομαι σε πολλά άλλα μεγάλα σχέδια, τα οποία έχουν αρχίσει και τα οποία έχουν ως στόχο μία πραγματική μεταρρύθμιση όλων των οργάνων. Έχω τις αμφιβολίες μου σχετικά με την πολιτική εφαρμοσιμότητά τους. Όσον αφορά τη βελτίωση της λήψης αποφάσεων, δύο θέματα είναι ουσιώδη.
<P>
Πρώτον, πρέπει να εξαλειφθεί ο κανόνας της ομοφωνίας. Εκτός από υποθέσεις, οι οποίες σχετίζονται με τα ίδια τα θεσμικά όργανα και με την κατανομή αρμοδιοτήτων. Με 27 ή με 30 κράτη μέλη δεν μπορείς να συνεχίσεις να λειτουργείς με τον κανόνα της ομοφωνίας. Επιπλέον, αυτό πρέπει να συνδυαστεί με την επέκταση της διαδικασίας συναπόφασης με το Κοινοβούλιο. Το ένα πρέπει να συνδυαστεί με το άλλο.
<P>
Δεύτερον, πρέπει, οπωσδήποτε, η ευρωπαϊκή πολυπλοκότητα να γίνει απλούστερη. Η Συνθήκη της Νίκαιας είναι ελάχιστα κατανοητή, ας την εξηγήσουμε. Ένα μέρος των αποφάσεων, των οδηγιών, των κανονισμών, των διατάξεων, των κατευθυντήριων γραμμών, των συστάσεων, δεν είναι δυνατόν να κατανοηθούν χωρίς επεξηγηματικά λεξικά ή συνοδευτικά έγγραφα και, ακόμη, δεν είναι σίγουρο.
<P>
Οι αποφάσεις του Γκέτεμποργκ παραμένουν, μετά από τρεις αναγνώσεις και τέσσερις μεταφράσεις, ακόμη δυσκολονόητες, όχι μόνο για τους συνηθισμένους ανθρώπους αλλά και για τους μη συνηθισμένους. Η ευρωπαϊκή φαίνεται να γίνεται μία δωδέκατη γλώσσα, με όρους, οι οποίοι είναι τόσο ακατανόητοι, ώστε μπορούν να έχουν τη δική τους αυθυπαρξία. Εξακολουθείτε να κάνετε benchmarking, mainstreaming, και τα παρόμοια. Η γλώσσα της Ευρώπης δεν έγινε γλώσσα των Ευρωπαίων, αντίθετα. Για να οδηγηθεί η συμμετοχή του πληθυσμού σε καλό δρόμο, νομίζω ότι η βελγική Προεδρία πρέπει να καταστήσει τη συμμετοχή ένα πραγματικό σχέδιο. Πρέπει, μεταξύ των προτεραιοτήτων σας, να συμπεριλάβετε και αυτό το σχέδιο. Το Euronews χρηματοδοτείται από την Ευρώπη. Εάν εμείς θέλουμε να πληροφορηθούμε κάτι για την Ευρώπη, παρακολουθούμε το CNN και όχι το Euronews. Και κατά αυτόν τον τρόπο, μπορούμε να μιλήσουμε για πολλές ενέργειες που η Ευρώπη αναλαμβάνει για να ενημερώσει τον πληθυσμό της. Καταρτίστε σχετικά ένα σχέδιο πρώτης προτεραιότητας! Θέστε αυτό ανάμεσα στις προτεραιότητές σας και προσπαθήστε με τις ευρωπαϊκές χώρες να συμφωνήσετε για μία πορεία σχετικά με αυτό το θέμα.

<SPEAKER ID=40 NAME="Nassauer">
Κύριε Πρόεδρε, κυρίες και κύριοι, κύριε Πρόεδρε του Συμβουλίου, ανακοινώσατε ένα φιλόδοξο πρόγραμμα, και η φιλοδοξία των προθέσεών σας ανταποκρίνεται στις προκλήσεις που καλούμαστε να αντιμετωπίσουμε. Θέλω λοιπόν στο τέλος αυτής της συζήτησης να σας ευχηθώ να ανταποκριθείτε στη φιλοδοξία σας, σας εύχομαι να έχετε επιτυχία. Σας εύχομαι εξ ονόματος της ομάδας CDU/CSU αυτού του Σώματος να γίνετε ένας πετυχημένος Πρόεδρος του Συμβουλίου. Θα χρειαστείτε την υποστήριξή μας και θα την έχετε.
<P>
Πολύ σωστά είπατε στην αρχή ότι θέλετε να συμφιλιώσετε τους πολίτες με την Ευρώπη. Έχει ειπωθεί με πολλούς τρόπους. Οι λόγοι της έλλειψης εμπιστοσύνης στην Ευρώπη, η οποία υπήρχε πριν σε λανθάνουσα μορφή, και η οποία δέχτηκε μεγάλο πλήγμα με το δημοψήφισμα στην Ιρλανδία, είναι πολλαπλοί και έχουν ήδη αναφερθεί. Θα έπρεπε να αναφερθεί στο περιθώριο ότι σ' αυτό συνέτεινε και ο τρόπος με τον οποίο για παράδειγμα τα μεγάλα μέλη του Συμβουλίου αντιμετώπισαν μια χώρα όπως την Αυστρία. Ίσως ο Υπουργός Εξωτερικών σας να έχει την ευκαιρία να αποκαταστήσει μέρος της ζημιάς που έχει προκληθεί όσον αφορά την εμπιστοσύνη στην Αυστρία.
<P>
Η μέθοδος της διακυβερνητικής διάσκεψης έχει επικρατήσει, γιατί οι σημαντικές αποφάσεις - που λαμβάνονται στη διάρκεια των τροποποιήσεων των συνθηκών - δεν μπορούν πια να λαμβάνονται στα πίσω δωμάτια του Συμβουλίου τα άγρια μεσάνυχτα, αλλά γιατί χρειαζόμαστε ένα προγενέστερο στάδιο δημόσιας συζήτησης. Ζητούμε λοιπόν τη σύσταση μιας συνέλευσης που να μοιάζει με διάσκεψη, η οποία θα οργανώνει δημόσια συζήτηση στην Ευρώπη, πριν λάβει το Συμβούλιο τις αποφάσεις του. Γι' αυτό χρειαζόμαστε την υποστήριξή σας.
<P>
Αν, κύριε Πρόεδρε του Συμβουλίου, προσδίδαμε στη μέθοδο της διακυβερνητικής διάσκεψης περισσότερη διαφάνεια, αυτό θα αποτελούσε ένα πρώτο και πολύ συγκεκριμένα βήμα και ένα μήνυμα προς τους Ιρλανδούς. Με ένα τέτοιο βήμα θα νομιμοποιούμασταν να εμφανιστούμε για δεύτερη φορά ενώπιον των Ιρλανδών και να παρουσιάσουμε τη συνθήκη για ψήφιση. Σ' αυτό θα αξιολογηθείτε, και σας ευχόμαστε καλή επιτυχία στο έργο σας προς το συμφέρον της Ευρώπης.
<P>
(Χειροκροτήματα)

<SPEAKER ID=41 LANGUAGE="FR" NAME="Verhofstadt">
Κύριε Πρόεδρε, θα ήθελα αρχικά και, κυρίως, να ευχαριστήσω τους διάφορους ομιλητές και, βασικά, τους αρχηγούς των Ομάδων. Θα επιθυμούσα, επίσης, να ευχαριστήσω των Πρόεδρο της Επιτροπής, κ. Ρομάνο Πρόντι, για τα λόγια του. Θα επιθυμούσα να εκφράσω συνολικά τέσσερις παρατηρήσεις για τις διάφορες δηλώσεις.
<P>
Πρώτον και κύριον, για το αποτέλεσμα του ιρλανδικού δημοψηφίσματος και για τις προτάσεις να λάβουμε υπόψη μας το ιρλανδικό δημοψήφισμα και τις υποδείξεις ότι εμείς, στην πραγματικότητα, χρειαζόμαστε λιγότερη Ευρώπη. Αυτό θα ήταν το αποτέλεσμα αυτού του ιρλανδικού δημοψηφίσματος, εάν εμείς, τουλάχιστον, δεν το λαμβάναμε υπόψη μας.
<P>
Βεβαίως, θεωρώ ότι πρόκειται για μία περιοριστική άποψη. Πράγματι, υπάρχει ένα δημοκρατικό έλλειμμα στην Ευρώπη, αλλά αυτό το δημοκρατικό έλλειμμα δεν το αντιμετωπίζεις δημιουργώντας λιγότερη Ευρώπη, αλλά περισσότερη δημοκρατία στην Ευρώπη.
<P>
(Χειροκροτήματα) Νομίζω ότι μία παρόμοια θέση σίγουρα δεν αποτελεί έπαρση. Πάντοτε, και κατά τη διάρκεια της συνεδρίασης του Συμβουλίου στο Γκέτεμποργκ, ισχυρίστηκα ότι δεν πρέπει να επιδείξουμε επαρμένη στάση έναντι των ιρλανδών εκλογέων, λέγοντας: "δεν υπάρχει πρόβλημα, αυτό δεν μας αφορά και συνεχίζουμε σαν να μην συνέβη τίποτα" . Όχι, πρέπει αυτό το "όχι" να το λάβουμε σοβαρά υπόψη μας και να το συνυπολογίζουμε στις θεωρήσεις μας. Πρέπει να κάνουμε κάτι. Είναι πραγματικά απαράδεκτη λύση να συνάγουμε από το ιρλανδικό "όχι" το συμπέρασμα ότι εμείς, στο θέμα της Ευρωπαϊκής Ένωσης, πρέπει να οπισθοχωρήσουμε.
<P>
Η δεύτερή μου παρατήρηση αφορά τη συνέλευση. Είμαι σύμφωνος με τους διάφορους ομιλητές ότι σε αυτή πρέπει να εκπροσωπηθούν και οι κυβερνήσεις σε υψηλό επίπεδο, γιατί θα ήταν λάθος να αποκλείσουμε τις κυβερνήσεις και να τις αφήσουμε μόνο να εκπροσωπηθούν σε χαμηλό επίπεδο, με συνέπεια να προκύψει ένα βραχυκύκλωμα μεταξύ των αποτελεσμάτων της συνέλευσης και της Διακυβερνητικής Διάσκεψης, η οποία, κανονικά, πρέπει να διοργανωθεί το 2004. Νομίζω ότι κυρίως πρέπει να φροντίσουμε ώστε οι θεσμικές περιφέρειες να συμμετέχουν στη συνολική διαδικασία.
<P>
Η τρίτη παρατήρηση που θα ήθελα να κάνω, κύριε Πρόεδρε, αφορά το ευρωπαϊκό σύνταγμα. Νομίζω ότι πρέπει επίσης, κατά τη διάρκεια αυτής της συζήτησης, να υπογραμμίσουμε τα θετικά στοιχεία. Πριν από μερικά χρόνια, όταν μιλούσε κανείς για ένα ευρωπαϊκό σύνταγμα ήταν μια ιδέα που φαινόταν αδύνατον να υλοποιηθεί. Σήμερα, διαπιστώνω ότι κάθε ευρωπαίος πολιτικός ηγέτης, στις ομιλίες που εκφωνήθηκαν τα δύο τελευταία χρόνια, έχει λάβει θέση υπέρ ενός ευρωπαϊκού συντάγματος. Πιστεύω λοιπόν ότι ασφαλώς υπάρχει εδώ μια ιδέα που εκφράζεται στη διακήρυξη του Laeken και είναι πραγματοποιήσιμη.
<P>
Τέταρτον, θα ήθελα να κάνω μία παρατήρηση για τη Συνθήκη της Νίκαιας. Και εγώ, όπως και ο Πρόεδρος της Επιτροπής, θεωρούμε απόλυτα αναγκαίο αυτή η Συνθήκη να επικυρωθεί. Δεν χρειάζεται να μου εξηγήσει κανείς τα αδύνατα σημεία της Συνθήκης της Νίκαιας. Αυτά τα συζητούσαμε και διαφωνούσαμε σχετικά αδιάκοπα, επί τέσσερις ημέρες και μέχρι τις 4.00 το πρωί. Πιστεύω, πραγματικά, ότι τα πλεονεκτήματα είναι πολύ μεγαλύτερα από τα μειονεκτήματα. Το πλεονέκτημα είναι, στην πραγματικότητα, ότι είναι δυνατόν να πραγματοποιηθεί η διεύρυνση της Ένωσης, μία διεύρυνση, η οποία είναι κάτι παραπάνω από απλή διεύρυνση. Πρόκειται για μία μετεξέλιξη, από την οποία, στην πραγματικότητα, θα προκύψει μία ευρωπαϊκή ενότητα. Επομένως, είναι απόλυτα αναγκαίο αυτή η Συνθήκη να επικυρωθεί.
<P>
Τέλος, δεν είναι μόνο ένας αλλά είναι περισσότεροι ομιλητές, οι οποίοι αναρωτήθηκαν αν όλα αυτά δεν είναι ιδιαίτερα φιλόδοξα, και οι οποίοι προειδοποιούν ότι, στην ουσία, οι πράξεις είναι αυτές που θα μετρήσουν. Επιτρέψτε μου να δηλώσω καθαρά ότι δεν σχεδιάζω να παίξω τον Ίκαρο, επειδή αυτό είναι ένα από τα γλωσσοπαίγνια που έγιναν μόλις. Νομίζω ότι χρειάζεται να υποβληθούν σημαντικά σχέδια μεταρρυθμίσεων. Όποιος, πριν από 10 χρόνια, έλεγε ότι εμείς θα έχουμε ένα ευρωπαϊκό νόμισμα, θεωρείτο, στην πραγματικότητα, ιδεαλιστής. Το ίδιο ισχύει και για την εφαρμογή της εσωτερικής αγοράς, όταν πριν από 20 χρόνια προβλήθηκε η ιδέα της εσωτερικής αγοράς. Δεν επιθυμώ να παίξω τον Ίκαρο, αλλά το ρητό μου είναι αυτό του πρώτου Προέδρου της Ευρωπαϊκής Επιτροπής, του κ. Hallstein, ο οποίος είπε: "Όποιος στις ευρωπαϊκές υποθέσεις δεν πιστεύει σε θαύματα, δεν είναι ρεαλιστής" . Αυτό μου φαίνεται ότι είναι η καλύτερη συμβουλή.
<P>
(Χειροκροτήματα)

<SPEAKER ID=42 NAME="Πρόεδρος">
Ευχαριστώ πολύ, κύριε Guy Verhofstadt. Εύχομαι καλή επιτυχία στην Προεδρία και στο Βέλγιο.
<P>
Η συζήτηση έληξε.

<CHAPTER ID=2>
Κατάσταση στην ΠΓΔΜ
<SPEAKER ID=43 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής για την κατάσταση στην Πρώην Γιουγκοσλαβική Δημοκρατία της Μακεδονίας.

<SPEAKER ID=44 LANGUAGE="FR" NAME="Michel">
. (FR) Κύριε Πρόεδρε, κυρίες και κύριοι βουλευτές, από τις απαρχές της, η Ένωση παρακολουθεί με μεγάλη προσοχή και ανησυχία της εξελίξεις της κρίσης στην Πρώην Γιουγκοσλαβική Δημοκρατία της Μακεδονίας. Έχει παίξει επίσης πολύ ενεργό ρόλο για την εξεύρεση ειρηνικής λύσης σε αυτή τη σύγκρουση. Από τον Απρίλιο μέχρι σήμερα, ο Ύπατος Εκπρόσωπος για την ΚΕΠΠΑ, Χαβιέ Σολάνα, μετέβη επανειλημμένα επιτόπου και συνάντησε, τόσο στα Σκόπια όσο και αλλού, τις πολιτικές αρχές και τους εκπροσώπους των κύριων εθνοτικών ομάδων της χώρας, ούτως ώστε να ενημερωθεί για την κατάσταση και να ενθαρρύνει την πολιτική επίλυση της κρίσης.
<P>
Τον Απρίλιο, μετέβη στα Σκόπια και μια υπουργική τρόικα της Ένωσης αποτελούμενη από την κ. Lindh, τον κ. Patten και την κ. Neyts. Στις 10 Απριλίου 2001, η Ευρωπαϊκή Ένωση και η Πρώην Γιουγκοσλαβική Δημοκρατία της Μακεδονίας υπέγραψαν στο Λουξεμβούργο συμφωνία σταθεροποίησης και σύνδεσης, την πρώτη μεταξύ της Ευρωπαϊκής Ένωσης και χώρας των Βαλκανίων. Η υπογραφή αυτής της συμφωνίας συνέβαλε στο να αποκτήσει η Ένωση βασικό και αναπόφευκτο ρόλο στην αναζήτηση επίλυσης της κρίσης. Επιπλέον, μας προσέφερε ένα μέσο πίεσης επί των αντιμαχομένων στην Πρώην Γιουγκοσλαβική Δημοκρατία της Μακεδονίας.
<P>
Ήδη από τις πρώτες εκδηλώσεις τους, η Ευρωπαϊκή Ένωση καταδίκασε σθεναρά τις πράξεις βίας που διεπράχθησαν από εξτρεμιστές αλβανικής προέλευσης και τους κάλεσε να θέσουν αμέσως τέλος στη βία, να καταθέσουν τα όπλα και να αποσυρθούν. Από την άλλη πλευρά, η Ένωση ζήτησε αποφασιστικά από τις αρχές των Σκοπίων να επιδείξουν αυτοσυγκράτηση στη στρατιωτική αντιμετώπιση των προκλήσεων εκ μέρους των ανταρτών και υπογράμμισε την ανάγκη συνέχισης του διαλόγου μεταξύ των εθνοτήτων ενόψει της ολοκλήρωσης των επειγουσών και απαραίτητων μεταρρυθμίσεων για την επίλυση αυτής της σύγκρουσης, ιδίως δε των μεταρρυθμίσεων σχετικά με το δίκαιο και την προστασία των μειονοτήτων. Αυτό θα πρέπει να συμβάλει και στην απομόνωση των εξτρεμιστών ανοίγοντας σαφώς προοπτικές ελπίδας για όλο τον ενδιαφερόμενο πληθυσμό.
<P>
Σε αυτό το πνεύμα, η Ευρωπαϊκή Ένωση και ο Ύπατος Εκπρόσωπος Σολάνα εξέφρασαν την ικανοποίησή τους για τη συμφωνία που επετεύχθη στις 11 Μαΐου σχετικά με το σχηματισμό κυβέρνησης ευρέως συνασπισμού που περιελάμβανε τους ιθύνοντες των κυριότερων, δημοκρατικά εκλεγμένων, εννοείται, σλαβικών και αλβανικών πολιτικών κομμάτων. Τα κάλεσε να εντείνουν τις προσπάθειές τους για να επιτύχουν σύντομα συγκεκριμένα και ουσιαστικά αποτελέσματα στους κύριους φακέλους που αποτελούν το αντικείμενο του διεξαγόμενου διαλόγου.
<P>
Κατά το Ευρωπαϊκό Συμβούλιο του Γκέτεμποργκ, οι αρχηγοί κρατών και κυβερνήσεων της Ευρωπαϊκής Ένωσης επανέλαβαν την ανάγκη ειρηνικής επίλυσης της κρίσης, η οποία προϋποθέτει, για το πολιτικό σκέλος, την έναρξη πραγματικού πολιτικού διαλόγου στο πλαίσιο του κυβερνητικού συνασπισμού σχετικά με όλα τα συζητούμενα ζητήματα, συμπεριλαμβανομένων των συνταγματικών μεταρρυθμίσεων. Το Ευρωπαϊκό Συμβούλιο κάλεσε τις τοπικές πολιτικές δυνάμεις να καταλήξουν σε αποτελέσματα το συντομότερο δυνατόν. Η καταληκτική ημερομηνία είναι το Συμβούλιο Γενικών Υποθέσεων της 27ης Ιουνίου.
<P>
Όσον αφορά το σκέλος της ασφάλειας, το Ευρωπαϊκό Συμβούλιο καταδίκασε σαφέστατα τους εξτρεμιστές και την προσφυγή στη βία. Υπογράμμισε πόσο επιτακτικό είναι να επιτευχθεί διαρκής κατάπαυση του πυρός εγκεκριμένη από τις αντιμαχόμενες πλευρές, πράγμα το οποίο μπορεί να απαιτήσει κάποιες ελάχιστες άμεσες ή έμμεσες επαφές μεταξύ τους. Σχετικά, η Ευρωπαϊκή Ένωση και το ΝΑΤΟ μπορούν πιθανόν να παίξουν ρόλο μεσάζοντος ή παράγοντα διευκόλυνσης.
<P>
Το σχέδιο αφοπλισμού που πρότεινε ο Πρόεδρος Τραϊκόφσκι αποτελεί το δεύτερο πυλώνα του σκέλους της ασφάλειας. Αναθέτει κεντρικό ρόλο για τη διαδικασία αυτή στο ΝΑΤΟ, διότι η ενδεχόμενη παρουσία του και η παρουσία παρατηρητών της Ευρωπαϊκής Ένωσης επιτόπου θεωρούνται από τις αντιμαχόμενες πλευρές ως απαραίτητο στοιχείο εμπιστοσύνης. Το ΝΑΤΟ έχει ήδη λάβει τα απαραίτητα μέτρα προκειμένου να μπορέσει να ανταποκριθεί. Εντούτοις, η παρέμβαση αυτή ενόψει του αφοπλισμού των αλβανοφώνων ανταρτών υπόκειται σε συγκεκριμένες προϋποθέσεις ασφάλειας, τις οποίες τα μέρη δεν πληρούν σήμερα. Ουσιώδη στοιχεία των προϋποθέσεων αυτών αποτελούν η σύναψη διαρκούς κατάπαυσης του πυρός επί τη βάσει πολιτικής συμφωνίας για την ανάπτυξη λύσης για την κρίση κατόπιν διαπραγματεύσεων. Σχετικά, πρέπει να σημειωθεί ότι η Ευρωπαϊκή Ένωση διατηρεί από τις αρχές της κρίσης στενό συντονισμό με το ΝΑΤΟ, ο οποίος διέρχεται από περιοδικές και συχνές κοινές συνεδριάσεις του Ατλαντικού συμφώνου και της επιτροπής πολιτικής και ασφάλειας, από τακτικούς συνδέσμους μεταξύ γραμματειών, καθώς και από άμεσες επαφές μεταξύ του Ύπατου Εκπροσώπου Σολάνα και του Γενικού Γραμματέα του ΝΑΤΟ, Λόρδου Robertson. Αυτοί οι δύο υπεύθυνοι πραγματοποίησαν επίσης κοινές επισκέψεις στην Πρώην Γιουγκοσλαβική Δημοκρατία της Μακεδονίας, κατά τη διάρκεια των οποίων μπόρεσε να δοθεί ένα διαρκές και μονοσήμαντο μήνυμα στις αντιμαχόμενες πλευρές εκ μέρους της διεθνούς κοινότητας.
<P>
Για να εξασφαλιστεί μια μόνιμη πολιτική της Ευρωπαϊκής Ένωσης στα Σκόπια, το Ευρωπαϊκό Συμβούλιο του Γκέτεμποργκ συμφώνησε για το διορισμό ειδικού εκπροσώπου της Ένωσης στην Πρώην Γιουγκοσλαβική Δημοκρατία της Μακεδονίας. Το Συμβούλιο Γενικών Υποθέσεων της 25ης Ιουνίου διόρισε στη θέση αυτή τον πρώην Υπουργό Αμύνης της Γαλλίας, Franηois Lιotard, ο οποίος βρίσκεται στα Σκόπια από την Πέμπτη 28 Ιουνίου. Η εντολή του κ. Lιotard προβλέπει καταρχάς, την αποκατάσταση και διατήρηση επαφών με την κυβέρνηση της Πρώην Γιουγκοσλαβικής Δημοκρατίας της Μακεδονίας, καθώς και με τα ενδιαφερόμενα μέρη της πολιτικής διαδικασίας. Προβλέπει επίσης την παροχή της γνώμης και της στήριξης της Ευρωπαϊκής Ένωσης στο διεξαγόμενο διάλογο, στενό σύνδεσμο με τον εκπρόσωπο της προεδρίας και της Επιτροπής επιτόπου, με τους επικεφαλής των αποστολών των κρατών μελών και με τους ευρωπαίους παρατηρητές. Προβλέπει επίσης τη δημιουργία και διατήρηση επαφών με τους υπόλοιπους διεθνείς και περιφερειακούς αρμόδιους παράγοντες, συμπεριλαμβανομένου του ΝΑΤΟ, του ΟΑΣΕ και των Ηνωμένων Εθνών, ενόψει, εννοείται, της εξασφάλισης του απαραίτητου συντονισμού. Τέλος, προβλέπει επίσης, εφόσον παραστεί ανάγκη, τη συμβολή στην εφαρμογή ενδεχόμενων συμφωνιών και την παρακολούθηση εκ του σύνεγγυς όλων των εξελίξεων και όλων των πρωτοβουλιών στον τομέα της ασφάλειας σε συνεργασία με τους αρμόδιους οργανισμούς.
<P>
Συνεπώς, η κατεύθυνση την οποία πρέπει να ακολουθήσει η βελγική Προεδρία έχει σηματοδοτηθεί σαφώς από τις αποφάσεις και από την προσέγγιση που υιοθέτησε η Ευρωπαϊκή Ένωση τους τελευταίους μήνες, από την προσφυγή στα προαναφερθέντα μέσα, από τη σημαντική δέσμευση του Ύπατου Εκπροσώπου Σολάνα, καθώς και από την επιτόπου δράση του κ. Lιotard. Η Ευρωπαϊκή Ένωση αποδεικνύει την ενεργό δέσμευσή της σε αυτή την κρίση. Αυτή η προσπάθεια συμβολής στην επίτευξη σύντομης και απτής προόδου καταβάλλεται και σε συνεργασία με άλλους ενδιαφερόμενους παράγοντες, και ιδίως με τον αμερικανό απεσταλμένο, κ. Pardew, καθώς και με τους διεθνείς οργανισμούς που δραστηριοποιούνται επιτόπου. Κατά την άποψη της νέας Προεδρίας, στο παρόν στάδιο χρειάζεται να συνεχιστεί και να ενθαρρυνθεί με σταθερότητα και αποφασιστικότητα ο πολιτικός διάλογος στην Πρώην Γιουγκοσλαβική Δημοκρατία της Μακεδονίας. Σχετικά, εκφράζουμε ικανοποίηση για τη σύναψη χθες τη νύκτα, συμφωνίας υπό την αιγίδα του προέδρου Trajkovski, για την επανέναρξη του πολιτικού διαλόγου μεταξύ των πολιτικών κομμάτων της Πρώην Γιουγκοσλαβικής Δημοκρατίας της Μακεδονίας. Σε συνέχεια αυτής της συμφωνίας, προβλέπονται εντατικές συναντήσεις κατά τις προσεχείς ημέρες. Έμφαση θα δοθεί κυρίως στα συνταγματικά ζητήματα, στην συνέχεια της πρόσφατης αποστολής επιτόπου του κ. Badinter. Συγχρόνως, θα εξεταστεί με την ίδια αποφασιστικότητα και σε στενό συντονισμό με το ΝΑΤΟ, το σκέλος που αφορά την ασφάλεια, διότι οι δύο πτυχές της κρίσης είναι άρρηκτα συνδεδεμένες μεταξύ τους και πρέπει να προωθούνται παράλληλα.

<SPEAKER ID=45 NAME="Patten">
. (ΕΝ) Κύριε Πρόεδρε, η κατάσταση στην Πρώην Γιουγκοσλαβική Δημοκρατία της Μακεδονίας συνεχίζει να αποτελεί, όπως μόλις είπε ο Υπουργός, θέμα έντονης ανησυχίας για όλους μας. Στη διάρκεια των τριών μηνών που πέρασαν από την τελευταία φορά που συζήτησα αυτό το θέμα με τους αξιότιμους βουλευτές, παρατηρείται μια σταθερή επιδείνωση της κατάστασης της ασφάλειας, μια αυξανόμενη πόλωση των πολιτικών απόψεων και μια επιταχυνόμενη αύξηση του αριθμού των προσφύγων και των εσωτερικώς εκτοπισθέντων ατόμων.
<P>
Η βία μπροστά από το Κοινοβούλιο των Σκοπίων πριν από μια εβδομάδα έφερε τα πράγματα, χωρίς υπερβολή, στο χείλος της αβύσσου. Είναι θετικό ότι την τελευταία εβδομάδα δεν έχει επιδεινωθεί περαιτέρω η κατάσταση της ασφάλειας και είναι θετικό, όπως μόλις είπε ο Υπουργός Michel, ότι έχει ξαναρχίσει ο πολιτικός διάλογος τον οποίο προωθεί ο Πρόεδρος Τραϊκόφσκι. Θέλω να αποτίσω φόρο τιμής στις προσπάθειες του Προέδρου, θέλω να αποτίσω φόρο τιμής στην ήρεμη αξιοπρέπεια που επιδεικνύει ο Πρόεδρος μπροστά σ' αυτήν την κρίση.
<P>
Όπως θα γνωρίζουν οι αξιότιμοι βουλευτές, η Ευρωπαϊκή Ένωση ξεκίνησε, ευθύς εξαρχής, προσπάθειες για τον έλεγχο και την κατάσβεση αυτής της σύγκρουσης. Όλοι όσοι από εμάς έχουμε κάποια ευθύνη γι' αυτήν την περιοχή, έχουμε απόλυτη επίγνωση του κινδύνου που θα συνεπαγόταν η διολίσθηση της κατάστασης προς έναν εμφύλιο πόλεμο στην Πρώην Γιουγκοσλαβική Δημοκρατία της Μακεδονίας, όχι μόνο για την εκεί κοινότητα, γεγονός αρκετά άσχημο από μόνο του, αλλά και για την όλη περιοχή. Σε συνεργασία με το ΝΑΤΟ, σε συνεργασία με την ΟΑΣΕ, σε συνεργασία με τις Ηνωμένες Πολιτείες, θα κινήσουμε γη και ουρανό στην προσπάθεια να δώσουμε τέλος σ' αυτή τη σύγκρουση και να χαράξουμε έναν συμπεφωνημένο δρόμο προς τα εμπρός, με βάση τον διάλογο και τον πολιτικό διακανονισμό.
<P>
Ένα χαρακτηριστικό αυτής της κρίσης ήταν η πολύ στενή συνεργασία μεταξύ των αρμόδιων διεθνών οργανισμών και φορέων, την οποία δεν εμπνευστήκαμε από κάποιο εγχειρίδιο ή βοήθημα, αλλά επειδή γνωρίζουμε πόσο ζωτική σημασία έχει το να αντιμετωπίσουμε αυτό το πρόβλημα ενωμένοι και με συνέπεια. Δεν έχουμε επιτύχει ακόμα τον τερματισμό της σύγκρουσης, αλλά είναι απόλυτα σαφές ότι μόνον εάν εργαστούμε από κοινού και εάν συνεργαστούμε με τη δημοκρατικά εκλεγμένη κυβέρνηση των Σκοπίων θα επιτύχουμε το στόχο μας.
<P>
Τον ηγετικό ρόλο από ευρωπαϊκής πλευράς έχει αναλάβει φυσικά, όπως πρέπει, ο φίλος και συνάδελφός μου, Ύπατος Εκπρόσωπος Χαβιέ Σολάνα. Έχει μεταβεί στα Σκόπια άπειρες φορές, και σε ορισμένες από αυτές τις επισκέψεις τον έχω συνοδεύσει και εγώ, ενώ έχω επίσης επισκεφθεί και μόνος μου την περιοχή. Έχει εργαστεί και συνεχίζει να εργάζεται ακούραστα για την εξεύρεση μιας ειρηνικής λύσης, έχοντας επιτόπου στα Σκόπια την αποτελεσματική υποστήριξη του πρέσβη της απερχόμενης προεδρίας Mark Dickinson, καθώς και του επικεφαλής της αντιπροσωπείας της Επιτροπής Josι Pinto Texeira, στον οποίο θέλω να αποτίσω έναν ιδιαίτερα θερμό φόρο τιμής για το σθένος, την αποφασιστικότητα και τη σοφή καθοδήγησή του.
<P>
Πριν από μια εβδομάδα, όπως είπε ο Υπουργός, το Συμβούλιο Γενικών Υποθέσεων όρισε τον κ. Lιotard μόνιμο απεσταλμένο της Ευρωπαϊκής Ένωσης στα Σκόπια, υπό τις εντολές του κ. Σολάνα. Συνάντησα τον κ. Lιotard την προηγούμενη εβδομάδα, και του υποσχέθηκα την πλήρη υποστήριξη της Ευρωπαϊκής Επιτροπής στο έργο του. Είμαστε έτοιμοι να πράξουμε ό,τι μπορούμε, οπουδήποτε και οποτεδήποτε. Ο κ. Lιotard έχει εγκατασταθεί προς το παρόν στο γραφείο της αντιπροσωπείας της Επιτροπής στα Σκόπια.
<P>
Όπως γνωρίζουν οι αξιότιμοι βουλευτές, η Πρώην Γιουγκοσλαβική Δημοκρατία της Μακεδονίας υπέγραψε τον Απρίλιο συμφωνία σταθεροποίησης και σύνδεσης με την Ευρωπαϊκή Ένωση. Η εν λόγω συμφωνία περιλαμβάνει σημαντικές δεσμεύσεις της κυβέρνησης των Σκοπίων σχετικά με το σεβασμό των ανθρωπίνων δικαιωμάτων, συμπεριλαμβανομένων των δικαιωμάτων των μειονοτήτων. Είναι απαραίτητο να τηρηθούν οι εν λόγω δεσμεύσεις, και επιθυμούμε όλοι να δούμε γρήγορα αποτελέσματα στον διάλογο μεταξύ των διαφόρων εθνοτήτων. Αυτός είναι ο μόνος δρόμος για διαρκή πολιτική λύση.
<P>
Η Ευρωπαϊκή Επιτροπή παρέχει πολύ ουσιαστική υποστήριξη, ύψους 42 εκατομμυρίων ευρώ, στα πλαίσια του προγράμματος CARDS για το 2001. Ένα μεγάλο μέρος της θα βοηθήσει συγκεκριμένα την υλοποίηση σχεδίων συνδρομής προς την αλβανική, αλλά και τη σλαβομακεδονική κοινότητα. Παράδειγμα αποτελούν τα 5 εκατομμύρια ευρώ που έχουμε προσφέρει για το αλβανόφωνο πανεπιστήμιο της Νοτιοανατολικής Ευρώπης στο Τέτοβο, τα κονδύλια για την απογραφή και τα κονδύλια για τη μεταρρύθμιση της τοπικής αυτοδιοίκησης και την εκτέλεση μικρής κλίμακας σχεδίων τοπικών υποδομών, που δημιουργούν ορατή διαφορά στη ζωή και τις κοινότητες των ανθρώπων.
<P>
Έχουμε καταστήσει ιδιαίτερα σαφές, και θέλω να επαναλάβω αυτό το σημείο σήμερα, ότι θα είμαστε έτοιμοι να προτείνουμε ουσιαστική βοήθεια για την Πρώην Γιουγκοσλαβική Δημοκρατία της Μακεδονίας ευθύς μόλις επιτευχθεί πολιτική συμφωνία μεταξύ των μερών. Ελπίζω ότι όλα τα εμπλεκόμενα μέρη θα θεωρήσουν σημαντικό αυτό το κίνητρο, προκειμένου να συνεργαστούν εντατικά και εποικοδομητικά με τον κ. Lιotard και με τον κ. Pardew, τον εκπρόσωπο των Ηνωμένων Πολιτειών, τις προσεχείς ημέρες. Ελπίζω επίσης να αποτελέσει κίνητρο για την παράταση της κατάπαυσης του πυρός και τη διακοπή των στρατιωτικών δραστηριοτήτων και από τις δύο πλευρές, που έχουν τόσο μεγάλο τίμημα τόσο από πολιτικής και οικονομικής πλευράς, όσο και από πλευράς ανθρώπινων ζωών. Θέλω απλά να υπογραμμίσω το ακόλουθο σημείο. Αυτό το Κοινοβούλιο δεν θα δεχόταν αδιαμαρτύρητα μια πρόταση από την Επιτροπή ή οποιονδήποτε άλλο να δαπανήσει περισσότερα χρήματα για τη στήριξη της ανασυγκρότησης και της ανάπτυξης, για τη στήριξη του προϋπολογισμού της Πρώην Γιουγκοσλαβικής Δημοκρατίας της Μακεδονίας, εάν συγχρόνως δαπανούνταν χρήματα, τα οποία ειλικρινά κανείς δεν διαθέτει πραγματικά, για περισσότερες βόμβες και περισσότερα βλήματα και εάν δεν υπήρχε μια σαφής προοπτική πολιτικού διακανονισμού και συνέχισης της κατάπαυσης του πυρός.
<P>
Όταν η Υπουργός Εξωτερικών της ΠΓΔΜ εμφανιστεί ενώπιον της Επιτροπής Πολιτικής και Ασφάλειας του Συμβουλίου στις Βρυξέλλες την Παρασκευή, θα είναι σε θέση να μιλήσει για σημαντική πρόοδο, διότι η εναλλακτική λύση είναι πραγματικά μια πολύ φρικτή προοπτική. Δεν είναι πολύ αργά για την αποφυγή της καταστροφής, αλλά ο κάθε πολίτης της Πρώην Γιουγκοσλαβικής Δημοκρατίας της Μακεδονίας πρέπει να δείξει το απαιτούμενο σθένος για να απομακρυνθεί από το χείλος του γκρεμού. Όσοι στο Κοσσυφοπέδιο επηρεάζουν τους επαναστάτες, πρέπει να τους απομακρύνουν από το χείλος του γκρεμού και απαιτείται συνεχής προσπάθεια για μετριοπάθεια, κατά το εξαιρετικό παράδειγμα της κυβέρνησης των Τιράνων στην οποία θέλω να αποτίσω φόρο τιμής για τη συμβολή της.
<P>
Δεν μπορεί να υπάρχει μόνο στρατιωτική λύση. Πρέπει να υπάρξει πολιτικός διακανονισμός το συντομότερο δυνατό.

<SPEAKER ID=46 NAME="Pack">
Κύριε Πρόεδρε, κύριε Πρόεδρε του Συμβουλίου, κύριε Επίτροπε, χαιρετίζουμε το διορισμό του κ. Leotards καθώς και την ανάμιξη του κ. Badinter στην υπόθεση της Μακεδονίας. Πιστεύω πως πρόκειται για δύο εκπροσώπους της Ευρωπαϊκής Κοινότητας που μπορούν να κάνουν καλό στην περιοχή. Δεν θα ήθελα να ξεχάσω όμως, όπως και ο Επίτροπος Patten, ότι η αντιπροσωπεία της ΕΕ ενεργεί ευεργετικά επί τόπου εδώ και χρόνια και επεμβαίνει πάντα με μεσολαβητές. Χρειαζόμαστε μόνιμη παρουσία στη χώρα, όχι γιατί θέλουμε κάτι σαν προτεκτοράτο, αλλά γιατί θέλουμε να δείξουμε το ενδιαφέρον μας για τη διατήρηση της χώρας της Μακεδονίας. Χρειάζεστε έναν μεσολαβητή και πιστεύω ότι τώρα τον βρήκαμε. Πιστεύω όμως ότι θα πρέπει να σκεφτούμε αν θα ήταν σκόπιμο να έχουμε προληπτική παρουσία του ΝΑΤΟ στη Μακεδονία.
<P>
Αν συνδέσουμε σήμερα την οικονομική μας αρωγή με την προϋπόθεση της επιθυμίας ειρήνευσης στη χώρα, δεν θα πρόκειται για ανάμιξη σε εσωτερικές υποθέσεις, όπως χαρακτηρίζεται στην περιοχή. Δεν μπορούμε συνεχώς να ξοδεύουμε τα χρήματα των φορολογουμένων μας σε μια χώρα, στην οποία η θέληση για ειρήνη δεν υποστηρίζεται από κοινές δράσεις για την ειρήνη. Δεν μπορούμε, για παράδειγμα, να χτίζουμε δρόμους και υποδομές και τα κυβερνητικά στρατεύματα και οι αντάρτες να αγοράζουν όπλα. Το τονίζω: ο UCK προκάλεσε αναταραχή στη χώρα, δεν υπάρχει αμφιβολία για αυτό. Η κυβέρνηση όμως δεν πρέπει τώρα να υποχωρήσει στις απαιτήσεις του UCK για να αποφύγει τον εμφύλιο πόλεμο, αλλά θα πρέπει να λάβει υπόψη τις μακροχρόνιες απαιτήσεις των αιρετών Αλβανών της Μακεδονίας για να βρεθούν από κοινού λύσεις. Αυτές οι λύσεις όμως δεν μπορούν να βρεθούν, κατά τη γνώμη μου, με το χωρισμό της χώρας με εθνικά σύνορα. Η Μακεδονία είναι η χώρα όλων των πολιτών της και αυτό πρέπει να αναφέρεται και στο σύνταγμά της. Το δικαίωμα άσκησης βέτο, όποια μορφή και αν έχει, δεν πρέπει να δοθεί σε καμία πληθυσμιακή ομάδα γιατί θα οδηγούσε σε διχασμό. Ο Πρόεδρος της χώρας είναι ο Πρόεδρος όλων των πολιτών της Μακεδονίας και ο Αλβανός Αντιπρόεδρος με δικαίωμα άσκησης βέτο θα ήταν παράλογη απαίτηση της αλβανικής πλευράς.
<P>
Der Gebrauch der Muttersprache muss jedem Bόrger mφglich sein.Η χρήση της μητρικής γλώσσας πρέπει να διασφαλίζεται σε κάθε πολίτη. Πρέπει επιτέλους να εφαρμοστείDie Dezentralisierung der Macht und die Stδrkung der Stδdte und Gemeindeverwaltungen - wie schon lange geplant - muss endlich umgesetzt werden. η αποκέντρωση της εξουσίας και η ενίσχυση των πόλεων και της τοπικής αυτοδιοίκησης - όπως προγραμματίστηκε εδώ και καιρό.
<P>
Η αποκέντρωση όπως του στρατού και της αστυνομίας, όπως την απαιτούν τώρα οι Αλβανοί, δεν μπορεί να ενισχύσει τη συνοχή της χώρας, το αντίθετο μάλιστα.
<P>
Η θέληση για ειρήνη πρέπει να υποστηριχτεί με μετριοπαθείς και νόμιμες απαιτήσεις. Η Ευρωπαϊκή Ένωση πρέπει να φροντίσει για μεταρρυθμίσεις και συμφιλίωση στη γειτονική χώρα, αυτό σημαίνει ότι δεν μπορούμε να καθόμαστε και να βλέπουμε να ξεσπά εμφύλιος πόλεμος στη Μακεδονία.
<P>
Οι αντάρτες του UCK μεταφέρθηκαν με κλιματιζόμενα λεωφορεία με τα όπλα τους από τα Σκόπια στη βόρεια Μακεδονία. Φαντάζεστε τι εντύπωση προκαλεί αυτό για τις προσπάθειες που καταβάλουμε στη χώρα αυτή; Μας έβλαψε και μας παρουσίασε λανθασμένα ως οπαδούς των Αλβανών. Η Μακεδονία μας δείχνει ολοφάνερα, ότι πρέπει να βρούμε επιτέλους μια κοινή ιδέα για τη βαλκανική πολιτική, γιατί μόνο με μια κοινή στρατηγική με το Κοσσυφοπέδιο μπορεί να λυθεί αυτό το πρόβλημα.
<P>
(Χειροκροτήματα)

<SPEAKER ID=47 NAME="Swoboda">
Κύριε Πρόεδρε, κύριε Πρόεδρε του Συμβουλίου, κύριε Επίτροπε, η Ομάδα μας εμμένει στη σαφή θέση της. Το σύνταγμα και οι πραγματικές κοινωνικές συνθήκες στη Μακεδονία/ ΠΓΔΜ πρέπει να προσαρμοστούν στις ανάγκες μιας σύγχρονης πολυεθνικής χώρας. Για να γίνει αυτό θα πρέπει τα ατομικά δικαιώματα των πολιτών να αποτελούν προτεραιότητα και τα συλλογικά δικαιώματα των εθνοτήτων θα πρέπει να παρέχονται μόνο στον απολύτως αναγκαίο βαθμό, αυτό σημαίνει για παράδειγμα ότι δεν θα πρέπει να δοθεί δικαίωμα άσκησης βέτο στον Αλβανό Αντιπρόεδρο.
<P>
Αυτά τα πράγματα πρέπει να αναπτύσσονται κυρίως σε δημοκρατικό πλαίσιο και με δημοκρατικά μέσα. Η βία στην περίπτωση της Μακεδονίας, μιας δημοκρατικής χώρας, δεν είναι απαραίτητη, δεν μπορεί να αντιπροσωπεύεται, και είναι μάλιστα επιζήμια κυρίως για τη φήμη του ίδιου του αλβανικού πληθυσμού, για τα δικαιώματα των οποίων εκφράζουμε την πλήρη υποστήριξή μας. Αν αυτό είναι σαφές και αυτονόητο για το Συμβούλιο και την Επιτροπή, τίθενται ορισμένα ερωτήματα. Κύριε Πρόεδρε, το Σώμα αυτό έχει το δικαίωμα να λάβει απαντήσεις σε ορισμένα ερωτήματα.
<P>
Πρώτον: πώς διορίζεται ο Francois Leotard εκπρόσωπος της ΕΕ, ο οποίος είναι αντίθετος με τις εν λόγω αρχές, ήδη με τις πρώτες δηλώσεις του, και θέτει τους τρομοκράτες στην ίδια θέση και στο ίδιο επίπεδο με την κυβέρνηση; Δεν ενημερώθηκε ο κ. Leotard για την κοινή θέση του Συμβουλίου;
<P>
Δεύτερον: λέγεται ότι ο UCK αφοπλίστηκε. Από πού προέρχονται όμως τα όπλα; Δεν πρόκειται βέβαια για μερικά καλάσνικοφ που κυκλοφορούν παντού στην αγορά. Σ' όλο τον κόσμο η Αμερική και αμερικανικοί κύκλοι ενδιαφέρονται για την προμήθεια όπλων.
<P>
Τρίτον: οι τρομοκράτες μπόρεσαν να αποχωρήσουν με τα όπλα τους από τη Μακεδονία. Δεν πρέπει να δούμε από πού προέρχονται αυτά τα όπλα;
<P>
Τέταρτον: πώς να λειτουργήσει ο προγραμματισμένος αφοπλισμός, όταν έχουν ήδη αποσυρθεί τα όπλα από τη Μακεδονία; Θα είναι τόσο πετυχημένος όσο και στο Κοσσυφοπέδιο; Αυτά είναι ορισμένα ερωτήματα, και θα ήθελα να επικρίνω το γεγονός ότι η πραγματικότητα αντιμετωπίζεται συνειδητά ή ασυνείδητα με αφέλεια, η πραγματικότητα δηλ. μιας μικρής εξτρεμιστικής ομάδας, η οποία απ' ότι φαίνεται χρηματοδοτείται από την αλβανική διασπορά και η οποία δεν ήταν πρόθυμη να χρηματοδοτήσει το Πανεπιστήμιο του Τέτοβο, αλλά χρηματοδοτεί τα όπλα σε συνδυασμό μάλιστα με τις εν μέρει εγκληματικές οργανώσεις.
<P>
Ο αλβανικός πληθυσμός και οι εκπρόσωποί του πρέπει να έχουν το μεγαλύτερο συμφέρον αυτή η μικρή εξτρεμιστή ομάδα να σταματήσει το έργο της. Το Συμβούλιο και η Επιτροπή πρέπει να λάβουν μέτρα. Απορρίπτουμε κατηγορηματικά τις βίαιες αλλαγές χωρών και τις βίαιες αλλαγές συνόρων. Οι αιρετοί εκπρόσωποι της κυβέρνησης και του κοινοβουλίου, από την πλευρά των Αλβανών και των Σλαβομακεδόνων, είναι αυτοί που χρειάζονται την υποστήριξή μας, την υποστήριξη του Συμβουλίου και τις πρωτοβουλίες μας. Θα πρέπει όμως να διακηρύξουμε τη σαφή και κατηγορηματική αντίθεσή μας έναντι των βίαιων ομάδων .
<P>
Είναι σωστό αυτό που είπε ο Επίτροπος ότι δεν θέλουμε να ξοδέψουμε χρήματα για όπλα. Ιδιαίτερα μάλιστα όταν τα όπλα αυτά χρησιμοποιούνται από εξτρεμιστικές ομάδες για να καταστείλουν δημοκρατίες.
<P>
(Χειροκροτήματα)

<SPEAKER ID=48 LANGUAGE="ES" NAME="Esteve">
Κύριε Πρόεδρε, στην Ομάδα του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών εργαζόμαστε με κάθε σαφήνεια σχετικά με μια κοινή θέση την οποία θα ψηφίσουμε στις δώδεκα, μια θέση καταδίκης της βίας, υποστήριξης του διαλόγου, αλλά, κυρίως, των βραχυπρόθεσμων προσπαθειών, όπως ήταν ο ορισμός ενός διαμεσολαβητή και η υποστήριξη του σχεδίου Τραϊκόφσκι, οι οποίες πρέπει να αποτελέσουν άμεσα μέτρα. Είναι επίσης σημαντικό οι μεσοπρόθεσμες προσπάθειες και η ευθύνη της Ένωσης σε αυτό τον χώρο, η συμφωνία σύνδεσης προφανώς είναι ένας σημαντικός παράγοντας, να έχουν θετική εξέλιξη.
<P>
Θα ήθελα να αφιερώσω την παρέμβασή μου σε δύο συμπληρωματικές πτυχές των όσων συμβαίνουν στην ΠΓΔΜ που σαφώς επηρεάζουν την Ευρωπαϊκή Ένωση. Η πρώτη είναι ότι σπάνια υπήρξαν τόσο δύσκολες δοκιμασίες για την εξωτερική εικόνα της Ευρωπαϊκής Ένωσης όσο οι διαδοχικές κρίσεις των Βαλκανίων και αυτό εξακολουθεί να αληθεύει. Παρότι υπάρχει ουσιαστική βελτίωση μετά τον ορισμό του Ύπατου Εκπροσώπου - του κ. Σολάνα - τη διαχείριση και τη συνεργασία του με τον Επίτροπο Patten και το Συμβούλιο, είναι προφανές ότι όλη η βούληση και οι προσπάθειές μας θα πρέπει να προσανατολισθούν προς την αποτελεσματικότητα της δράσης μας και τη διάσωση του πολιτικού μας κύρους, δεδομένου ότι για την εικόνα της Ένωσης - και σήμερα κατέστη σαφές στις παρεμβάσεις του Προέδρου Verhofstadt και των κκ. Patten και Michel - διακυβεύουμε πολλά.
<P>
Μια άλλη σημαντική επίδραση στην Ευρωπαϊκή Ένωση - η οποία δεν αναφέρθηκε και είναι έμμεση, αλλά πολύ σημαντική - είναι ο αντίκτυπος που έχει στη διαδικασία της διεύρυνσης. Παρότι είναι τυχαίο, οι χώρες που συνορεύουν άμεσα με την ΠΓΔΜ - συγκεκριμένα η Βουλγαρία ή η Ρουμανία - συμβαίνει να είναι χώρες που αντιμετωπίζουν σημαντικές δυσκολίες για την επίτευξη επαρκούς οικονομικής ανάπτυξης ενόψει της διεύρυνσης και της διαπραγμάτευσης. Πιστεύω πως αυτή η γειτονία επιδρά αρνητικά στη σύγκρουση όσον αφορά πολλές πτυχές - όχι μόνο την οικονομική - και πολύ άμεσα στη διαδικασία άμεσων επενδύσεων σε αυτές τις χώρες. Πιστεύω πως αυτό πρέπει να ληφθεί πολύ σοβαρά υπόψη στην παρέμβασή μας και στην παρέμβαση των χωρών μας, γιατί χώρες όπως η Βουλγαρία, επί παραδείγματι, έχουν συμβάλει πολύ θετικά στη σταθερότητα της περιοχής.

<SPEAKER ID=49 NAME="Lagendijk">
 - (NL) Κύριε Πρόεδρε, κύριε Επίτροπε, Πρόεδρε του Συμβουλίου, επιτρέψτε μου να αρχίσω εκφράζοντας το εγκώμιό μου για τη συμπεριφορά της Ευρωπαϊκής Ένωσης, του Συμβουλίου και της Επιτροπής μέχρι τώρα. Μίλησαν με μία φωνή, γιατί κάποτε συνέβαινε κάτι διαφορετικό στα Βαλκάνια, και αυτό άσκησε μια ιδιαίτερα κατευναστική επίδραση, και ορθά, επί της χρήσης βίας και δόθηκε έμφαση στην εξεύρεση μίας πολιτικής λύσης.
<P>
Εντούτοις, έχω δύο ανησυχίες.
<P>
Η μία αφορά τη σύνδεση μεταξύ της βοήθειας της ΕΕ με τον εποικοδομητικό ρόλο των μερών. Αυτό ακούγεται πολύ άκαμπτο. Φυσικά η βοήθεια δεν είναι αυτονόητη. Αλλά - και αυτό αποτελεί ερώτηση προς την Επιτροπή - θα αποσύρουμε τη βοήθειά μας προς το αλβανικό πανεπιστήμιο γλωσσών στο Τέτοβο, εάν η στάση των αλβανικών κομμάτων στην κυβέρνηση δεν μας αρέσει ή θα σταματήσουμε την υλοποίηση υποδομής μικρής κλίμακας, εάν οι συμβιβασμοί των μακεδονικών κομμάτων δεν μας αρέσουν; Σε αυτό θα ήμουν ιδιαίτερα προσεκτικός. Είμαι υπέρ της άσκησης πίεσης, είμαι υπέρ της παρέμβασης στην ΕΕ, αλλά είμαι εναντίον των γενικών απειλών. Το συγκεκριμένο ερώτημά μου προς την Επιτροπή είναι κατά πόσο αυτό συνδέεται με τα χρήματα της νέας βοήθειας, γιατί νομίζω ότι κάτι τέτοιο κατάλαβα από τα λόγια του Επιτρόπου, ή αυτό ισχύει και για την υφιστάμενη βοήθεια. Με άλλα λόγια, υπάρχει κάποια στιγμή κατά την οποία η Ευρωπαϊκή Επιτροπή λέει: "Η στάση σας, μέρη, δεν μας αρέσει, για αυτό σταματάμε τη χορήγηση του συνόλου της βοήθειας ή μερών της" .
<P>
Η δεύτερη ανησυχία μου αφορά τη σύναψη μιας συμφωνίας. Έχει ειπωθεί ότι θα υπάρξει στρατιωτική συμμετοχή, μόνο εάν υπάρξει συμφωνία στην κυβέρνηση και μία συμφωνία με τους αντάρτες, αλλά σε αυτό το τελευταίο σημείο, κατά τη γνώμη μου, υπάρχει ένα πρόβλημα. Επειδή ο ειδικός εκπρόσωπος, κ. Lιotard, και ο κ. Swoboda τον έχει ήδη αναφέρει, δήλωσε, μάλιστα, πριν να φτάσει στην περιοχή, ότι πρέπει να ξεκινήσουν διαπραγματεύσεις με τους αντάρτες. Ο κόσμος ήταν πολύ μικρός. Ο κ. Lιotard δεν μπορούσε σχεδόν να εισέλθει στη Μακεδονία. Αλλά εάν η κυβέρνηση δεν επιθυμεί να διαπραγματευτεί τους αντάρτες, ποιος τότε θα διαπραγματευτεί με τους αντάρτες; Βρίσκεται η Επιτροπή πίσω από αυτή την κατάσταση ή έχει αναμιχθεί σε διαπραγματεύσεις; Έχει αναμιχθεί το Συμβούλιο; Κάποιος πρέπει να συνδέσει την κυβερνητική συμφωνία και τους αντάρτες. Δεν έχω καμία συμπάθεια για τους αντάρτες και πιστεύω ότι αυτοί πρέπει να σταματήσουν τη βία, αλλά μία συμφωνία χωρίς τη συγκατάθεση των ανταρτών δεν αποτελεί συμφωνία, είτε το θέλουμε είτε όχι. Επομένως, υπάρχει ένας κρίκος που λείπει ανάμεσα στην κυβερνητική συμφωνία και τη συμφωνία με τους αντάρτες. Η ερώτησή μου προς το Συμβούλιο και την Επιτροπή είναι: ποιος είναι διατεθειμένος να συνδέσει τις δύο υποθέσεις;

<SPEAKER ID=50 NAME="Παπαγιαννάκης">
Κύριε Πρόεδρε, θα ήθελα να σας πω ότι η ομάδα μας είναι συντριπτικά υπέρ της ενότητας και του εκδημοκρατισμού της ΠΓΔΜ, και κυρίως υπέρ της εξασφάλισης των δικαιωμάτων σε όλους τους ανθρώπους που ζουν εκεί, σε όλους τους πολίτες. Το έχουμε ξαναπεί, αλλά φαίνεται ότι δεν μας έχουν καμία εμπιστοσύνη. Και αναρωτιέμαι γιατί οι κάτοικοι της περιοχής δεν έχουν εμπιστοσύνη στην Ευρωπαϊκή Ένωση.
<P>
Ανέφεραν συνάδελφοι παραδείγματα, τα όπλα του UΗK, τη μεταφορά των ανταρτών με κλιματιζόμενα λεωφορεία και υπό την συνοδεία του ΝΑΤΟ για να συνεχίσουν τον πόλεμο σε άλλες περιοχές, τις δηλώσεις του κ. Lιotard... Πρόκειται για γκάφα ή για υπολογισμένη δήλωση; Και τώρα ακούσαμε από εσάς, κύριε Πρόεδρε του Συμβουλίου, να ζητάτε ένα "contact minimum" ­ έτσι το άκουσα ­ με τους αντάρτες για να προχωρήσουμε σε πολιτική λύση. Δεν είναι αυτοί που ο κ. Robertson αποκαλούσε μέχρι πριν από λίγες μέρες εγκληματίες; Πού χάθηκε ο κ. Robertson; Σας ακούσαμε να επικαλείστε τον κ. Badinter. Ποιες είναι οι θέσεις του Badinter; Αν θυμάμαι καλά από τον τύπο, ο κ. Badinter είπε "όχι κράτος δύο ξεχωριστών εθνοτήτων" . Το υποστηρίζετε; Ακούσαμε τον κ. Patten να λέει "όχι χρήματα αν δεν βρεθεί πολιτική λύση" . Δηλαδή εξαρτώμεθα από την πολιτική βούληση των ανταρτών.
<P>
Δεν υπάρχει συμμετρία ανάμεσα στις δύο πλευρές. Λυπάμαι. Για άλλους λόγους, δικούς τους, δεν θέλουν να ανακατευθούν η Ευρωπαϊκή Ένωση και το ΝΑΤΟ ώστε να στηρίξουν την νόμιμη κυβέρνηση και λένε "βρέστε τα μεταξύ σας" . Δεν υπάρχει συμμετρία. Ήμουνα στα Σκόπια και συζήτησα όχι με τους αντάρτες, αλλά με τα εκεί επίσημα αλβανικά κόμματα και μου είπαν "δεν θέλουμε την αρχή της πλειοψηφίας στα μεγάλα θέματα" . Δεν έχει σημασία εάν αυτό το βέτο θα το ασκεί κάποιος αντιπρόεδρος ή αν θα προβλέπεται γι' αυτό κάποια άλλη διαδικασία στο Σύνταγμα. Αν πάμε προς αυτή την κατεύθυνση, πάμε προς την διάλυση του κράτους. Χρειάζεται λοιπόν πιο στέρεη, πιο σοβαρή, πιο αξιόπιστη υποστήριξη από την Ευρωπαϊκή Ένωση για την ενότητα και τον εκδημοκρατισμό ­ μαζί πάνε αυτά ­ αυτού του κράτους. Αλλιώς θα έχουμε άλλη μια αποτυχία στην πολιτική μας στα Βαλκάνια. Δεν θα είναι η πρώτη φορά!

<SPEAKER ID=51 NAME="Sakellariou">
Κύριε Πρόεδρε, κύριε Πρόεδρε του Συμβουλίου, Επίτροπε κύριε Patten, καταρχάς θα ήθελα να εκφράσω την ικανοποίηση και τα συγχαρητήριά μου στον Ύπατο Εκπρόσωπο για την ΚΕΠΠΑ και στον Επίτροπο Patten, γιατί πιστεύω ότι στην προσπάθειά μας να επιλύσουμε αυτή τη διένεξη δείχνουμε και τα πρώτα στοιχεία της ΚΕΠΠΑ.
<P>
Ο κ. Patten μίλησε για την ευθύνη που έχουμε στην περιοχή. Κύριε Επίτροπε, θέλω να προχωρήσω ένα βήμα παραπέρα και να αναφέρω τα λάθη που έγιναν. Κατά τη γνώμη μου στην προκείμενη περίπτωση δεν έγιναν δύο πράγματα, τα οποία υπάρχουν στο ψήφισμα 1244. Το ένα είναι ο αφοπλισμός του UCK στο Κοσσυφοπέδιο και το δεύτερο η διάλυση του UCK στο Κοσσυφοπέδιο. Δεν έγινε τίποτα από τα δύο. Αντίθετα μάλιστα! Δώσαμε στον UCK δομές, τις οποίες δεν τις είχε.
<P>
Η αμαρτία έχει όνομα, γιατί ο εντεταλμένος του Γενικού Γραμματέα του ΟΗΕ - Bernard Kouchner ονομάζεται - απέτυχε να το κάνει. Πρέπει να το πούμε ανοιχτά εδώ. Γι' αυτό το λόγο δεν προσφέρουμε μόνο τις καλές υπηρεσίες μας για την επίλυση της διαμάχης, αλλά είμαστε υποχρεωμένοι να διορθώσουμε και τα λάθη που κάναμε.
<P>
Εκφράζω την ικανοποίησή μου για την ετοιμότητα του ΝΑΤΟ. Ο αφοπλισμός των τρομοκρατών του UCK μου επιτρέπει να τους αποκαλέσω αυτό που ακριβώς είναι: τρομοκράτες και εγκληματίες και όχι αντάρτες! Αυτοί οι τρομοκράτες του UCK πρέπει να αφοπλιστούν και το ΝΑΤΟ προσφέρεται γι' αυτό το σκοπό. Αναρωτιέμαι γιατί πρέπει να στείλουμε τώρα εκεί 3 000 ακόμη στρατιώτες υπό τις γνωστές συνθήκες, αφού μπορούσαμε να αφοπλίσουμε αυτούς τους εγκληματίες στο Κοσσυφοπέδιο και να διαλύσουμε τις οργανώσεις τους.
<P>
In keinem Fall - und da bin ich mit Frau Pack und den anderen Rednern vollkommen einverstanden - darf die NATO durch Dauerprδsenz eine Trennung des Landes entlang ethnischer Grenzen vornehmen und diese Spaltung durch die Prδsenz und den guten Willen zu helfen zementieren.Σε καμία περίπτωση - και σα αυτό το σημείο συμφωνώ πλήρως με την κ. Pack και τους άλλους ομιλητές - δεν πρέπει το ΝΑΤΟ να προχωρήσει με τη διαρκή του παρουσία σε διχοτόμηση της χώρας κατά μήκος εθνικών συνόρων και να παγιώσει αυτή τη διχοτόμηση με την παρουσία του και την καλή θέληση.
<P>
Το ΝΑΤΟ πρέπει να εμπλακεί στη Μακεδονία με μια πολύ συγκεκριμένη αποστολή: να πραγματοποιήσει τον αφοπλισμό.

<SPEAKER ID=52 NAME="Frahm">
DA) Κύριε Πρόεδρε, θεωρώ ότι πρέπει να θυμηθούμε πώς αντιμετώπισε τη σύγκρουση στο Κοσσυφοπέδιο ο πολυεθνικός μακεδονικός πληθυσμός. Δέχτηκαν περίπου 250 000 πρόσφυγες, αριθμός πάρα πολύ μεγάλος εάν σκεφτούμε πόσο μικρός είναι ο δικός τους πληθυσμός. Δεν πρέπει να το ξεχάσουμε αυτό τώρα που τα πράγματα είναι τόσο άσχημα στη Μακεδονία. Πιστεύω επίσης ότι πρέπει να προσέξουμε ότι ο αλβανικός πληθυσμός της Αλβανίας δεν συμμετέχει στην εν λόγω σύρραξη. Κατά τα φαινόμενα επειδή βλέπουν τη δυνατότητα ότι η ειρήνη μπορεί να τους εγγυηθεί ένα μέλλον. Βλέπουν την οικονομική ανάπτυξη και μπορούν να δουν μια ανάπτυξη, μια δημοκρατική ανάπτυξη. Αυτή την ανάπτυξη έχει ανάγκη ολόκληρη η εν λόγω περιοχή. Δεν μπορώ να μην σας υπενθυμίσω πόσο εύκολο ήταν για τα κράτη μέλη του ΝΑΤΟ και για πολλά κράτη μέλη της ΕΕ να βρουν χρήματα τότε που έπρεπε να βομβαρδίσουμε την πρώην Γιουγκοσλαβία. Πού είναι η ίδια θέληση να βρεθούν χρήματα τώρα που υπάρχει ανάγκη για ανοικοδόμηση, που υπάρχει ανάγκη για οικονομική και κοινωνική ανάπτυξη της περιοχής; Αυτός είναι ο πυρήνας της όλης διαδικασίας ειρήνευσης. Αφορά την εύρεση πόρων ώστε να μπορέσουμε να βρούμε και τον δρόμο.

<SPEAKER ID=53 NAME="Κατηφόρης">
Κύριε Πρόεδρε, με ιδιαίτερη ανησυχία βλέπουμε σε μια χώρα, που έχει κοινά σύνορα με την δική μου, να συνεχίζονται οι ένοπλες συγκρούσεις, τη στιγμή που διεξάγονται έντονες διαπραγματεύσεις ακριβώς για την οριστική ρύθμιση των διαφορών που έχουν προκαλέσει τις συγκρούσεις. Ο χωρισμός των λαών, το μάντρωμα των λαών ύστερα από κάποιον πόλεμο ή κάποια επανάσταση πίσω από οχυρωμένα σύνορα, που επιπλέον κανείς δεν τα θεωρεί οριστικά, ώστε και αυτά καταλήγουν να γίνονται πηγή νέων συγκρούσεων, αποτελεί δυστυχώς την ιστορική εμπειρία της περιοχής μας στα Βαλκάνια. Η εθνοκάθαρση υπήρξε η μέθοδος επιβολής αυτών των λύσεων για αιώνες.
<P>
Αυτό που βλέπουμε στην γειτονική μας χώρα είναι η επανάληψη της πανάρχαιας συνταγής με κύριο δράστη αυτή τη φορά τους οργανωμένους ένοπλους αλβανούς εξτρεμιστές που, όπως συμβαίνει πάντοτε, εκμεταλλεύονται τη συχνά δικαιολογημένη εθνική δυσαρέσκεια των πολλών, αλλά άοπλων, συμπατριωτών τους για να τους εξωθούν στην εξόντωση των άλλων εθνοτήτων. Η Ευρωπαϊκή Ένωση εμφανίστηκε ως ιστορικά τελευταίος παράγων στη περιοχή, υποστηρίζοντας ορισμένες αρχές που, αν μπορέσουν πράγματι να επιβληθούν, θα λυτρώσουν την περιοχή από τον εφιάλτη της ιστορίας της.
<P>
Για να ισχύσουν όμως οι σύγχρονες ευρωπαϊκές λύσεις, θα πρέπει να πειστούν οι λαοί με διαφορετική εθνικότητα να εγκαταλείψουν το ξεχώρισμα και το κλείσιμο πίσω από τα σύνορα και να δεχθούν να συνυπάρξουν κάτω από την ίδια κρατική στέγη. Η φωτισμένη αυτή αρχή δοκιμάζεται σήμερα σε δυο χώρες της ευρύτερης περιοχής, στην πρώην Γιουγκοσλαβική Δημοκρατία της Μακεδονίας και την Κύπρο. Τα κέρδη για τους λαούς από μιαν ευρωπαϊκού τύπου λύση θα ήταν ανυπολόγιστα· προϋποθέτουν όμως την ακύρωση της ένοπλης βίας ως μεθόδου εκβιασμού ιστορικών εξελίξεων και, στο σημείο αυτό, η Ευρωπαϊκή Ένωση δεν έχει διαπρέψει, ούτε στην περίπτωση της Κύπρου, ούτε στην περίπτωση της πρώην Γιουγκοσλαβικής Δημοκρατίας της Μακεδονίας. Δεν έχει δείξει σθένος απέναντι σε εκείνους που ασκούν την βία· ή δείχνει το σθένος της μονόπλευρα. Η ακύρωση της βίας δεν γίνεται με διασκέψεις και ομιλίες και επισκέψεις, ιδίως όταν συνοδεύεται από την αθέτηση διεθνών υποχρεώσεων· δεν γίνεται με το να υποκύπτει κανείς στον πειρασμό των παλιών αποικιακών δυνάμεων και να υιοθετεί ευνοούμενους οπλοφόρους από ορισμένη εθνικότητα. Έχει κανείς την εντύπωση ότι το ΝΑΤΟ συμπεριφέρεται σαν να πρόκειται οι οπλοφόροι Αλβανοί να εξελιχθούν στους Γκούρκας της περιοχής.
<P>
Ήταν υποχρέωση των δυνάμεων που έκαναν την επέμβαση στο Κοσσυφοπέδιο να αφοπλίσουν τον UΗK· δεν το έκαναν. Ήταν υποχρέωσή τους να επιβάλουν μια ζώνη ασφαλείας γύρω από το Κοσσυφοπέδιο· δεν το έκαναν ή το έκαναν μονόπλευρα εις βάρος των Σέρβων και ανέχθηκαν τον UΗK να μπαινοβγαίνει ανεξέλεγκτα. Είναι γνωστό ότι ο UΗK ενισχύεται και από εμπόριο ναρκωτικών και από εράνους που γίνονται στις χώρες μας. Γράφτηκε στον τύπο ότι η αμερικανική κυβέρνηση πάγωσε αλβανικούς λογαριασμούς που χρηματοδοτούσαν τον UΗK. Τίποτα τέτοιο δεν έκαναν οι ευρωπαϊκές χώρες. Πώς περιμένουμε να ακυρωθεί η ένοπλη βία, να χάσει το κύρος της στα μάτια των λαών, όταν ανεχόμαστε τους ευνοουμένους οπλοφόρους όπως στην Γιουγκοσλαβία ή έναν στρατό 30 χρόνων κατοχής όπως στην Κύπρο;
<P>
Και όσο δεν δείχνουμε εμείς την αποφασιστικότητα που επιβάλλεται, αποτελεί υποκρισία να λέμε στους λαούς που συγκρούονται επιτόπου ότι είναι υπεύθυνοι για τις τραγωδίες που τους συμβαίνουν. Είναι υπεύθυνοι, αλλά είμαστε και εμείς συνυπεύθυνοι, κύριε Επίτροπε, για τον ιστορικό εφιάλτη που ξαναξύπνησε στα Βαλκάνια.

<SPEAKER ID=54 NAME="Swoboda">
Καταλαβαίνω ότι ο ασκών την Προεδρία του Συμβουλίου δεν απαντά λόγω έλλειψης χρόνου. Πολλές Ομάδες ανησυχούσαν σοβαρά για τους εξοπλισμούς στα Βαλκάνια και τον μη αφοπλισμό στην περιοχή. Ελπίζω ότι, ακόμα και αν δεν μπορεί να απαντήσει τώρα ο ασκών την Προεδρία, θα λάβει πολύ σοβαρά υπόψη τις ανησυχίες όλων των Ομάδων και θα τις διαβιβάσει στο Συμβούλιο Υπουργών. Πρόκειται για ένα μόνιμο, και όχι για ένα απλά τοπικό, πρόβλημα.

<SPEAKER ID=55 LANGUAGE="FR" NAME="Michel">
. (FR) Κυρία Πρόεδρε, κυρίες και κύριοι βουλευτές, θα απαντήσω πολύ σύντομα στο σύνολο των ζητημάτων που ετέθησαν.
<P>
Καταρχάς, η Προεδρία θα καταβάλει κάθε προσπάθεια για να εξασφαλίσει ενισχυμένη παρουσία της Ευρωπαϊκής Ένωσης στην περιοχή. Από την άποψη αυτή, η Πρώην Γιουγκοσλαβική Δημοκρατία της Μακεδονίας είναι κλασικό παράδειγμα του γενικού στόχου μας να αυξηθεί η ορατότητα και η αποτελεσματικότητα της εξωτερικής δράσης της Ένωσης. Όπως και σεις, λυπούμεθα για τις εθνοτικές εντάσεις που επηρεάζουν μέχρι και τις δομές της κυβέρνησης.
<P>
Όσον αφορά τον αφοπλισμό, αυτή τη στιγμή πραγματοποιείται σε εθελοντική βάση υπό την επίβλεψη του ΝΑΤΟ. Αλλά, όπως είπε ο Επίτροπος Patten, πρέπει να δοθεί προτεραιότητα στην επανάληψη του πολιτικού διαλόγου.
<P>
Όσον αφορά τις επιπτώσεις της κρίσης για τη διεύρυνση, θα ήθελα να υπενθυμίσω εδώ τη διαδικασία που εγκαινιάστηκε στο Ζάγκρεμπ για τον εξευρωπαϊσμό των Βαλκανίων, για την επίτευξη συμφωνίας μέσω διαπραγματεύσεων. Η κ. Lagendijk μου έθεσε το ερώτημα αν υπάρχουν επαφές και με ποιο τρόπο οργανώνονται. Θα σας πω απλώς αυτό. Για να επιτευχθεί συμφωνία κατόπιν διαπραγματεύσεων, απαιτούνται κάθε είδους επαφές, ευκαιρίες απόκτησης επαφών με τους αντάρτες και ασφαλώς υπόκεινται, κυρία Lagendijk, στην εκτίμηση εκείνων που είναι επιφορτισμένοι με τις διαπραγματεύσεις.

<SPEAKER ID=56 NAME="Πρόεδρος">
Κύριε Υπουργέ, σας ευχαριστώ για τις απαντήσεις σας.
<P>
Η συζήτηση έληξε.
<P>
Προχωρούμε στις ψηφοφορίες.
<P>
  

<SPEAKER ID=57 NAME="Mayer, Hans-Peter">
Κυρία Πρόεδρε, αγαπητοί συνάδελφοι, αναφέρομαι σε κάτι επίκαιρο: όλοι μας δεχόμαστε ομάδες επισκεπτών και χαιρόμαστε όταν πολλοί πολίτες της ΕΕ έρχονται σ' εμάς, όπως για παράδειγμα εδώ στις συνεδριάσεις της Ολομέλειας. Γνωρίζουμε επίσης ότι είναι δύσκολο να βρεθεί ξενοδοχείο για πενήντα επισκέπτες. Γι' αυτό οι επισκέπτες πρέπει να μένουν σε ξενοδοχεία που δεν βρίσκονται στο Στρασβούργο, αλλά στα περίχωρα. Θέλουμε βέβαια να έρθουμε κοντά στους πολίτες και να υπάρχουν προσωπικές συζητήσεις μεταξύ των πολιτών της Ένωσης και των βουλευτών. Αυτό συμβαίνει από τη μια με επισκέψεις στο Ευρωπαϊκό Κοινοβούλιο, και από την άλλη με τον να πηγαίνει ο βουλευτής στους επισκέπτες στο ξενοδοχείο και να μιλά εκεί μ' αυτούς.
<P>
Ταξιδεύουμε ως βουλευτές στη Χιλή, ·. τη Νότια Αφρική ··
<P>
(Η Πρόεδρος αφαιρεί το λόγο από τον ομιλητή)

<SPEAKER ID=58 NAME="Πρόεδρος">
Δεν έχω αντίρρηση να θεωρήσω ότι πρόκειται για ένσταση επί της διαδικασίας, αλλά στην περίπτωση αυτή δικαιούσθε μόνον ένα λεπτό.
<P>

<CHAPTER ID=3>
ΨΗΦΟΦΟΡIΕΣ
<SPEAKER ID=59 NAME="Maes">
 - (NL) Πριν πραγματοποιηθεί ψηφοφορία για το θέμα αυτό, θα ήθελα να ανακοινώσω, κυρία Πρόεδρε, ότι, εξαιτίας της καλής πορείας των θεμάτων, είμαι διατεθειμένη να αποσύρω τις τροπολογίες μου που σχετίζονται με τις νάρκες και, κυρίως, να επισύρω την προσοχή στην καταπολέμηση των προσιτών σε όλους βιολογικών ναρκών. Θα επιθυμούσα σχετικά να διαπραγματευτώ περαιτέρω με την Επιτροπή, αλλά δεν πρόκειται να επιμείνω περισσότερο στην τροπολογία μου, υπό την προϋπόθεση ότι μπορούμε ακόμη να συζητήσουμε το θέμα.
<P>
(Το Σώμα εγκρίνει την κοινή θέση)
<P>
Απλοποιημένη διαδικασία - Διαδικασία χωρίς έκθεση
<P>
Τροποποιημένη πρόταση κανονισμού του Συμβουλίου σχετικά με τη δράση κατά των ναρκών ξηράς κατά προσωπικού σε τρίτες χώρες άλλες από τις αναπτυσσόμενες χώρες (COM(2000)0880 - C5-0053/2001 - 2000/0062(CNS)) (Επιτροπή Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής)
<P>
(Το Σώμα εγκρίνει την πρόταση της Επιτροπής)
<P>
Πρόταση οδηγίας του Συμβουλίου για την τροποποίηση των οδηγιών 66/401/ΕΟΚ, 66/402/ΕΟΚ και 66/403/ΕΟΚ περί εμπορίας σπόρων προς σπορά κτηνοτροφικών φυτών, σπόρων δημητριακών προς σπορά και σπόρων γεωμήλων προς φύτευση (COM(2001) 186 - C5-0163/2001 - 2001/0089(CNS)) (Επιτροπή Γεωργίας και Ανάπτυξης της Υπαίθρου)
<P>
(Το Σώμα εγκρίνει την πρόταση της Επιτροπής)
<P>
Έκθεση (A5-0246/2001) της κ. Randzio-Plath, εξ ονόματος της Επιτροπής Οικονομικής και Νομισματικής Πολιτικής, σχετικά με τη σύσταση της Ευρωπαϊκής Κεντρικής Τράπεζας για κανονισμό του Συμβουλίου που τροποποιεί τον κανονισμό (ΕΚ) αριθ. 2531/98 της 23ης Νοεμβρίου 1998 σχετικά με την εφαρμογή ελαχίστων αποθεματικών από την Ευρωπαϊκή Κεντρική Τράπεζα (ΕΚΤ(2001) 2 - C5-0141/2001 - 2001/0805(CNS))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0215/2001) του κ. Heaton-Harris, εξ ονόματος της Επιτροπής Ελέγχου του Προϋπολογισμού, για την ειδική έκθεση αριθ. 6/2000 του Ευρωπαϊκού Ελεγκτικού Συνεδρίου σχετικά με την παροχή κοινοτικών επιδοτήσεων επιτοκίου για δάνεια που χορηγήθηκαν από την Ευρωπαϊκή Τράπεζα Επενδύσεων στις μικρομεσαίες επιχειρήσεις στο πλαίσιο της προσωρινής δανειοδοτικής διευκόλυνσης, συνοδευόμενη από τις απαντήσεις της Επιτροπής (C5-0023/2001 - 2001/2015(COS))
<P>
καθώς και την ειδική έκθεση αριθ. 3/1999 του Ευρωπαϊκού Ελεγκτικού Συνεδρίου για τη διαχείριση και τον έλεγχο των επιδοτήσεων επιτοκίου εκ μέρους της Επιτροπής, συνοδευόμενη από τις απαντήσεις της Επιτροπής (C5-0158/2001 - 2001/2015(COS))
<P>
(Το Σώμα εγκρίνει το ψήφισμα)
<P>
Έκθεση (A5-0237/2001) του κ. Lehne, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το κοινό κείμενο που ενέκρινε η επιτροπή συνδιαλλαγής όσον αφορά οδηγία του Ευρωπαϊκού Κοινοβουλίου και του Συμβουλίου για το δίκαιο των εταιρειών σχετικά με τις δημόσιες προσφορές εξαγοράς (C5-0221/2001 - 1995/0341(COD))
<P>
Πριν από την ψηφοφορία

<SPEAKER ID=60 NAME="Lehne">
Κυρία Πρόεδρε, σας ζητώ το λόγο για μια στιγμή, γιατί θέλω να καταστήσω σαφές, λόγω των διαφορετικών πληροφοριών που βρίσκονται στο τραπέζι υπό τη μορφή ψηφοδελτίων, ότι όσοι συμφωνούν με την άποψη του εισηγητή πρέπει να ψηφίσουν στην προκείμενη περίπτωση κατά της έκθεσης αυτής. Όποιος λοιπόν συμφωνεί με τη γνώμη του εισηγητή πρέπει να ψηφίσει κατά της έκθεσης.
<P>
(Χειροκροτήματα) (Μετά την ψηφοφορία επί του κοινού σχεδίου της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, η Πρόεδρος, αφού διαπίστωσε ότι υπάρχει ισοψηφία, αναφέρεται στον Κανονισμό)
<P>
Πρόεδρος. Σε αυτή τη λεπτή κατάσταση, θα ακολουθήσουμε αυστηρά τον Κανονισμό, όπως κάνουμε πάντα.
<P>
Πρόκειται για το άρθρο 128, παράγραφοι 2 και 3, σύμφωνα με τις οποίες, σε περίπτωση ισοψηφίας επί ψηφοφορίας για το σύνολο της ημερήσιας διάταξης ή επί κειμένου που τίθεται σε ψηφοφορία κατά τμήματα, το κείμενο που τίθεται σε ψηφοφορία τεκμαίρεται ότι γίνεται δεκτό, αλλά ότι "σε κάθε άλλη περίπτωση ισοψηφίας, επιφυλασσομένων των άρθρων που απαιτούν ειδική πλειοψηφία, το κείμενο ή η πρόταση που τίθεται σε ψηφοφορία τεκμαίρεται ότι απορρίπτονται" . Συνεπώς, το κείμενο απορρίπτεται.
<P>
(Ζωηρά χειροκροτήματα)
<P>
Νομίζω ότι η έννοια της διάταξης είναι προφανής.
<P>
Υπάρχουν αντιρρήσεις;

<SPEAKER ID=61 NAME="McMillan-Scott">
Κυρία Πρόεδρε, υπό τις παρούσες συνθήκες, πρέπει να σας υποβάλω μια προσωπική ερώτηση. Εάν όμως λάβατε μέρος στη σχετική ψηφοφορία, δεν θα σας θέσω την ερώτηση. Λάβατε μέρος στην ψηφοφορία;

<SPEAKER ID=62 NAME="Πρόεδρος">
Όχι, κύριε McMillan-Scott, δεν ψήφισα. Ενήργησα όπως όλοι, εξάλλου, οι πρόεδροι που προηγήθηκαν, οι οποίοι ακολουθούσαν πάντα το σοφό κανόνα να ψηφίζουν μόνον σε πολύ-πολύ εξαιρετικές περιπτώσεις, αλλά όχι για προβλήματα για τα οποία υπάρχει τέτοια διάσταση στο Σώμα.

<SPEAKER ID=63 NAME="McMillan-Scott">
Κυρία Πρόεδρε, η επιτροπή συνδιαλλαγής έχει την άποψη ότι η Πρόεδρος του Κοινοβουλίου θα έπρεπε να ψηφίσει επ' αυτού του θέματος ...
<P>
(Ανάμικτες αντιδράσεις)
<P>
... και εάν το είχε πράξει, η διαδικασία συνδιαλλαγής θα είχε γίνει δεκτή. Αυτή πιστεύω ότι είναι η ουσία.
<P>
(Ανάμικτες αντιδράσεις)

<SPEAKER ID=64 NAME="Πρόεδρος">
Κύριε McMillan-Scott, έχετε κάθε δικαίωμα να πιστεύετε ότι δεν έπραξα σωστά. Το σκέφθηκα πολύ προηγουμένως. Δεν απέκλεισα το ενδεχόμενο να βρεθώ σε αυτή την κατάσταση. Ενήργησα όπως μου υπαγόρευε η συνείδησή μου. Είναι πολύ πιθανόν ότι δεν ενήργησα σωστά, αλλά έτσι έχουν τα πράγματα.
<P>
(Χειροκροτήματα)

<SPEAKER ID=65 NAME="Nassauer">
Κυρία Πρόεδρε, κυρίες και κύριοι, κάθε Πρόεδρος είναι ελεύθερος να ψηφίσει υπέρ ή κατά. Είναι δική σας απόφαση. Το αποτέλεσμα αυτό είναι απόλυτα σαφές. Η έκθεση δεν έτυχε της πλειοψηφίας, και δεν θα πρέπει να αμφισβητήσουμε το αποτέλεσμα. Διαφορετικά θα ερχόμασταν σε αντίθεση με την αποτελεσματικότητα της απόφασης αυτού του Σώματος.
<P>
(Χειροκροτήματα)

<SPEAKER ID=66 NAME="Πρόεδρος">
Επισημαίνω, εξάλλου, στον κ. McMillan-Scott ότι προδικάζει τι θα ψήφιζα.
<P>
(Γέλια)

<SPEAKER ID=67 NAME="Schulz">
Κυρία Πρόεδρε, αγαπητοί συνάδελφοι, κυρία Fontaine, απευθύνομαι κυρίως σε σας προσωπικά. Δεν είμαι από τους βουλευτές, που συμβάλλουν τα μέγιστα στο Σώμα αυτό για να περνάμε εδώ ευχάριστες ώρες, αλλά σήμερα θέλω να σας ευχαριστήσω πολύ που κάνατε δύο πράγματα. Πρώτον, δώσατε στον κ. McMillan-Scott τη σωστή απάντηση. Σας συγχαίρω.
<P>
(Χειροκροτήματα) Δεύτερον, εξετάσατε την περίπτωση στην ημερήσια διάταξη. Παραθέσατε το κείμενο της ημερήσια διάταξη και εξαλείψατε έτσι κάθε αμφιβολία. Μετά διαπιστώσατε την ολοκλήρωση της ψηφοφορίας λέγοντας "απορρίπτεται" . Κάνατε λοιπόν αυτό που πρέπει να κάνει κάθε Πρόεδρος που εργάζεται σοβαρά. Σας ευχαριστώ.
<P>
(Χειροκροτήματα)
<SPEAKER ID=68 NAME="Cox">
Κυρία Πρόεδρε, ζητώ συγνώμη από εσάς και από τους συναδέλφους σε περίπτωση που καταχρώμαι της υπομονής τους λαμβάνοντας το λόγο, αλλά εφόσον δείξατε ανοχή σε ορισμένους άλλους, θα ήθελα να εκφράσω μια πολύ σύντομη άποψη.
<P>
Σέβομαι απόλυτα την προσωπική σας επιλογή. Ως προς την ψηφοφορία, δώσατε τη σωστή ερμηνεία. Λυπούμαι εντελώς για το αποτέλεσμα, αλλά ως δημοκράτες πρέπει να δεχθούμε τις νόμιμες διαδικασίες. Εξ ονόματος της Ομάδας των Φιλελευθέρων Δημοκρατών, θα ήθελα να υποβάλω ένα ερώτημα στην Ευρωπαϊκή Επιτροπή. Με τη μορφή που υποβλήθηκε, είναι προφανές ότι η οδηγία σχετικά με τις εξαγορές και τις συγχωνεύσεις έχει πλέον απορριφθεί. Επειδή πρόκειται για ένα τόσο σημαντικό και θεμελιώδες ζήτημα, ελπίζω να μην εγκαταλείψουμε την προσπάθεια λόγω αυτής της δυσκολίας. Πρέπει να διδαχθούμε από τη δυσκολία και καλώ την Επιτροπή να διπλασιάσει τις προσπάθειές της και να υποβάλει μια νέα πρόταση το συντομότερο δυνατό, έτσι ώστε να προωθήσουμε τη μεταρρύθμιση της Λισαβόνας. Δεν μπορούμε να στείλουμε από αυτό το Κοινοβούλιο το μήνυμα ότι στην Ευρωπαϊκή Ένωση δεν ενδιαφερόμαστε για τη θεμελιώδη οικονομική δυναμική. Το Συμβούλιο και η Επιτροπή μπορούν να μας βοηθήσουν σ' αυτό.
<P>
(Χειροκροτήματα)

<SPEAKER ID=69 NAME="Πρόεδρος">
Η Επιτροπή άκουσε την εισήγησή σας, κύριε Cox.
<P>
Σύσταση για τη δεύτερη ανάγνωση (A5-0227/2001), εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την κοινή θέση του Συμβουλίου ενόψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά την προαγωγή της ηλεκτρικής ενέργειας που παράγεται από ανανεώσιμες πηγές στην εσωτερική αγορά ηλεκτρικής ενέργειας (5583/1/2001 - C5-0133/2001 - 2000/0116(COD)) (Εισηγήτρια: κ. Rothe)
<P>
Πριν από την ψηφοφορία

<SPEAKER ID=70 LANGUAGE="ES" NAME="Barσn Crespo">
Κυρία Πρόεδρε, ζήτησα το λόγο πριν από άλλους συναδέλφους και θα ήθελα να πω καταρχάς σχετικά με τη δήλωσή σας ότι δεν πρόκειται για μία προσωπική σας θέση, και άλλοι Πρόεδροι είχαμε ακολουθήσει την ίδια γραμμή στο παρελθόν, τόσο ο κ. Hδnsch όσο και εγώ. Κατά τη γνώμη μου είναι απολύτως καταδικαστέο να υπάρχει ένα είδος αστυνομικής επιτήρησης της ψηφοφορίας των συναδέλφων. Πρόκειται για ένα ατομικό και προσωπικό δικαίωμα.
<P>
Σχετικά με την παρούσα οδηγία θέλω να απευθυνθώ όχι μόνο στην Επιτροπή, αλλά και στο Συμβούλιο. Πρόκειται για μία οδηγία, η οποία από τεχνικής απόψεως είναι περίπλοκη. η άσκηση των δικαιωμάτων μας δεν μπορεί να παρουσιάζεται ως ανευθυνότητα του Κοινοβουλίου. Έχουμε εργασθεί (και εσείς η ίδια ως εισηγήτρια στο παρελθόν) επ' αυτής και το μάθημα που πρέπει να αποκομίσουν σήμερα η Επιτροπή και το Συμβούλιο είναι ότι αν υπάρχει διπλή ανάγνωση στο Κοινοβούλιο και συνδιαλλαγή, τότε θα πρέπει επίσης να ληφθεί υπόψη το Κοινοβούλιο σε θέματα στα οποία, παρότι έχουμε προσφέρει πολλαπλές δυνατότητες διευθέτησης, συναντήσαμε ένα τείχος από πλευράς του Συμβουλίου και της Επιτροπής.
<P>
(Χειροκροτήματα)

<SPEAKER ID=71 NAME="Πρόεδρος">
Θα δώσω τώρα το λόγο στην κ. Rothe, η οποία επιθυμεί να προβεί σε μια σύντομη δήλωση επί της διαδικασίας.

<SPEAKER ID=72 NAME="Rothe">
Κυρία Πρόεδρε, σας ευχαριστώ που μου δώσατε για λίγο το λόγο. Θα ήθελα, για να αποφύγουμε τυχόν σύγχυση, να εξηγήσω εν συντομία ότι οι τροπολογίες 1-11, χωρίς τις τροπολογίες 2 και 4, αποτελούν συμβιβασμό, που συμφωνήθηκε με το Συμβούλιο ήδη από τώρα πριν από τη δεύτερη ανάγνωση - σχεδόν υπό την έννοια μιας ανεπίσημης διαδικασία συνδιαλλαγής. Σας παρακαλώ πραγματικά να τις εγκρίνετε, γιατί πιστεύω ότι πετύχαμε σημαντική βελτίωση της κοινής θέσης.

<SPEAKER ID=73 NAME="Πρόεδρος">
Σας ευχαριστώ, κυρία Rothe.
<P>
Σχετικά με την τροπολογία 11

<SPEAKER ID=74 NAME="Beysen">
 - (NL) Κυρία Πρόεδρε, θα ήθελα για λίγο να επισύρω την προσοχή σας για μία αναγκαία γλωσσική διόρθωση. Στο τελευταίο σκέλος της πρότασης της τροπολογίας 11, η ολλανδική μετάφραση πρέπει να προσαρμοστεί. Τώρα υπάρχει: "εάν η ιεραρχία σε αυτό το θέμα υπονομεύθηκε" . Αυτό πρέπει να γίνει, σε μία σωστή μετάφραση από τα αγγλικά, ως εξής: "εάν αυτή η ιεραρχία θα υπονομευόταν" .

<SPEAKER ID=75 NAME="Πρόεδρος">
Πολύ καλά, το σημειώνουμε προσεκτικά.
<P>
Σχετικά με το άρθρο 2, σημείο β)

<SPEAKER ID=76 LANGUAGE="FI" NAME="Korhola">
Κυρία Πρόεδρε, το θέμα μου είναι παρεμφερές. Θα ζητούσα να ληφθεί υπόψη στα πρακτικά ένα λάθος στη φινλανδική μετάφραση της κοινής θέσης σχετικά με την έκθεση Rothe. Το σημείο β του άρθρου 2 που αφορά τους ορισμούς θα έπρεπε να είναι διατυπωμένο ως εξής: "η βιομάζα από τη γεωργία, συμπεριλαμβανομένων των φυτικών και ζωικών υλικών, από τη δασοκομία και το βιοαποικοδομήσιμο κλάσμα των προϊόντων που προέρχονται από τις συναφείς τους βιομηχανίες, των αποβλήτων και των υποπροϊόντων αποβλήτων καθώς και το βιοαποικοδομήσιμο κλάσμα των βιομηχανικών και αστικών αποβλήτων" . Τώρα, δηλαδή, η λέξη "υποπροϊόν" έχει παραληφθεί στη φινλανδική μετάφραση. Δεν παρατήρησα καμία ατέλεια ως προς το σημείο αυτό στις μεταφράσεις στις άλλες γλώσσες.

<SPEAKER ID=77 NAME="Πρόεδρος">
Πολύ καλά. Ευχαριστώ που μας το υποδεικνύετε.
<P>
(Η Πρόεδρος κηρύσσει εγκριθείσα την κοινή θέση όπως τροποποιήθηκε)
<P>
Έκθεση (A5-0220/2001) του κ. Karas, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά τις δραστηριότητες ιδρυμάτων επαγγελματικών συνταξιοδοτικών παροχών (COM(2000) 507 - C5-0596/2000 - 2000/0260(COD))
<P>
Πριν από την ψηφοφορία για την τροπολογία 118

<SPEAKER ID=78 NAME="Karas">
Κυρία Πρόεδρε, σας ευχαριστώ που μου δίνετε το λόγο. Καταρχάς θα ήθελα να πω ότι η τροπολογία 118 δεν αντικαθιστά τη τροπολογία 46, αλλά πρέπει να ψηφίσουμε και για τις δύο. Δεύτερον, θα ήθελα για την τροπολογία 118 να προτείνω μια προφορική τροπολογία, αν βέβαια γίνει δεκτή. Αν γίνει δεκτή η τροπολογία, θα μπορούσα να συμφωνήσω με την τροπολογία 118. Υπάρχει η παρακάτω αλλαγή: Αντί για τη λέξη "εξαίρεση" πρέπει να τοποθετηθούν οι λέξεις "αυτός ο περιορισμός" και μετά το "μετά τη νομική προσωπικότητα" προστίθεται "ισχύει μόνο για τα ιδρύματα που είναι αρμόδια για τη διοίκηση και διαχείριση τέτοιων ΙΕΣΠ, αν ο περιορισμός αυτός δεν μπορεί να εφαρμοστεί σύμφωνα με το σχετικό εθνικό δίκαιο κατά ΙΕΣΠ χωρίς νομική προσωπικότητα" .
<P>
Αν γίνει αποδεκτή αυτή η προφορική τροπολογία -έχουμε συμφωνήσει με τον αιτούντα - θα μπορούσα να ταχθώ υπέρ της έγκρισης.
<P>
(Το Σώμα εγκρίνει τη λήψη υπόψη της προφορικής τροπολογίας)
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0211/2001) του κ. Ettl, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την τροποποίηση της οδηγίας 79/267/ΕΟΚ του Συμβουλίου όσον αφορά τις απαιτήσεις περιθωρίου φερεγγυότητας για τις επιχειρήσεις ασφάλισης ζωής (COM(2000) 617 τελικό - C5-0557/2000 - 2000/0249(COD))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0212/2001) του κ. Ettl, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά τροποποίηση της οδηγίας 73/239/ΕΟΚ του Συμβουλίου όσον αφορά τις απαιτήσεις περιθωρίου φερεγγυότητας για τις επιχειρήσεις ασφάλισης ζημιών (COM(2000) 634 τελικό - C5-0558/2000 - 2000/0251(COD))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0226/2001) της κ. Flesch, εξ ονόματος της Επιτροπής, Βιομηχανίας, Εξωτερικού Εμπορίου, Έρευνας και Ενέργειας σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά την υλοποίηση του τομέα ανωτάτου επιπέδου ".EU" στο Διαδίκτυο (COM(2000) 827 - C5-0715/2000 - 2000/0328(COD))
<P>
(Το Σώμα εγκρίνει το νομοθετικό ψήφισμα)
<P>
Κοινή πρόταση ψηφίσματος για τα αποτελέσματα της συνόδου του Ευρωπαϊκού Συμβουλίου στις 15 και 16 Ιουνίου 2001 στο Γκέτεμποργκ
<P>
(Το Σώμα εγκρίνει το ψήφισμα)
<P>
Έκθεση (A5-0225/2001) της κ. Randzio-Plath, εξ ονόματος της Επιτροπής Οικονομικής και Νομισματικής Πολιτικής, σχετικά με την Ετήσια Έκθεση 2000 της Ευρωπαϊκής Κεντρικής Τράπεζας (C5-0187/2001 - 2001/2090(COS))
<P>
(Το Σώμα εγκρίνει το ψήφισμα)
<P>
Έκθεση (A5-0222/2001) του κ. Maaten, εξ ονόματος της Επιτροπής Οικονομικής και Νομισματικής Πολιτικής, σχετικά με τα μέσα που θα βοηθήσουν τους οικονομικούς φορείς κατά τη μετάβαση στο ευρώ (2000/2278(INI))
<P>
(Το Σώμα εγκρίνει το ψήφισμα)
<P>
ΑΙΤΙΟΛΟΓΗΣΕΙΣ ΨΗΦΟΥ
<P>
Έκθεση Lehne (A5-0237/2001)

<SPEAKER ID=79 LANGUAGE="IT" NAME="Imbeni">
Κυρία Πρόεδρε, είναι η πρώτη φορά που κάνω αιτιολόγηση ψήφου και την κάνω για την απόφαση της επιτροπής συνδιαλλαγής να εγκρίνει την οδηγία για τις δημόσιες προσφορές εξαγοράς, που απορρίφθηκε με ισοψηφία από το Ευρωπαϊκό Κοινοβούλιο. Από τη μία πλευρά, λυπούμαι γιατί θα επιθυμούσα την υπερψήφιση αυτής της οδηγίας. Το εντονότερο συναίσθημά μου όμως είναι η βαθιά ικανοποίηση και ο λόγος είναι ότι, μαζί με τους άλλους συναδέλφους της αντιπροσωπείας στην επιτροπή συνδιαλλαγής, με την ψήφο μας - 8 έναντι 6 - επιτρέψαμε να αποφασίσει η Συνέλευση. Γνωρίζαμε ότι οι δεκαπέντε κυβερνήσεις ήταν διαιρεμένες μεταξύ τους, ότι ήταν διαιρεμένες στο εσωτερικό τους, ότι οι συνδικαλιστικές και οικονομικές οργανώσεις ήταν διαιρεμένες, ότι όλες σχεδόν οι κοινοβουλευτικές ομάδες ήταν διαιρεμένες. Τότε, γιατί να αποφασίσουμε στις 2 τη νύχτα στο Λουξεμβούργο, εφτά έναντι εφτά; Ήταν μια σωστή απόφαση και πιστεύω πως και οι φίλοι, που θα ήθελαν να κλείσουν το θέμα στο Λουξεμβούργο, πρέπει να μας ευχαριστούν. Ήταν μια εξαιρετική ημέρα, μια συναρπαστική ψηφοφορία, μια από τις ημέρες εκείνες που σε κάνουν να αγαπάς ακόμη περισσότερο αυτή τη μεγαλειώδη κατάκτηση της ανθρώπινης ιστορίας που είναι η δημοκρατία!

<SPEAKER ID=80 NAME="McCarthy">
Κυρία Πρόεδρε, η αντιπροσωπεία του Εργατικού Κόμματος στο Ευρωπαϊκό Κοινοβούλιο υπερψήφισε το κείμενο που προέκυψε από τη διαδικασία συνδιαλλαγής σχετικά με τις συγχωνεύσεις και τις εξαγορές. Αν και αναγνωρίζουμε ότι ο πρωταρχικός στόχος της εν λόγω οδηγίας ήταν να προστατεύσει τα δικαιώματα της μειοψηφίας των μετόχων και των επενδυτών έναντι των ασυνείδητων διευθυντικών στελεχών και των αναποτελεσματικών διοικητικών συμβουλίων των επιχειρήσεων σε μια συγχώνευση ή εξαγορά, στη συνδιαλλαγή επιτύχαμε την ενσωμάτωση τροπολογιών που είχε υποβάλει η σοσιαλιστική ομάδα, χάρη στις οποίες η εν λόγω οδηγία θα αναγνώριζε τα νόμιμα συμφέροντα των εργαζομένων κατά την υποβολή μιας προσφοράς εξαγοράς.
<P>
Ορισμένοι πιστεύουν ότι η παρούσα οδηγία δεν προχωρούσε αρκετά προς αυτήν την κατεύθυνση και ότι δεν υπάρχει πραγματική διαβούλευση με το εργατικό δυναμικό. Ας είμαστε σαφείς: η επιλογή ήταν μεταξύ της μη ενημέρωσης και της ενημέρωσης του εργατικού δυναμικού στη διαδικασία μιας εξαγοράς ή μιας συγχώνευσης.
<P>
Όπως είπε ένας υψηλά ιστάμενος γενικός γραμματέας βρετανικού συνδικάτου, είναι ένα σημαντικό βήμα προς τα μπροστά και προσφέρει την ευκαιρία να θέσουμε ένα ουσιαστικό θεμέλιο. Θα ήταν σφάλμα να αντιταχθούμε στην οδηγία επειδή δεν παρέχει επαρκή δικαιώματα ενημέρωσης και διαβούλευσης.
<P>
Η εν λόγω οδηγία δεν θα είχε καμία επίπτωση στο κοινοτικό κεκτημένο των δικαιωμάτων απασχόλησης στην ΕΕ, ή στα εθνικά κράτη μέλη. Θέσπιζε μια ελάχιστη απαίτηση. Πιστεύω ότι συμφωνείτε, κυρία Πρόεδρε, ότι το ισόπαλο σημερινό αποτέλεσμα δεν περιποιεί ιδιαίτερη τιμή στο Κοινοβούλιο. Δεν θα έχουμε καμία οδηγία σχετικά με τις εξαγορές και τις συγχωνεύσεις και δεν θα έχουμε καμία ενημέρωση και διαβούλευση με δικαιώματα για τους εργαζομένους, παρότι οι εξαγορές και οι συγχωνεύσεις θα συνεχίζουν να λαμβάνουν χώρα στην Ευρωπαϊκή Ένωση.

<SPEAKER ID=81 LANGUAGE="IT" NAME="Fatuzzo">
Κυρία Πρόεδρε, χειροκροτώ την είσοδο του κ. Imbeni στον κύκλο αυτών που κάνουν αιτιολογήσεις ψήφου. Για μένα δεν είναι η πρώτη αιτιολόγηση ψήφου αυτή!
<P>
Ήμουν πολύ διστακτικός, κυρία Πρόεδρε, ως προς το πώς να ψηφίσω - υπέρ ή κατά - γιατί πρόκειται για ένα θέμα δημοσιονομικού, οικονομικού χαρακτήρα, στο οποίο δεν έχω μεγάλη πείρα. Αποφάσισα λοιπόν να ακολουθήσω - δεν την ονειρεύτηκα δυστυχώς, κυρία Πρόεδρε - τις υποδείξεις της κ. Kauppi, που βρίσκεται ακριβώς από πίσω μου, η οποία είναι μεν νέα, αλλά ενδιαφέρεται για τα προβλήματα όλων των συνταξιούχων, συμπεριλαμβανομένων των Ιταλών, στους οποίους έχει μιλήσει επανειλημμένα. Είπε λοιπόν πως, αν αυτή η συνδιαλλαγή περνούσε, θα διευκόλυνε τους συνταξιούχους: εγώ την πιστεύω και γι' αυτό ψήφισα υπέρ.

<SPEAKER ID=82 LANGUAGE="FI" NAME="Kauppi">
Κυρία Πρόεδρε, θεωρώ εξαιρετικά λυπηρό το γεγονός ότι απορρίψαμε σήμερα, με το ελάχιστο δυνατό περιθώριο, τον συμβιβασμό που προέκυψε από τη διαδικασία συνδιαλλαγής. Αυτή η οδηγία για το εταιρικό δίκαιο σχετικά με τις δημόσιες προσφορές εξαγοράς ήταν και είναι σημαντικό μέρος της οριστικής θέσης σε ισχύ της ευρωπαϊκής εσωτερικής αγοράς. Η προετοιμασία της οδηγίας διήρκεσε πολύ, δώδεκα χρόνια, και ελπίζω, μετά την παρ' ολίγο έγκρισή της σε αυτήν την ψηφοφορία, να μην πάει εντελώς χαμένο το έργο, ευελπιστώ, δηλαδή, να συνεχιστεί το έργο της διαμόρφωσης ενιαίων κανόνων για την Ευρωπαϊκή Κοινότητα σχετικά με τις εξαγορές επιχειρήσεων, και ίσως κάποια μέρα να βρούμε στο θέμα αυτό τη συμβιβαστική λύση, η οποία θα υποστηρίζεται από την πλειοψηφία του Κοινοβουλίου. Θα ήθελα ακόμη να θέσω το ερώτημα πώς πρόκειται να επηρεάσει η κατάσταση αυτή τις ροές κεφαλαίων προς την Ευρώπη. Είναι, νομίζω, εξαιρετικά ανησυχητικό το ότι πέρυσι στη Λισαβόνα κάναμε φιλόδοξα σχέδια, τα οποία φαίνεται να έχουν μείνει λόγια κενά περιεχομένου. Η απόρριψη αυτής της οδηγίας αποδεικνύει ότι μας λείπει η πολιτική βούληση να προωθήσουμε τις αποφάσεις της Λισαβόνας.

<SPEAKER ID=83 NAME="Konrad">
Κυρία Πρόεδρε, αξιότιμες κυρίες και κύριοι, λυπάμαι για τη σημερινή απόφαση κατά της κοινής οδηγίας της ΕΕ σχετικά με τις εξαγορές. Με την απόρριψη από το Σώμα, η ευρωπαϊκή κεφαλαιαγορά θα παραμείνει διασπασμένη σε ένα κεντρικό σημείο: το εμπόριο με τις επιχειρήσεις. Οι μελλοντικές ευκαιρίες για την αύξηση της ευημερίας επιτυγχάνονται μόνο με τις ανοιχτές αγορές και το ελεύθερο εμπόριο. Το σώμα δυστυχώς δεν ενέκρινε την οδηγία. Θα επιθυμούσα να τασσόμασταν υπέρ της υποχρέωσης ουδετερότητας του διοικητικού συμβουλίου, αφού τα συμφέροντα των ιδιοκτητών δεν είναι πάντα ταυτόσημα με αυτά των διευθυνόντων υπαλλήλων.
<P>
Η υπόδειξη ότι η Γερμανία χρειάζεται μεγαλύτερη προστασία από ανταγωνιστικές εξαγορές, γιατί στις άλλες χώρες υπάρχουν golden shares και μετοχές πλειοψηφίας με δικαίωμα ψήφου, εκφράζει προστατευτική σκέψη. Δεν μπορούμε να έχουμε προστατευτισμό, επειδή τον έχουν άλλες χώρες. Τα ευρωπαϊκά εθνικά κράτη θα προστατεύσουν τώρα μετά από αυτή την ψηφοφορία το φιλέτο της βιομηχανίας και του χρηματοοικονομικού τομέα, και αυτό γενικά δεν είναι καλό για την ενιαία αγορά και την Ευρώπη.

<SPEAKER ID=84 LANGUAGE="FR" NAME="Bourlanges">
. (FR) Η απόρριψη της πρότασης οδηγίας σχετικά με τις δημόσιες προσφορές εξαγοράς σήμανε, για πολύ καιρό, το τέλος κάθε σοβαρής προσπάθειας εναρμόνισης των χρηματοπιστωτικών υπηρεσιών στην Ευρωπαϊκή Ένωση. Η απόφαση του Κοινοβουλίου βρίσκεται στο σημείο τομής βαθιά αντιτιθέμενων προσδοκιών. Εκφράζει, για παράδειγμα, την εύλογη απογοήτευση των υποστηρικτών μιας αυθεντικής νομοθετικής εναρμόνισης οι οποίοι συμφωνούν όλο και λιγότερο με ένα κείμενο όλο και πιο μινιμαλιστικό, τεχνικά στρεβλό και πολιτικά ανισόρροπο, και θέλησαν να τιμωρήσουν την έπαρση των κυβερνήσεων οι οποίες αρνήθηκαν να κάνουν οποιαδήποτε παραχώρηση προς την κατεύθυνση του Κοινοβουλίου.
<P>
Η διάψευση η οποία εκφράστηκε προς την κοινοβουλευτική αντιπροσωπεία στην επιτροπή συνδιαλλαγής εξηγείται εντούτοις από την ισχυροποίηση ενός εντελώς διαφορετικού συναισθήματος διστακτικότητας και προστατευτικής αναδίπλωσης, το οποίο διέλυσε την ευάλωτη συμφωνία που είχε επιτευχθεί κατά τη διαδικασία συνδιαλλαγής. Οι γερμανοί βουλευτές είδαν να ακολουθούν προοδευτικά τη στρατηγική άρνησής τους πολλοί ολλανδοί, ισπανοί και ιταλοί συνάδελφοι. Όσο για τη Γαλλία, έδωσε μαθήματα φιλελευθερισμού μάλλον παράδοξα εκ μέρους μιας σοσιαλιστικής κυβέρνησης, ενώ συγχρόνως άφηνε μια υπερπροστατευμένη εθνική επιχείρηση να καταβάλει μια θεαματική προσπάθεια εξαγορών με όλες της τις δυνάμεις και να ξυπνήσει σε ολόκληρη σχεδόν την Ευρώπη τους προστατευτικούς δαίμονες που κοιμούνται απελπιστικά ελαφρά.
<P>
Ακόμα και ανούσια, ευνουχισμένη, με την εφαρμογή της να αναστέλλεται επί πέντε έτη, η οδηγία συνέχιζε να μοιάζει υπερβολικά απειλητική για πολλούς. Κανείς δεν θα θρηνήσει το τελικό ναυάγιο ενός κειμένου που, από παραχώρηση σε εγκατάλειψη, είχε καταντήσει η σκιά μιας κοινής πολιτικής. Κανείς δεν μπορεί να αγνοήσει, εντούτοις, ότι αυτό το κακό κείμενο απορρίφθηκε κατά ένα αρκετά μεγάλο μέρος για κακούς λόγους. Μετά το ιρλανδικό δημοψήφισμα, η απόρριψη μιας οδηγίας που αφορά ένα ουσιώδες οικονομικό διακύβευμα είναι άλλο ένα σημάδι της πολύ σοβαρής πολιτικής και ηθικής κρίσης που μαστίζει σήμερα την Ευρώπη.

<SPEAKER ID=85 NAME="Doorn">
 - (NL) Είναι θετικό ότι το Ευρωπαϊκό Κοινοβούλιο μόλις πέταξε στο καλάθι των αχρήστων το αποτέλεσμα της συνδιαλλαγής για τη 13η οδηγία (εχθρικές εξαγορές). Αυτό σημαίνει ότι τώρα αυτή η ασυνεπής πρόταση οδηγίας έχει αποσυρθεί και ότι η Ευρωπαϊκή Επιτροπή πρέπει γρήγορα να αναλάβει εργασία για την επεξεργασία νέων προτάσεων.
<P>
Εάν η Επιτροπή λάβει υπόψη της τα αισθήματα της μεγάλης πλειοψηφίας του Κοινοβουλίου, τότε θα μπορέσει πολύ γρήγορα να υποβάλει μία νέα πρόταση οδηγίας. Οι προϋποθέσεις για την ταχεία αποδοχή από το Κοινοβούλιο είναι: ότι η απόφαση για μία εχθρική προσφορά δεν πρέπει να υποβληθεί στους μετόχους, αλλά στο διοικητικό συμβούλιο, ότι το διοικητικό συμβούλιο αποφασίζει με τη λήψη υπόψη όλων των συμφερόντων και, επομένως, τις θέσεις των εργαζομένων, ότι η νέα πρόταση δημιουργεί ένα πραγματικό level playingfield στο εσωτερικό της Ευρώπης, κάτι που, μεταξύ άλλων, σημαίνει ότι οι κρατικές παρεμβάσεις, υπό τη μορφή των golden shares ή διαφορετικές, οι οποίες έχουν ως στόχο να αντιταχθούν στις εξαγορές, απαγορεύονται και ότι οι επιχειρήσεις της Ευρωπαϊκής Ένωσης, εν πάση περιπτώσει, μπορούν να χρησιμοποιήσουν τα ίδια προστατευτικά οικοδομήματα, όπως οι επιχειρήσεις που έχουν έδρα τις ΗΠΑ.
<P>
Μόνο κατά αυτόν τον τρόπο, θα προκύψει μία ισόρροπη νομοθετική πρόταση, η οποία είναι σε συμφωνία με την κοινωνικοοικονομική παράδοση στις περισσότερες ευρωπαϊκές χώρες και θέτει ένα σαφές τέρμα στο φονταμενταλισμό της αγοράς, ο οποίος βρίσκεται στη βάση της μόλις απορριφθείσας πρότασης.

<SPEAKER ID=86 LANGUAGE="SV" NAME="Eriksson, Frahm, Herman Schmid, Seppδnen και Sjφstedt">
. (SV) Το ζήτημα αφορά τους θεσμικούς κανόνες που ισχύουν για το ευρωπαϊκό μεγάλο κεφάλαιο κατά την εξαγορά μεγάλων επιχειρήσεων.
<P>
Αφενός υπάρχει η αγγλοσαξωνική παράδοση η οποία χαρακτηρίζεται από το laissez-faire και τις αρχές της ανοικτής αγοράς και αφετέρου η παράδοση προστατευτισμού της ηπειρωτικής Ευρώπης. Δεν είναι σύμπτωση το γεγονός ότι η μία πρόταση υποβλήθηκε από γερμανό συνάδελφο και η αντιπρόταση στη χθεσινή συζήτηση υποστηρίχθηκε κυρίως από βρετανούς συναδέλφους.
<P>
Παρόλο που η πρόταση του κ. Lehne περιλαμβάνει ορισμένα προστατευτικά-πατριαρχικά στοιχεία για τους υπαλλήλους των μεγάλων επιχειρήσεων, θεωρούμε ότι καμία από τις εναλλακτικές προτάσεις δεν εξυπηρετεί τα συμφέροντα των εργαζομένων. Απορρίπτουμε και τις δύο και απαιτούμε να επανέλθει η Επιτροπή στο ζήτημα και να υποβάλει πρόταση η οποία να εξασφαλίζει την προστασία των συμφερόντων των μισθωτών και των καταναλωτών κατά την εξαγορά μεγάλων επιχειρήσεων.

<SPEAKER ID=87 NAME="Figueiredo">
. (ΡΤ) Η πολεμική που περιέβαλε τη διαδικασία συνδιαλλαγής αυτής της πρότασης οδηγίας, και η οποία είναι ορατή στο αποτέλεσμα της ψηφοφορίας στην Ολομέλεια (η πρόταση απορρίφθηκε, δεδομένου ότι διαπιστώθηκε ισοψηφία), απέδειξε ότι υπήρχαν δύο αντιλήψεις με ορισμένες πρακτικές διαφορές στη διαδικασία εναρμόνισης της νομοθεσίας σχετικά με τις δημόσιες προσφορές εξαγοράς.
<P>
Αν και κατά τη διαδικασία συνδιαλλαγής υπήρξαν κάποιες μικρές πρόοδοι όσον αφορά την προστασία των μετόχων που δεν έχουν τον έλεγχο της επιχείρησης και την έγκριση ορισμένων κανόνων στον τομέα της υποχρεωτικής ενημέρωσης των εργαζομένων, η κατάσταση εξακολουθεί να μην καλύπτει όλες τις πτυχές της δυνατότητας παρέμβασης των εργαζομένων και των μικρομετόχων.
<P>
Τέλος, αν και για την Πορτογαλία η θέση που προέκυψε από τη διαδικασία συνδιαλλαγής μπορεί να έχει κάποιο ενδιαφέρον, δεδομένου ότι οι πορτογαλικές επιχειρήσεις μπορούν να αποτελέσουν εν δυνάμει και εύκολο στόχο για διασυνοριακές προσφορές, υπάρχουν άλλες καταλληλότερες μορφές για την προστασία των εθνικών συμφερόντων. Για το λόγο αυτό απέχουμε από την ψηφοφορία.

<SPEAKER ID=88 NAME="Lambert">
. (ΕΝ) Μετά λύπης μου καταψήφισα αυτό το αποτέλεσμα μιας διαδικασίας συνδιαλλαγής. Γνωρίζω ότι καταβλήθηκαν τεράστιες προσπάθειες για να δοθεί στο εργατικό δυναμικό μεγαλύτερη πρόσβαση στην ενημέρωση και να προστατευθούν τα δικαιώματα των μικρομετόχων. Ωστόσο, πιστεύω ότι τα κράτη μέλη δεν ήταν αρκετά δεσμευμένα ως προς την έκταση της διαβούλευσης με τους εργαζομένους και, πράγματι, τα αποτελέσματα σε ορισμένα κράτη μέλη θα σήμαιναν οπισθοδρόμηση. Δεν πιστεύω ότι θα πρέπει να επεκτείνουμε τα δικαιώματα ορισμένων εργαζομένων σε βάρος ορισμένων άλλων, ούτε ότι θα πρέπει να ψηφίσουμε για λιγότερα δικαιώματα διαβούλευσης από αυτά που θέλουμε να δούμε στη μελλοντική οδηγία. Η προσέγγισή μας πρέπει να είναι συνεπής. Τώρα πρέπει να πιέσουμε τις εθνικές μας κυβερνήσεις να ευθυγραμμίσουν τις προδιαγραφές τους με τις καλύτερες προδιαγραφές και να μην κρύβονται πίσω από έναν διεθνή συμβιβασμό.
<P>
Όσο για τους μικρομετόχους, θα χρειαστεί κάτι περισσότερο από τις προτάσεις του παρόντος εγγράφου προκειμένου να διασφαλιστεί η προστασία των δικαιωμάτων τους έναντι των δικαιωμάτων των μεγαλομετόχων, οι οποίοι λόγω της νομικής τους θέσης μπορούν να επιδιώκουν τη μεγαλύτερη δυνατή απόδοση σε μια βραχυπρόθεσμη προοπτική. Δεν θα πρέπει να ενθαρρύνουμε αυτή την προσέγγιση.

<SPEAKER ID=89 LANGUAGE="NL" NAME="Maaten, Manders, Mulder, Plooij-van Gorsel, Sanders-ten Holte και Wiebenga">
. (NL) Με τη βελτίωση του αρχικού κειμένου λαμβάνεται υπόψη ο τρόπος σκέψης του Κοινοβουλίου και με το κείμενο αυτό η Ομάδα ΦΙΛ μπορεί να συμφωνήσει. Υφίσταται μία διευρυμένη υποχρέωση ενημέρωσης έναντι των εργαζομένων και πρέπει να προσφέρεται διαφάνεια, με απώτερο στόχο τη μελλοντική απασχόληση. Στη συνέχεια, η Επιτροπή αποδέχθηκε να αναθέσει σε επιτροπή εμπειρογνωμόνων το καθήκον της κατάρτισης μιας έκθεσης πριν από το 2002 σχετικά με μία σειρά από υποτιθέμενες ασάφειες και γνωστές ελλείψεις ισορροπίας, οι οποίες μπορούν να οδηγήσουν σε στρέβλωση των αρχών της εσωτερικής αγοράς. Εάν η έρευνα επιβεβαιώσει τις προαναφερόμενες υποθέσεις, τότε η Επιτροπή θα λάβει τα κατάλληλα μέτρα.
<P>
Οι πολέμιοι επιθυμούν να απορρίψουν αυτή την οδηγία, εν αναμονή βραχυπρόθεσμα μιας νέας πρότασης. Μπορέσαμε, πραγματικά, να διαπιστώσουμε ότι εθνικά συμφέροντα μπορούν να αποδυναμώσουν και να καθυστερήσουν ουσιαστικά μία νέα πρόταση. Ο χρόνος της ομφαλοσκόπησης έχει παρέλθει και δεν μπορούμε να κλείνουμε τα μάτια ενώπιον της παγκοσμιοποίησης των οικονομιών μας. Οι ευρωπαϊκές επιχειρήσεις πρέπει να μπορούν να ανταγωνίζονται με το υπόλοιπο του κόσμου και το ίδιο ισχύει και για τους επενδυτές.
<P>
Είμαστε πεπεισμένοι ότι αυτή η οδηγία δεν αξίζει το βραβείο ομορφιάς, αλλά η απόρριψή της θα μας οπισθοδρομήσει και αυτό δεν είναι προς όφελος της Ευρώπης. Τέλος, το σημειωτόν, η οπισθοχώρηση και ο φόβος αποτελούν κακούς συμβούλους. Γι' αυτό, ψηφίσαμε υπέρ!

<SPEAKER ID=90 NAME="Markov">
, γραπτώς. (DE) Η Ομάδα μου απορρίπτει το κοινό κείμενο της οδηγίας του Ευρωπαϊκού Κοινοβουλίου και του Συμβουλίου για το δίκαιο των εταιρειών σχετικά με τις δημόσιες προσφορές εξαγοράς. Δεν εγκρίνουμε το συμβιβασμό που επιτεύχθηκε στην επιτροπή συνδιαλλαγής.
<P>
Σύμφωνα με το ρητό "το καλό πράγμα αργεί να γίνει" μετά από συζητήσεις 12 ετών θα είχαμε την τέλεια οδηγία. Εδώ συμβαίνει όμως το αντίθετο.
<P>
Ποια είναι λοιπόν τα προβλήματα;
<P>
1. Στα κράτη μέλη υπάρχουν επιχειρήσεις που προστατεύονται μέσω περιορισμού της ψήφου, με "Golden Shares" , πολλαπλό δικαίωμα ψήφου κλπ. Η οδηγία ορίζει ότι οι προστατευμένες επιχειρήσεις μπορούν να εξαγοράζουν μη προστατευμένες, αλλά όχι το αντίθετο. Αυτό σημαίνει ότι δεν υπάρχει ίση αντιμετώπιση ( "level playing field" ).
<P>
2. Λείπουν οι αρχές για τον καθορισμό δίκαιης τιμής, η οποία πρέπει να προσφερθεί στην περίπτωση υποχρεωτικής προσφοράς, καθώς και οι αρχές για τα δικαιώματα του μετόχου πλειοψηφίας να αγοράζει τα μερίδια των μετόχων μειοψηφίας.
<P>
3. Οι ευρωπαϊκές επιχειρήσεις θα εκτίθονταν στη πίεση των μεγάλων οικονομικών ομίλων της Ευρώπης, όπου δεν θα αποτελούσε προτεραιότητα η δημιουργία αξίας, αλλά αποκλειστικά και μόνο η μεγιστοποίηση των κερδών. Με εξαγορές τέτοιου είδους αυξάνεται σε μεγάλο βαθμό ο κίνδυνος μείωσης των θέσεων εργασίας.
<P>
4. Δεν υπάρχει επαρκής μέριμνα για τα δικαιώματα συναπόφασης των εκπροσώπων των εργαζομένων. Η υποχρέωση ενημέρωσης δεν διασφαλίζει την επιρροή των εκπροσώπων των εργαζομένων στη διαδικασία εξαγοράς.
<P>
Και η Επιτροπή γνωρίζει το πρόβλημα αυτό, και προτείνει να παρακαλέσουμε μια ομάδα ειδικών στο εταιρικό δίκαιο να συζητήσει την ευρεία εναρμόνιση του εταιρικού δικαίου και να καταστήσει σαφή τη θέση της έναντι του άρθρου 9 της εν λόγω οδηγίας σχετικά με τις προσφορές ανάληψης έως το Μάρτιο 2002.
<P>
Τι είδους λογική είναι αυτή; Πιστεύω πως θα ήταν λογικότερο να συγκληθεί πρώτα μια ομάδα ειδικών, να καταθέσει αποτελέσματα και μετά να εκδοθεί η οδηγία, αντί να εκδοθεί πρώτα η οδηγία και μετά να συγκληθεί ομάδα ειδικών για να εξετάσει τα άλυτα προβλήματα της οδηγίας.
<P>
»
<P>
Υπάρχει εξάλλου επιτακτική ανάγκη, στο πλαίσιο της οδηγίας σχετικά με τις εξαγορές, να εκδοθεί οδηγία για την υποχρέωση ουδετερότητας. Η οδηγία αυτή υπάρχει ως σχέδιο από το 1972, αλλά δεν μπόρεσε να ψηφιστεί μέχρι σήμερα.
<P>
Συνιστούμε στον κ. Bolkenstein και στο Συμβούλιο να κάνουν τη δουλειά τους. Ακριβώς επειδή θέλουμε να τους δώσουμε αυτή την ευκαιρία, απορρίψαμε το εν λόγω έγγραφο.

<SPEAKER ID=91 NAME="Marques">
 - (ΡΤ) Η οδηγία του Κοινοβουλίου και του Συμβουλίου, στον τομέα του εταιρικού δικαίου, σχετικά με τις δημόσιες προσφορές εξαγοράς (ΔΠΕ) αποσκοπεί να εναρμονίσει τις νομοθεσίες των κρατών μελών στην περίπτωση που οι εταιρείες οι οποίες υπόκεινται στη νομοθεσία ενός κράτους μέλους αποτελούν αντικείμενο ΔΠΕ, εφόσον οι αξίες τους (τίτλοι, μετοχές) είναι διαπραγματεύσιμες σε μία ρυθμισμένη αγορά. Ο βασικός στόχος της είναι η προστασία των συμφερόντων των μειοψηφούντων μετόχων και, μέσω της εναρμόνισης, η προστασία αυτών των συμφερόντων όταν η ΔΠΕ έχει διασυνοριακό χαρακτήρα. Επιδιώκεται έτσι, με τον καθορισμό της αρχής της ισότιμης μεταχείρισης όλων των μετόχων, να δημιουργηθούν οι ελάχιστες προϋποθέσεις ώστε όλοι οι μέτοχοι να μπορούν να εκφράζονται και να αξιολογούν τους όρους της υποβληθείσας προσφοράς, διασφαλίζοντας ταυτόχρονα, με κανόνες σχετικά με την ανακοίνωση της προσφοράς και με χρονικές προθεσμίες για την περίοδο αποδοχής, συνθήκες που επιτρέπουν τη λειτουργία της επιχείρησης κατά την περίοδο αυτή.
<P>
Επομένως, υποστηρίζω πλήρως τη συμφωνία που επιτεύχθηκε και, κατά συνέπεια, το κοινό σχέδιο, το οποίο ενέκρινε η επιτροπή συνδιαλλαγής, για την οδηγία του Ευρωπαϊκού Κοινοβουλίου και του Συμβουλίου σχετικά με τις δημόσιες προσφορές εξαγοράς, το οποίο με τον τρόπο αυτό καλύπτει ένα σύνολο εναρμονισμένων κανόνων που ρυθμίζουν τη διαδικασία και διασφαλίζουν την ίση προστασία όλων των μετόχων.

<SPEAKER ID=92 NAME="Meijer">
 - (NL) Παλιότερα, οι περισσότερες επιχειρήσεις ήταν μικρής κλίμακας και συνδεδεμένες με μία πόλη ή μία περιοχή. Ο ιδιοκτήτης τους δεν ήταν ανώνυμος και το προσωπικό τους δούλευε σε αυτές δια βίου. Για μεγάλο διάστημα, οι αρχές υποστήριζαν την προσπάθεια οι επιχειρήσεις να παραμείνουν στα χέρια ενός περιφερειακού ή εθνικού ιδιοκτήτη ή τη μεταβίβαση επιχειρήσεων, όχι για εμπορικούς λόγους αλλά για λόγους καλύτερης εξυπηρέτησης των συμφερόντων των εργαζομένων και των καταναλωτών. Σε μία κοινωνία, στην οποία όλα υποτάσσονται σε μία ελεύθερη αγορά και σε έναν ανταγωνισμό παγκόσμιας κλίμακας, οι επιχειρήσεις έχουν καταστεί εμπορικά προϊόντα. Εάν φανεί καλό στους πωλητές και στους παλαιούς μετόχους να τις κλείσουν, επειδή το περιθώριο κέρδος τους υστερεί έναντι των υπολοίπων, μπορούν να κολλήσουν το σήμα τους σε άλλα προϊόντα ή να μετεγκαταστήσουν την παραγωγή τους σε μία χώρα με χαμηλούς μισθούς και ανεπαρκείς περιβαλλοντικούς κανόνες. Οι συνέπειες για την απασχόληση, την κοινωνική συνοχή στο περιβάλλον της επιχείρησης, τους καταναλωτές και το περιθώριο για μία δημοκρατικά καθορισμένη κρατική πολιτική είναι βασικά αρνητικές. Για αυτό, παραμένουν οι ταχτοποιημένες, ελεγχόμενες και μικρής κλίμακας επιχειρήσεις κατά πολύ προτιμότερες έναντι των τεράστιων επιχειρήσεων παγκόσμιας κλίμακας, οι οποίες μονίμως εκπλήσσουν τους άλλους και οι οποίες προδιαγράφουν τους νόμους. Συγχωνεύσεις χωρίς το δικαίωμα βέτο των συνδικάτων και των αρχών οδηγούν σε ατυχήματα. Απορρίπτω αυτό το εμπόριο επιχειρήσεων και καταψηφίζω την πρόταση.

<SPEAKER ID=93 NAME="Thyssen">
Λυπούμαι, αλλά στο θέμα της οδηγίας για τις εξαγορές πρέπει να ψηφίσω εναντίον του αποτελέσματος της επιτροπής συνδιαλλαγής.
<P>
Θεωρώ λυπηρό το γεγονός ότι με την αρνητική μου ψήφο χάνεται η εργασία πολλών ετών. Αλλά σε τελευταία ανάλυση η ποιότητα του τελικού προϊόντος πρέπει να αποτελεί το κριτήριό μας. Όμως το τελικό προϊόν δεν είναι καλό. Μεταξύ άλλων, και επειδή, αδυνατίζει τη θέση των ευρωπαϊκών επιχειρήσεων έναντι των αμερικανικών επιχειρηματικών προσφορών και, συγκεκριμένα, την καθιστά ακόμη πιο ασθενή και από εκείνη των αμερικανικών επιχειρήσεων, οι οποίες αποτελούν στόχο ευρωπαϊκών συμφερόντων.
<P>
Επιπλέον, όλα επικεντρώθηκαν μόνο σε μία πτυχή, δηλαδή την αύξηση του κεφαλαίου, ενώ άλλες αμυντικές τεχνικές ή μέσα δεν συμφωνούν με αυτό. Όποιος νομίζει ότι με αυτή την πρόταση, οι ευρωπαϊκές επιχειρήσεις θα αντιμετωπίζονται ισότιμα, πλανάται πλάνην οικτράν.
<P>
Λυπούμαι, ειλικρινά, αλλά για αυτούς τους λόγους δεν μπορώ να κάνω διαφορετικά, παρά να καταψηφίσω.
<P>
Σύσταση για τη δεύτερη ανάγνωση Rothe (A5-0227/2001)

<SPEAKER ID=94 NAME="Fatuzzo">
Κυρία Πρόεδρε, βρέθηκα πρόσφατα στο πανέμορφο ιταλικό νησί του Capri: ήλιος, θάλασσα, γαλανός ουρανός, που μου θύμισαν ένα άλλο όμορφο νησί, σουηδικό αυτή τη φορά, το νησί του Gotland, επίσης πανέμορφο: θάλασσα, ουρανός, ήλιος και ... ανεμόμυλοι! Υπήρχαν, κυρία Πρόεδρε, μιας και τα νησιά αυτά έχουν πολλούς ανέμους, συστήματα που μετατρέπουν την ενέργεια του ανέμου σε ηλεκτρική ενέργεια. Ιδού, αυτή είναι η Ευρώπη που μου αρέσει πολύ και πιστεύω πως θα άρεσε και στους ευρωπαίους πολίτες. Γι' αυτό ψήφισα υπέρ της μεγαλύτερης προσήλωσης στις ανανεώσιμες πηγές ενέργειας.

<SPEAKER ID=95 NAME="Schierhuber">
Κυρία Πρόεδρε, σήμερα ψηφίσαμε σε δεύτερη ανάγνωση για την προαγωγή της ηλεκτρικής ενέργειας που παράγεται από ανανεώσιμες πηγές στην εσωτερική αγορά ηλεκτρικής ενέργειας. Σύμφωνα με τη Λευκή Βίβλο της Επιτροπής το 12% της ενεργειακής κατανάλωσης θα πρέπει να καλυφθεί από ανανεώσιμες πηγές ενέργειας έως το 2010. Για να επιτευχθεί αυτός ο στόχος, πρέπει να προάγουμε την παραγωγή ηλεκτρικής ενέργειας από ανανεώσιμη ενέργεια μέσω διαφόρων κινήτρων, γιατί βρισκόμαστε ακόμη πολύ μακριά από το σημείο αυτό.
<P>
Οι σύγχρονες τεχνολογίες χρειάζονται μη γραφειοκρατικούς, μη περίπλοκους και αποτελεσματικούς μηχανισμούς προαγωγής.»
<P>
Με την ευκαιρία αυτή θα ήθελα να τονίσω ιδιαίτερα τη σημασία της ανανεώσιμης ενέργειας για τον αγροτικό χώρο. Η παραγωγή ενέργειας, η καλλιέργεια ενεργειακών φυτών προσφέρουν εναλλακτική δυνατότητα απόκτησης εισοδήματος για τους αγρότες μας στην Ευρώπη, την οποία πρέπει οπωσδήποτε να εκμεταλλευτούμε. Η πολυλειτουργικότητα του αγροτικού χώρου μπορεί να ενισχυθεί μ' αυτό τον τρόπο και να χρησιμοποιηθεί ολοένα και περισσότερο. Εδώ πιστεύω ότι υπάρχει μεγάλη ευκαιρία για τη γεωργία και ένας υγιής αγροτικός χώρος στην κοινή μας Ευρώπη.

<SPEAKER ID=96 LANGUAGE="FI" NAME="Korhola">
Κυρία Πρόεδρε, ψηφίσαμε προ ολίγου τον ορισμό των ανανεώσιμων πηγών ενέργειας, στο πλαίσιο του οποίου διασαφηνίσαμε επίσης την έννοια της βιομάζας. Εξακριβώσαμε ότι ως βιομάζα εννοούμε το βιοαποικοδομήσιμο κλάσμα των προϊόντων που προέρχονται από τη γεωργία και τη δασοκομία και τις συναφείς τους βιομηχανίες. Μολονότι, δυστυχώς, το Κοινοβούλιο δεν επανέλαβε τον ορισμό που εγκρίναμε την προηγούμενη φορά, σύμφωνα με τον οποίο η τύρφη κατατάσσεται στις ανανεώσιμες πηγές ενέργειας έως του ορίου της ετήσιας αύξησής της, θέλω να επισημάνω ότι στην έκδοση που εγκρίναμε σήμερα η τύρφη περιέχεται σιωπηρώς. Αντιλαμβάνεσθε ότι ο κάθε κηπουρός γνωρίζει ότι η τύρφη είναι βιοαποικοδομήσιμο προϊόν. Αποσυντίθεται δε πλήρως, όπως είναι φυσικό, δεδομένου ότι σχηματίζεται με βιολογικό τρόπο. Εφόσον βγει από τη μη οξυγονούχα κατάστασή της, αποσυντίθεται μέσω της βακτηριδιακής και μικροβιολογικής αντίδρασης. Αποσυντίθεται επίσης στην επιφάνεια του έλους. Σε τούτο εξάλλου στηρίζεται η θεωρία της ανάπτυξης της τύρφης: αναπτύσσονται τα έλη εκείνα στα οποία σχηματίζεται περισσότερη τύρφη από ό,τι προλαβαίνει να αποσυντεθεί. Αφού αυτά είναι τα πραγματικά δεδομένα και δεν πρόκειται να αλλάξουν, ευελπιστώ ότι το Κοινοβούλιο, η Επιτροπή και το Συμβούλιο θα καταστήσουν ρητό αυτό που περιέχεται σιωπηρώς και θα αναφέρουν εφεξής σαφώς την τύρφη. Αυτό το ελπίζω στο όνομα της προστασίας του περιβάλλοντος.
<P>
Στη δική μου τροπολογία, την οποία ενέκρινε το Κοινοβούλιο τον Νοέμβριο, θέσαμε όρια στη χρήση της τύρφης: να μην αγγίζουμε το κεφάλαιο και να αξιοποιούμε μόνο τους τόκους. Οι περιβαλλοντικές οργανώσεις, οι οποίες στήριξαν τη θέση τους σε παρωχημένες γνώσεις για τη συμβολή των ελών στον κύκλο σχηματισμού του γαιάνθρακα, αντιτάχθηκαν παραδόξως στη διατύπωσή μου που αποτρέπει την έως εξάντλησης εκμετάλλευση των ελών και ορίστε το αποτέλεσμα: η απληστία έχει δυσάρεστο τέλος και πιθανότατα και η περιβαλλοντική απληστία. Ελπίζω να συνεχιστεί αυτή η συζήτηση.

<SPEAKER ID=97 LANGUAGE="FR" NAME="Caudron">
. (FR) Η Επιτροπή Βιομηχανίας ενέκρινε ομόφωνα την έκθεση της κ. Mechtild Rothe (ΕΣΚ, D) σχετικά με την κοινή θέση του Συμβουλίου ενόψει της έγκρισης οδηγίας που αφορά την προαγωγή της ηλεκτρικής ενέργειας η οποία παράγεται από ανανεώσιμες πηγές στην εσωτερική αγορά. Η κοινή θέση, η οποία εγκρίθηκε το Μάρτιο, αποκλίνει σημαντικά από τη θέση που υιοθετήθηκε κατά την πρώτη ανάγνωση από το Κοινοβούλιο τον προηγούμενο Νοέμβριο, παρόλο που το Συμβούλιο ενέκρινε το ένα τρίτο περίπου των τροπολογιών που πρότεινε το Κοινοβούλιο. Η εισηγήτρια προσπάθησε να επιτύχει συμβιβασμό πριν τη δεύτερη ανάγνωση στο ΕΚ και εξήγησε στην επιτροπή ότι κατά τη διάρκεια του τριμερούς διαλόγου που οργανώθηκε την Τρίτη 19 Ιουνίου, το Συμβούλιο ενέκρινε οκτώ από τις εννέα συμβιβαστικές τροπολογίες.
<P>
Το μόνο σημείο που παρέμεινε εκκρεμές αφορά το κατά πόσον η καύση απορριμμάτων θα πρέπει να θεωρείται ανανεώσιμη πηγή ενέργειας. Το Συμβούλιο επιθυμεί να την περιλάβει. Οι βουλευτές υπογραμμίζουν, εντούτοις, ότι η στήριξη που παρέχεται προς τις ανανεώσιμες πηγές ενέργειας πρέπει να είναι συμβατή με τους υπόλοιπους κοινοτικούς στόχους, και ιδίως με το στόχο του "σεβασμού της ιεραρχίας στην επεξεργασία των απορριμμάτων" . Για το λόγο αυτό, η καύση των μη διαχωρισμένων οικιακών απορριμμάτων δεν πρέπει να ενθαρρυνθεί από την παρούσα οδηγία, ούτε από ένα μελλοντικό καθεστώς στήριξης των ανανεώσιμων πηγών ενέργειας.
<P>
Μια από τις πιο σοβαρές διαφωνίες μεταξύ των δύο νομοθετικών οργάνων αφορά το αν οι εθνικοί στόχοι χρησιμοποίησης ανανεώσιμων πηγών ενέργειας πρέπει να είναι δεσμευτικοί ή απλώς ενδεικτικοί. Το Νοέμβριο, το Κοινοβούλιο επέμενε στην ανάγκη να τεθούν δεσμευτικοί στόχοι, αλλά το Συμβούλιο αντιτάχθηκε σε αυτό. Ο συμβιβασμός τάσσει ότι αν τα κράτη μέλη δεν σημειώσουν πρόοδο για την επίτευξη των ενδεικτικών εθνικών τους στόχων, η Επιτροπή θα πρέπει να υποβάλει προτάσεις που μπορούν να περιέχουν δεσμευτικούς στόχους. Οι ενδεικτικοί εθνικοί στόχοι πρέπει να είναι συμβατοί με το γενικό ενδεικτικό στόχο του 12% της ακαθάριστης εθνικής κατανάλωσης ενέργειας έως το 2010 η οποία παράγεται από ανανεώσιμες πηγές. Παράλληλα, οι πηγές αυτές πρέπει να αντιπροσωπεύουν ενδεικτικό ποσοστό 22,1% της συνολικής κατανάλωσης ηλεκτρικής ενέργειας στην Κοινότητα.
<P>
(Η αιτιολόγηση συντομεύθηκε κατ' εφαρμογή του άρθρου 137 του Κανονισμού)

<SPEAKER ID=98 LANGUAGE="IT" NAME="Caveri">
Η σημασία των ανανεώσιμων πηγών ενέργειας και η αύξηση της χρήσης τους στην Ευρώπη: οι λογικές αυτές βρίσκονται στη βάση του μέτρου που εξετάζουμε σήμερα σε δεύτερη ανάγνωση.
<P>
Θέλω να διατυπώσω, επί τη ευκαιρία, την ικανοποίησή μου για την κοινή προσπάθεια που καθορίζει για το 2010 το σημαντικό ποσοστό του 12% της ευρωπαϊκής αγοράς ηλεκτρισμού με προέλευση από ανανεώσιμες πηγές ενέργειας, με θετικό αντίκτυπο και στο περιβάλλον: γνωρίζουμε πόσο επίκαιρα είναι τα θέματα αυτά, ιδίως σε συνδυασμό με τις κλιματικές αλλαγές.
<P>
Για τον "λευκό χρυσό" , το νερό που χρησιμοποιείται στις ορεινές ζώνες της Ευρώπης για την παραγωγή υδροηλεκτρικής ενέργειας, το μέτρο αυτό σημαίνει μια προφανή ανάδειξη της αξίας του ως βασικού πόρου για την ορεινή οικονομία. Είμαι ευτυχής που, όπως προκύπτει από τα πρακτικά του Κοινοβουλίου, ορισμένες προτάσεις βελτίωσης που υπέβαλα εμφανίζονται στο τελικό κείμενο.
<P>
Θα επιτρέψει - και είναι ένα σημαντικό συγκεκριμένο παράδειγμα, αν και σε μικρή κλίμακα - στην περιφέρειά μου, τη Valle d'Aosta, περιφέρεια κατ' εξοχήν αλπική, να ατενίζει με αισιοδοξία τις επενδύσεις στον υδροηλεκτρικό τομέα, στο τέλος μιας σαρακονταετούς κατάστασης απαλλοτρίωσης ενός ακρογωνιαίου λίθου για τον πλούτο της τοπικής οικονομίας που ξεκινά από την εθνικοποίηση και το μονοπώλιο του ηλεκτρικού τομέα στην Ιταλία, κατάσταση που μόλις τώρα διορθώνεται χάρη στην ευρωπαϊκή ώθηση, που ξαναβάζει στο παιχνίδι τις περιφερειακές αρμοδιότητες που απορρέουν από το καθεστώς αυτονομίας της περιφέρειάς μου.
<P>
Είναι θετικό, από την άποψη αυτή, ότι η Ευρωπαϊκή Ένωση αναδεικνύει την αξία αυτής της εξ ορισμού ανανεώσιμης πηγής ενέργειας που είναι η υδροηλεκτρική, προσφέροντας ασφάλεια και μηχανισμούς κινήτρων στην αγορά, από τους οποίους θα αποκομίσουν σίγουρα οφέλη και οι ορεινές ζώνες, ιδίως εκεί όπου τις εταιρίες παραγωγής ηλεκτρισμού θα τις διαχειρίζονται άμεσοι εκπρόσωποι των τοπικών πληθυσμών.

<SPEAKER ID=99 NAME="Meijer">
Ως συνέπεια της λειτουργίας της αγοράς, στην περίπτωση της φθηνότερης αντί της καθαρότερης ηλεκτρικής ενέργειας, υπάρχει ο κίνδυνος νέας αύξησης των ρυπαντικών ουσιών, όπως είναι η πυρηνική ενέργεια, ο άνθρακας, ο λιγνίτης και το πετρέλαιο. Στις Κάτω Χώρες, σχετικά καθαροί σταθμοί παραγωγής ενέργειας δεν λειτουργούν, προκειμένου να εισαχθεί φθηνή, αλλά ρυπαντική ηλεκτρική ενέργεια. Η ταχύτερη δυνατή αντικατάσταση αυτών των ρυπαντικών ουσιών από τον ήλιο, τον άνεμο και την υδάτινη δύναμη είναι αναπόφευκτη για τη διαφύλαξη του περιβάλλοντός μας. Αντί να υπάρχει ενεργοποίηση για νέες μορφές παραγωγής ηλεκτρικής ενέργειας πρώτα, ζητείται από τους επιμέρους καταναλωτές να αγοράζουν καθαρότερη ενέργεια έναντι μιας διαφορετικής τιμής από έναν άλλο προμηθευτή. Τώρα, αυτοί οι προμηθευτές μπορούν να εφοδιάσουν με λιγότερο καθαρό ρεύμα, από αυτό που ζητά ο καταναλωτής. Αυτό οδηγεί σε απόπειρες για τη συμπερίληψη περισσότερων μορφών παραγωγής ηλεκτρικής ενέργειας στις καθαρές ενέργειες. Η καύση των μη διαχωρισμένων οργανικών οικιακών αποβλήτων και των αποβλήτων ξύλου πραγματοποιείται πάντα και τώρα, ξαφνικά, συμπεριλαμβάνεται στην καθαρή κατηγορία, προκειμένου να τηρηθούν τα ποσοστά στόχοι. Η υποστήριξή μου για την παραγωγή καθαρής ενέργειας δεν ισχύει για αυτή την προσθήκη. Μεγάλες επενδύσεις σε νέα καθαρή ενέργεια, η οποία θα προλαμβάνει τη ζήτηση των χρηστών και η οποία θα είναι ανεξάρτητη από την επεξεργασία των αποβλήτων, αποτελεί μία εναλλακτική λύση για το σύστημα που επιθυμεί το Συμβούλιο.

<SPEAKER ID=100 LANGUAGE="SV" NAME="Sacrιdeus και Wijkman">
. (SV) Εμείς οι σουηδοί Χριστιανοδημοκράτες καλωσορίζουμε την οδηγία για την παραγωγή ηλεκτρικής ενέργειας από ανανεώσιμες πηγές. Συμφωνούμε ότι η ηλεκτρική ενέργεια η οποία παράγεται κατά την καύση ενός μέρους των βιοδιασπόμενων οικογενειακών αποβλήτων θα πρέπει να συνυπολογίζεται στους εθνικούς κατευθυντήριους στόχους. Θα προτιμούσαμε όμως να μην υπολογίζεται η καύση οικογενειακών αποβλήτων τα οποία δεν έχουν τύχει διαλογής ως παραγωγή ηλεκτρικής ενέργειας από ανανεώσιμες πηγές. Για τον λόγο αυτό δεν συμφωνούμε με την παροχή ενίσχυσης στην καύση οικογενειακών αποβλήτων που δεν έχουν τύχει διαλογής. Η συμβιβαστική πρόταση στην οποία καταλήξαμε στις διαπραγματεύσεις με το Συμβούλιο για το ζήτημα αυτό πιστεύουμε ότι είναι πολύ ισχνή. Το Συμβούλιο έλαβε σχετική απόφαση, όμως αγνόησε το περιεχόμενο του προβλήματος. Παρόλα αυτά, εξαιτίας της επείγουσας ανάγκης να υιοθετηθεί η οδηγία το ταχύτερο δυνατό, και μάλιστα λαμβάνοντας υπόψη τον πρωταγωνιστικό ρόλο που διαδραματίζει και οφείλει να διαδραματίσει η ΕΕ κατά τις διαπραγματεύσεις για το κλίμα, θα υποστηρίξουμε τελικά τη συμβιβαστική πρόταση στην οποία καταλήξαμε στις διαπραγματεύσεις με το Συμβούλιο στο σημείο αυτό. Θα ψηφίσουμε επομένως υπέρ της συμβιβαστικής πρότασης.
<P>
Έκθεση Karas (A5-0220/2001)

<SPEAKER ID=101 LANGUAGE="IT" NAME="Fatuzzo">
Κυρία Πρόεδρε, η έκθεση Karas αφορά τα επαγγελματικά συνταξιοδοτικά ταμεία. Σήμερα, κυρία Πρόεδρε, δεν είναι 4 Ιουλίου 2001, είναι 4 Ιουλίου 2030. Μην υπολογίζετε πόσων ετών θα είμαστε το 2030 και ακούστε το τέλος. Το 2030, ένας γάλλος συνταξιούχος συναντά έναν άγγλο συνταξιούχο και του λεει: "Είδες τι καλή σύνταξη που έχουμε; Σκέψου ότι, το 2000, έπαιρναν λιγότερη από τη μισή σύνταξη που παίρνουμε σήμερα εμείς. Πώς τα καταφέραμε; Υποχρεώσαμε, με μια μεταγενέστερη ευρωπαϊκή οδηγία, όλα τα κράτη να δεσμεύσουν όλα τα συνταξιοδοτικά κεφάλαια, που μέχρι τότε καταβάλλονταν στο κράτος, στα επαγγελματικά ταμεία, που διαχειρίστηκαν σωστά τα χρήματα και μπορούν, επομένως, να προσφέρουν καλές συντάξεις" .

<SPEAKER ID=102 LANGUAGE="FR" NAME="Krivine και Vachetta">
. (FR) Το σχέδιο οδηγίας και η έκθεση Karas για τα συνταξιοδοτικά ταμεία και τα συμπληρωματικά καθεστώτα αποτελούν ένα ακόμα πλήγμα εις βάρος των συνταξιοδοτικών συστημάτων που ισχύουν στην Ευρωπαϊκή Ένωση.
<P>
Η έκθεση Karas στηρίζεται για την έγκριση της οδηγίας στα εξαιρετικά φιλελεύθερα συμπεράσματα του Ευρωπαϊκού Συμβουλίου της Φέιρα. Το σκεπτικό της βασίζεται σε μια ελάχιστη εναρμόνιση των κανόνων και σε μια "αγγλοσαξωνική" προσέγγιση της νομοθεσίας, η οποία μεταφράζεται σε έλλειψη συγκεκριμένων κανόνων για τον προσδιορισμό των δεσμεύσεων που αναλαμβάνουν τα συνταξιοδοτικά ταμεία.
<P>
Η οδηγία ανταποκρίνεται στα αιτήματα της βιομηχανίας των αγγλικών και ολλανδικών συνταξιοδοτικών ταμείων, τα οποία επιθυμούν να μπορούν να παρεμβαίνουν σε ευρωπαϊκή κλίμακα με ένα ενιαίο ταμείο, αντί των διαφορετικών ταμείων που είναι εγκατεστημένα σε κάθε χώρα.
<P>
Για άλλη μια φορά, η Ευρωπαϊκή Ένωση υποτάσσεται στη δικτατορία της ενιαίας αγοράς, και αυτή τη φορά στον κλάδο των συντάξεων, με συνέπειες που γνωρίζουμε εντούτοις άριστα: επιδείνωση των ανισοτήτων μεταξύ μισθωτών, χειραγώγηση της συνταξιοδοτικής αποταμίευσης από τις χρηματαγορές και τους μετόχους και αύξηση της πίεσης των συνταξιοδοτικών ταμείων εις βάρος της μισθωτής απασχόλησης.
<P>
Αντί να εναρμονίζουμε προς τα κάτω και να δημιουργούμε μια ενιαία αγορά στον τομέα των συντάξεων, θα έπρεπε να δημιουργήσουμε σε ευρωπαϊκή κλίμακα ένα σύστημα που να βασίζεται στην αλληλεγγύη και στην εξίσωση.
<P>
Γι' αυτό, ψηφίσαμε κατά της έκθεσης Karas και απορρίπτουμε το σχέδιο οδηγίας.

<SPEAKER ID=103 NAME="Meijer">
Οι επιχειρηματίες έχουν ανακαλύψει τα συνταξιοδοτικά ταμεία των επιχειρήσεων ως πηγή κεφαλαίου κινδύνου. Οι ηγέτες θεωρούν αυτά τα ταμεία ως μέρος μιας ολοκληρωμένης χρηματοοικονομικής αγοράς, η οποία πρέπει να συμβάλει στην ανταγωνιστική ισχύ της ευρωπαϊκής οικονομίας. Με την προσδοκία ότι η απόδοση θα αυξηθεί, τα χρήματα των συντάξεων βρίσκονται στα χέρια επιχειρήσεων, οι οποίες το μόνο που επιδιώκουν είναι το κέρδος. Αμέσως, στη συνέχεια, επωφελούνται οι μέτοχοι των τραπεζών και των ασφαλιστικών εταιρειών από τα κέρδη, ενώ οι συνταξιούχοι φέρουν τον αυξανόμενο κίνδυνο, ως συνέπεια της κατάρρευσης των οικοδομημάτων προστασίας, και δεν αντισταθμίζονται τα μειονεκτήματα της αλλαγής εργοδότη ή κράτους μέλους. Η προτεινόμενη ευρωπαϊκή ρύθμιση δεν δικαιώνει τους λόγους, για τους οποίους δημιουργήθηκαν αυτά τα συνταξιοδοτικά αποθέματα. Οι συντάξεις αποτελούν ένα μέσο για την ανακατανομή και τη συμπλήρωση των εισοδημάτων, προκειμένου να προσφερθεί σε όλους τους ανθρώπους βιώσιμη ασφάλεια επιβίωσης, ακόμη και τη στιγμή που αυτοί, σε ηλικία 70, 90 ή 110 ετών, δεν είναι πλέον παραγωγικοί. Μία ίση κρατική σύνταξη για όλους, επαρκούς ύψους, είναι η καλύτερη εγγύηση ότι κανένας δεν θα χάσει το δικαίωμα για εισόδημα. Αντίθετα, οι συντάξεις των επιχειρήσεων είναι ευνοϊκές για ανθρώπους με ένα καλοπληρωμένο σταθερό επάγγελμα. Δεν προσφέρουν λύσεις σε ανθρώπους, οι οποίοι αλλάζουν συχνά επάγγελμα ή πρέπει να αλλάζουν εργοδότη. Αυτό ισχύει ακόμη περισσότερο για τις συμπληρωματικές ιδιωτικές συντάξεις, οι οποίες μπορούν να αγοραστούν μόνο από εκείνους, οι οποίοι είναι σε θέση και διατίθενται κατά τα παραγωγικά έτη να καταθέτουν, ιδιωτικά ποσά, σε μία ασφαλιστική εταιρεία.
<P>
Έκθεση Ettl (A5-0211/2001)

<SPEAKER ID=104 LANGUAGE="IT" NAME="Fatuzzo">
Η έκθεση του κ. Ettl αναφέρεται στη φερεγγυότητα των επιχειρήσεων ασφάλισης ζωής. Εγώ πιστεύω, κυρία Πρόεδρε, ότι η Ευρώπη, που τόσο ενδιαφέρεται για την ποιότητα ζωής των ευρωπαίων πολιτών, την ποιότητα των κάθε λογής καταναλωτικών αγαθών, θα πρέπει να επιβάλει στις επιχειρήσεις ασφάλισης ζωής που τηρούν αυτή την οδηγία, να προσθέτουν στην επωνυμία τους τη δήλωση: "Αξιόπιστη ασφαλιστική εταιρεία βάσει της ευρωπαϊκής οδηγίας" . Για παράδειγμα: "Ασφαλιστική Τάδε, αξιόπιστη" , ώστε ο πολίτης να γνωρίζει ότι η επιχείρηση αυτή χρησιμοποιεί σωστά τα κεφάλαιά του.
<P>
Έκθεση Ettl (A5-0212/2001)

<SPEAKER ID=105 LANGUAGE="IT" NAME="Fatuzzo">
Η δεύτερη έκθεση του κ. Ettl προβλέπει, επίσης, μεγαλύτερες εγγυήσεις, ώστε να είναι φερέγγυες οι υπόλοιπες ασφαλιστικές επιχειρήσεις, εκτός των ασφαλιστικών ζωής. Ε λοιπόν, αυτήν σκεπτόμουν εχθές το βράδυ, κυρία Πρόεδρε. Κοιμήθηκα πολύ άσχημα χθες βράδυ, είδα έναν πραγματικό εφιάλτη. Γιατί; Γιατί ονειρεύτηκα δυστυχώς ότι το σπίτι που μένω καταστρεφόταν· έφευγα τρέχοντας από το υπνοδωμάτιο και έβλεπα απελπισμένος το σπίτι του βουλευτή Fatuzzo να καταστρέφεται. Και ήμουν ακόμη πιο απελπισμένος γιατί είχα ασφαλιστεί σε μια πολύ κακή ασφαλιστική εταιρεία. Εκείνη τη στιγμή ξύπνησα και θυμήθηκα, ευτυχώς, ότι η ασφάλειά μου είναι μια πολύ καλή ασφάλεια και, προπαντός, ότι το σπίτι μου δεν είχε καταστραφεί και βρισκόμουν στο Στρασβούργο.
<P>
Έκθεση Flesch (A5-0226/2001)

<SPEAKER ID=106 LANGUAGE="IT" NAME="Fatuzzo">
 Για να σας εξηγήσω, κυρία Πρόεδρε, την αιτιολόγηση ψήφου μου για την έκθεση τής αξιότιμης κ. Flesch, που αφορά την ονομασία ".ΕU" στους υπολογιστές, πρέπει να σας πω ότι προ ημερών συνάντησα, ακριβώς εδώ στο Στρασβούργο, μια γοητευτική κοπέλα από ένα χωριό της Ανατολικής Ευρώπης, μιας από αυτές τις χώρες που ζητούν να ενταχθούν στην Ένωσή μας. Εκεί που φλυαρούσαμε και περπατούσαμε, αυτή η κοπέλα απ' αυτό το χωριό - ένα χωριό της Βουλγαρίας - με ρώτησε: "Γιατί δεν εγκρίνετε στις υποψήφιες για ένταξη στην Ευρωπαϊκή Ένωση χώρες να χρησιμοποιούν και αυτές το επίπεδο ".ΕU" του Διαδικτύου;" Απευθύνω, συνεπώς, την ερώτηση στην αξιότιμη κ. Flesch.

<SPEAKER ID=107 LANGUAGE="FR" NAME="Caudron">
. (FR) Η έκθεση αφορά πρόταση κανονισμού σχετικά με την υλοποίηση του τομέα ανωτάτου επιπέδου ".EU" στο Διαδίκτυο. Η πρόταση της Επιτροπής ανταποκρίνεται στα αιτήματα που διατυπώθηκαν κατά το Συμβούλιο της Λισαβόνας (23-24 Μαρτίου 2000). Το Συμβούλιο της Στοκχόλμης (23-24 Μαρτίου 2001) επανέλαβε την ίδια επιθυμία διακηρύσσοντας ότι "το Συμβούλιο θα λάβει τα αναγκαία μέτρα, μαζί με την Επιτροπή, για να εξασφαλίσει ότι ο τομέας ανώτατου επιπέδου ".EU" θα είναι διαθέσιμος στους χρήστες το συντομότερο δυνατόν" .
<P>
Αυτή η διατύπωση μπορεί να μοιάζει κάπως βαρβαρίζουσα και απαιτεί κάποιες εξηγήσεις. Ο παρών κανονισμός αποτελεί πράξη γενικού χαρακτήρα που θεσπίζει το πλαίσιο για τη σύσταση ενός μητρώου ".EU" . Το εν λόγω μητρώο θα συνάψει συμβάσεις τόσο με την Επιτροπή όσο και με το ICANN (Internet Corporation for Assigned Names and Numbers - Σώμα του Διαδικτύου για την εκχώρηση ονομάτων και αριθμών). Σας υπενθυμίζω ότι το ICANN συνεστήθη τον Οκτώβριο 1998 με στόχο να αντιμετωπιστεί η αμερικανική ηγεμονία στη διαχείριση του Διαδικτύου. Αυτή η μη κερδοσκοπική ιδιωτική εταιρεία ασχολείται με τέσσερις καίριας σημασίας τομείς του Διαδικτύου, μεταξύ των οποίων το DNS (σύστημα ονομάτων τομέων) και την εκχώρηση χώρου διευθύνσεων Internet Protocol.
<P>
Το ICANN αποτελείται από 19-μελή διευθυντική επιτροπή. Οι διευθυντές του και τα εξωτερικά του μέλη επιλέγονται με βάση κριτήρια γεωγραφικής ισορροπίας. Τέλος, το ICANN περιλαμβάνει 4 συμβουλευτικές επιτροπές, μεταξύ των οποίων η Κυβερνητική Συμβουλευτική Επιτροπή, στην οποία συμμετέχει η Ευρωπαϊκή Επιτροπή και τα κράτη μέλη.
<P>
Η Ευρωπαϊκή Ένωση αποφάσισε, προς μεγάλη μου ικανοποίηση, να συμμετάσχει περισσότερο ενεργά σε αυτό το όργανο, ούτως ώστε να παίξει αποφασιστικό ρόλο στη διεθνή διαχείριση του Διαδικτύου και να ενισχύσει την ουδετερότητα του ICANN.
<P>
Στην ίδια οπτική, αν η Ευρωπαϊκή Ένωση επιθυμεί να επιβληθεί στον κυβερνοχώρο, πρέπει να δημιουργήσει ένα όνομα τομέα όπως τα κράτη μέλη της. Έτσι, τα εθνικά εδάφη αναγνωρίζονται στο Διαδίκτυο μέσω ονομάτων τομέων, όπως ".uk" ή ".be" . Η δημιουργία ενός τέτοιου ονόματος θα αποτελούσε καθοριστικό παράγοντα για την επιτάχυνση της ανάπτυξης της ηλεκτρονικής οικονομίας και του ηλεκτρονικού εμπορίου στην Ευρώπη.
<P>
Έκρινα λοιπόν ότι είναι σημαντικό να επικυρώσουμε την καλή δουλειά που πραγματοποίησε η εισηγήτρια.
<P>
Ευρωπαϊκό Συμβούλιο του Γκέτεμποργκ

<SPEAKER ID=108 LANGUAGE="IT" NAME="Fatuzzo">
Κυρία πρόεδρε, θα ήθελα να εκφέρω γνώμη και για την έκθεση σχετικά με το Συμβούλιο του Γκέτεμποργκ. Όπως γνωρίζετε, αποφασίστηκε σ' αυτό το Συμβούλιο να αντιμετωπιστεί με αποφασιστικότητα το πρόβλημα των συντάξεων στα δεκαπέντε κράτη της Ευρωπαϊκής Ένωσης. Κατά τη γνώμη σας, μπορούσα εγώ να μην παρέμβω για να εξηγήσω γιατί ψήφισα υπέρ; Εχθές, κατά τη διάρκεια του γεύματος, σε μία συνεδρίαση του Kangaroo group, εδώ στο Ευρωπαϊκό Κοινοβούλιο, άκουσα με ικανοποίηση τον επικεφαλής μιας ιαπωνικής βιομηχανίας να λέει: "Εμείς οι ιάπωνες βιομήχανοι περιμένουμε με αγωνία να υπάρξει στην Ευρώπη μια ενιαία ευρωπαϊκή σύνταξη, με κανονισμούς και νόμους κοινούς σε όλη την Ευρώπη" . Συνεπώς δεν είμαι ο μόνος που ζητά μια ευρωπαϊκή σύνταξη! Χαίρομαι λοιπόν και γι' αυτό ψήφισα υπέρ αυτής της απόφασης, διότι το Συμβούλιο του Γκέτεμποργκ ξεκίνησε αυτόν το δρόμο.

<SPEAKER ID=109 NAME="Posselt">
Κυρία Πρόεδρε, αναφερθήκαμε στο θέμα της Μακεδονίας σ' αυτό το ψήφισμα, και θέλω απλώς να πω ότι θεωρώ πως είναι καλό που ενεργοποιείται η Ευρωπαϊκή Ένωση στη Μακεδονία. Ωστόσο, δεν πρέπει να το κάνουμε με υπεροπτικό ύφος, αλλά με σεβασμό για τον άνθρωπο και τους λαούς που ζουν εκεί. Η Μακεδονία έχει μια πολυκομματική κυβέρνηση, στην οποία εκπροσωπούνται όλα τα έθνη. Διαθέτει έναν φιλοευρωπαϊστή πρωθυπουργό και έναν εξαιρετικό φιλοευρωπαϊστή πρόεδρο. Όταν μιλούμε συνέχεια για τα δικαιώματα των μειονοτήτων, θα πρέπει να αντιλαμβανόμαστε ότι τα ευρωπαϊκά πρότυπα σε σχέση με τις μειονότητες, τα οποία επικαλούμαστε διαρκώς, δεν υπάρχουν δυστυχώς ούτε στην ίδια την ΕΕ. Θα πρέπει λοιπόν να αντιμετωπίσουμε το θέμα πραγματικά με κάποια ταπεινοφροσύνη, να προσφέρουμε τις καλές υπηρεσίες μας, και να μην εμφανιζόμαστε συνεχώς με υπεροπτικό ύφος.
<P>
Θα πρέπει να ενισχύσουμε κυρίως την κυβέρνηση, καθιστώντας σαφές ότι όποιος συνεργάζεται με την Ευρωπαϊκή Ένωση, όπως το κάνει η Μακεδονία, θα υποστηρίζεται από μας πολιτικά και οικονομικά. Γι' αυτό λυπάμαι που ο Επίτροπος Pattern, ο οποίος δυστυχώς έχει φύγει, ανέφερε ότι αν στείλουμε χρήματα, αυτά θα χρησιμοποιηθούν για βόμβες. Πρόκειται πραγματικά για άστοχη απάντηση προς την δημοκρατικά εκλεγμένη πολυκομματική κυβέρνηση, και ελπίζω ότι σύντομα οι μακεδόνες φίλοι μας θα μας επισκεφτούν στο Στρασβούργο μέσω του Προέδρου τους, και ελπίζουμε να πραγματοποιηθεί τελικά η επίσκεψη του Boris Trajkovski. Πρέπει να αποτρέψουμε τη διάλυση της χώρας και αυτό μπορεί να γίνει μόνο αν ενισχύσουμε τις δημοκρατικές αρχές.

<SPEAKER ID=110 NAME="Scallon">
ΕΝ) Κυρία Πρόεδρε, προς το συμφέρον μιας δημοκρατικής και δίκαιης Ευρωπαϊκής Ένωσης, ζητώ από το Συμβούλιο να σεβαστεί την απόρριψη της Συνθήκης της Νίκαιας από τον ιρλανδικό λαό, σταματώντας πάραυτα την περαιτέρω διαδικασία κύρωσης. Καλώ επίσης την Επιτροπή ως θεματοφύλακα των συνθηκών, να διασφαλίσει ότι η απαίτηση για ομοφωνία θα τηρηθεί. Παρομοίως, ζητώ να σταματήσει κάθε περαιτέρω κύρωση.
<P>
Προσωπικά, όπως και όλοι εκείνοι τους οποίους εκπροσωπώ, υποστηρίζουμε μια ενωμένη, δημοκρατική Ευρώπη και τη διεύρυνση. Συνεπώς, επικροτώ το γεγονός ότι η Επιτροπή επιβεβαιώνει την εντύπωση που είχα ότι η διεύρυνση μπορεί να προχωρήσει χωρίς την κύρωση της Συνθήκης της Νίκαιας. Πιστεύω ότι η διεύρυνση θα πρέπει να προχωρήσει με ταχύτατους ρυθμούς, έτσι ώστε οι υποψήφιες χώρες να μπορέσουν όχι μόνο να μοιραστούν τα οφέλη της συμμετοχής στην Ευρωπαϊκή Ένωση, αλλά και να συνεισφέρουν πλήρως στη συζήτηση σχετικά με το είδος της Ευρωπαϊκής Ένωσης που ελπίζουμε να οικοδομήσουμε.
<P>
Είμαι υπέρ μιας πλήρους και ανοικτής συζήτησης πριν από τη Διακυβερνητική Διάσκεψη του 2004, αλλά όχι υπό τη μορφή συνέλευσης.

<SPEAKER ID=111 LANGUAGE="FR" NAME="Berthu">
. (FR) Η Ευρωπαϊκή Ένωση εφευρίσκει μια νέα μορφή δημοκρατίας: τη δημοκρατία χωρίς λαούς. Αυτό είναι το συμπέρασμα στο οποίο καταλήγει κανείς όταν βλέπει την έπαρση με την οποία το Συμβούλιο του Γκέτεμποργκ αγνόησε την ιρλανδική ψήφο. Ο νέος Προεδρεύων του Συμβουλίου, Guy Verhofstadt, ενίσχυσε προ ολίγου σήμερα αυτή την εντύπωση, παρουσιάζοντας εκ των προτέρων τα συμπεράσματα της συζήτησης που υποτίθεται ότι θα αρχίσει για τη Διακυβερνητική Διάσκεψη του 2004.
<P>
Ακριβώς η διοργάνωση αυτής της συζήτησης στη Γαλλία, μετά το ανακοινωθέν της 11ης Απριλίου το οποίο δημοσιεύτηκε από κοινού από τον Πρωθυπουργό και τον Πρόεδρο της Δημοκρατίας, αποδεικνύει ότι έχει νοθευτεί ήδη πριν αρχίσει.
<P>
Και οι δυο τους ισχυρίζονται ότι επιθυμούν να εγκαινιάσουν μια συζήτηση για το μέλλον της Ευρώπης, αλλά η κύρωση της Συνθήκης της Νίκαιας, η οποία είναι κεφαλαιώδης σε αυτή την προοπτική, ηθελημένα απεκρύβη στη χώρα μας. Το θέμα δεν απασχόλησε το Συνταγματικό Δικαστήριο, δεν διεξήχθη δημοψήφισμα, παρά μόνον εξαιρετικά σύντομες συζητήσεις στην Εθνοσυνέλευση και στη Γερουσία, κάποιες μίζερες παρεμβάσεις, αν εξαιρέσουμε εκείνες των υπερμάχων της εθνικής κυριαρχίας, μεταξύ των οποίων ο Philippe de Villiers, οι οποίοι φαίνεται να είναι οι μόνοι που διατηρούν κάποια ελευθερία σκέψης σε αυτή την κατάρρευση της εθνικής πολιτικής τάξης. Έτσι, το πλέον καθοριστικό κείμενο για το μέλλον της Ένωσης, οι νέες υπερεθνικές εξελίξεις της Συνθήκης της Νίκαιας, αποσύρεται από τη συζήτηση.
<P>
Κατά τα λοιπά, είναι προφανές ότι όλα έχουν οργανωθεί κατά τρόπον ώστε τα βήματα συζήτησης να καταλήξουν μόνον στα συμπεράσματα που είναι αποδεκτά από τους φεντεραλιστές. Εκτός από το ότι οι συνεδριάσεις προετοιμάζονται από τους νομάρχες - πράγμα που λέει πολλά για το βαθμό ανεξαρτησίας έναντι της κυβέρνησης - και τα συμπεράσματα θα συντάσσονται επίσης από μια ομάδα σύνθεσης δέκα εμπειρογνωμόνων τους οποίους θα επιλέξουν ελεύθερα ο Πρόεδρος της Δημοκρατίας και ο Πρωθυπουργός. Εγώ ο ίδιος απηύθυνα επιστολή στους δύο επικεφαλής της εκτελεστικής εξουσίας στις 20 Απριλίου για να τους ζητήσω να συσταθεί αυτή η ομάδα επί τη βάσει όλων των πολιτικών συνιστωσών που έχουν εκλεγεί κατά τις ευρωπαϊκές εκλογές. Ιδού το αποτέλεσμα: μεταξύ των διορισμών που μόλις πραγματοποιήθηκαν, μάταια αναζητεί κανείς κάποιον έστω και ελάχιστα αντίθετο προς τη γραμμή των Βρυξελλών.
<P>
Ως επιστέγασμα όλων, αυτή η αστεία διαδικασία πρέπει να περατωθεί τον Οκτώβριο, δηλαδή η μεγάλη εθνική συζήτηση θα διαρκέσει τέσσερις μήνες, από τους οποίους δύο μήνες διακοπών. Αλλά εύκολα καταλαβαίνει κανείς γιατί θα ολοκληρωθεί τόσο γρήγορα: στα τέλη του έτους, θα μπούμε στην επικίνδυνη περίοδο της ανταλλαγής των εθνικών κερμάτων και χαρτονομισμάτων με ευρώ. Οι εθνικοί μας ιθύνοντες δεν έχουν προφανώς καμία όρεξη να έχουν μπροστά τους μια συζήτηση για την Ευρώπη τη στιγμή εκείνη.

<SPEAKER ID=112 NAME="Κόρακας">
. Η Σύνοδος του Γκέτεμποργκ θα μείνει στην ιστορία, όχι μόνο για όσα συνέβησαν στην αίθουσα συνεδριάσεων, αλλά και γι' αυτά που διαδραματίστηκαν έξω απ' αυτήν. Οι δεκάδες χιλιάδες διαδηλωτές που εκδήλωναν την αντίθεσή τους στο αντιλαϊκό, αυταρχικό και συγκεντρωτικό οικοδόμημα της Ε.Ε. αντιμετωπίστηκαν με πρωτοφανή βία από την αστυνομία. Αποδείχτηκε έτσι, για μια ακόμα φορά, ότι οι ηγέτες της Ε.Ε. αποφασίζουν ερήμην των λαών. Το ψήφισμα του Ευρωπαϊκού Κοινοβουλίου όχι μόνο δεν κάνει καμία αναφορά στα αιτήματα των χιλιάδων διαδηλωτών, ούτε φυσικά στα θύματα της αστυνομικής βίας, αλλά υιοθετεί χαρακτηρισμούς περί "ειδικευμένων κλιμακίων κρούσης" , συμβάλλοντας έτσι στην προετοιμασία του εδάφους για τη λήψη ακόμη πιο σκληρών και αντιδημοκρατικών μέτρων, προκειμένου να αντιμετωπισθεί ο "εχθρός-λαός" στις επόμενες συνόδους κορυφής της Ε.Ε. και των λοιπών ιμπεριαλιστικών οργανισμών.
<P>
Απέναντι στο "όχι" της Ιρλανδίας στη Συνθήκη της Νίκαιας, το Ευρωπαϊκό Κοινοβούλιο συντάσσεται με το Συμβούλιο, το οποίο δηλώνει αποφασισμένο να "συμβάλει με οποιονδήποτε τρόπο ώστε να βοηθήσει την ιρλανδική κυβέρνηση στην εξεύρεση λύσης" . Στα πλαίσια αυτά πιέζει την ιρλανδική κυβέρνηση να επικυρώσει πάση θυσία τη Συνθήκη μέχρι το τέλος του 2002, περιφρονώντας την εκφρασμένη γνώμη του ιρλανδικού λαού.
<P>
Σε σχέση με τις τραγικές εξελίξεις στην ΠΓΔΜ, το ψήφισμα επιδοκιμάζει την πολιτική της επέμβασης, αλλά και την πρόθεση του ΝΑΤΟ "να μην παρασυρθεί στην ανάληψη πλήρους ειρηνευτικού έργου" . Βεβαίως, το πώς αντιλαμβάνεται η Ε.Ε. την επίτευξη συμφωνίας εκφράστηκε καθαρά από τον ειδικό απεσταλμένο Leotard, ο οποίος κάλεσε την κυβέρνηση της ΠΓΔΜ να αρχίσει διάλογο με τους αλβανούς εξτρεμιστές.
<P>
Ακόμα, το ψήφισμα επιδοκιμάζει την πρόοδο που επιτεύχθηκε στη στρατιωτικοποίηση της Ε.Ε., την ανάπτυξη της Δύναμης Ταχείας Αντίδρασης και "τη θέσπιση μόνιμης και εποικοδομητικής σχέσης με το ΝΑΤΟ" , και καλεί τα κράτη μέλη "να αναδιαρθρώσουν τους αμυντικούς προϋπολογισμούς τους στο ύψος που απαιτείται για την επίτευξη των φιλόδοξων στόχων της ΚΕΠΑΑ" .
<P>
Στο θέμα της διεύρυνσης, παρά τις ενδοϊμπεριαλιστικές αντιθέσεις που έχουν ανακύψει, είναι σαφής η εμμονή στην πολιτική του εγκλωβισμού και νέων χωρών στην Ε.Ε., αν και το χρονοδιάγραμμα γίνεται όλο και περισσότερο ασαφές. Παράλληλα, επειδή γνωρίζουν ότι αυξάνεται η αντίθεση των λαών των υποψήφιων χωρών στην προοπτική της ένταξης, προτείνουν ως δόλωμα την προοπτική συμμετοχής τους στις ευρωεκλογές του 2004.
<P>
Κατά τα άλλα, η Σύνοδος του Γκέτεμποργκ επιβεβαίωσε τους προσανατολισμούς της Λισαβόνας και της Στοκχόλμης, που επιβάλλουν να αντιμετωπιστεί η κατάσταση της οικονομίας μέσα από σκληρότερα και πιο αντιλαϊκά μέτρα σε βάρος των εργαζομένων, με πρώτα στο στόχαστρο τα συστήματα συνταξιοδότησης και κοινωνικής ασφάλισης γενικότερα.
<P>
Για όλους τους παραπάνω λόγους, οι ευρωβουλευτές του ΚΚΕ καταψηφίσαμε το ψήφισμα.

<SPEAKER ID=113 LANGUAGE="FR" NAME="Krivine και Vachetta">
(GUE/NGL), γραπτώς. (FR) Τον Ιανουάριο 2001, η σουηδική Προεδρία της Ευρωπαϊκής Ένωσης είχε εξαγγείλει με ταπεινοφροσύνη τρεις προτεραιότητες: περιβάλλον, διεύρυνση και απασχόληση. Έξι μήνες αργότερα, κατά το Συμβούλιο του Γκέτεμποργκ, η διαπίστωση είναι ότι απέτυχε.
<P>
Στον τομέα της απασχόλησης, αυτή η περίοδος σηματοδοτήθηκε από ένα κύμα μαζικών απολύσεων σε μεγάλους πολυεθνικούς ομίλους που αποφέρουν κέρδη εκατομμυρίων ευρώ, όπως η Marks & Spencer ή η Danone. Η ΕΕ απέδειξε για άλλη μια φορά την ανικανότητά της να αντισταθμίσει τη δικτατορία των αγορών και των μετόχων, για παράδειγμα θεσμοθετώντας φόρο επί των κερδοσκοπικών πράξεων (του τύπου "φόρος Tobin" ), ενισχύοντας τα δικαιώματα ελέγχου των μισθωτών και των πολιτών επί της οικονομίας, ή ακόμα και νομοθετώντας σε ευρωπαϊκή κλίμακα για την απαγόρευση των απολύσεων.
<P>
Στον τομέα της διεύρυνσης, η μόνη προοπτική που προσφέρεται στις υποψήφιες χώρες είναι η απλή απορρόφηση της οικονομίας τους από την ενιαία αγορά. Σε κανένα στάδιο δεν θα ζητηθεί η γνώμη των πληθυσμών, τόσο για το περιέχον όσο και για το περιεχόμενο της ένταξής τους. Εντούτοις, το ιρλανδικό "όχι" αποδεικνύει για άλλη μια φορά ότι η Ευρώπη δεν μπορεί να οικοδομηθεί χωρίς τους λαούς γύρω από ένα δημοκρατικό, πολιτικό και κοινωνικό σχέδιο.
<P>
Τέλος, στο διεθνές επίπεδο, η Ευρωπαϊκή Ένωση απέδειξε ότι δεν καταφέρνει να βαρύνει θετικά στην επίλυση των συγκρούσεων, ιδίως επιβάλλοντας στο Ισραήλ μια δίκαιη και μόνιμη ειρήνη για την Παλαιστίνη.
<P>
Η σουηδική Προεδρία χαρακτηρίστηκε κυρίως από τις αστυνομικές προκλήσεις που σημάδεψαν τη Σύνοδο Κορυφής του Γκέτεμποργκ. Στην απαραίτητη επανεξέταση των ευρωπαϊκών σχεδίων, οι κυβερνήσεις αντέταξαν για πρώτη φορά, μέσα από το οχυρό τους, τη βία των πυροβολισμών εναντίον των διαδηλωτών. Χρειαζόμαστε επειγόντως μια άλλη Ευρώπη: την Ευρώπη της δημοκρατίας και της κοινωνικής προόδου. Αυτός είναι ο λόγος για τον οποίο θα καταψηφίσουμε το κοινό ψήφισμα.

<SPEAKER ID=114 NAME="Lambert">
. (ΕΝ) Πολλά είναι τα θετικά στοιχεία του εν λόγω ψηφίσματος, ιδίως από πλευράς αειφόρου ανάπτυξης. Επικροτώ την έκκληση προς την ΕΕ να κυρώσει το Πρωτόκολλο του Κυότο, το οποίο αποτελεί μια απαραίτητη διεθνή συμφωνία για την προστασία του πλανήτη μας.
<P>
Χαιρετίζω την ανανέωση της δέσμευσης να επιτευχθεί ο στόχος των Ηνωμένων Εθνών για την αναπτυξιακή βοήθεια και ελπίζω να επιτευχθεί επιτέλους, διότι η ανάγκη γι' αυτό είναι απελπιστική.
<P>
Χαιρετίζω επίσης την αναφορά στην ανάγκη να προετοιμαστεί πλήρως η ΕΕ για την παγκόσμια Διάσκεψη Κορυφής για την αειφόρο ανάπτυξη.
<P>
Ποιος ήταν λοιπόν ο λόγος για τον οποίο απείχα από την ψηφοφορία επί του συνόλου της πρότασης;
<P>
Δεν πιστεύω ότι η ανάπτυξη μιας κοινής πολιτικής ασφάλειας, που επιδιώκει μια στενή διασύνδεσή μας με το ΝΑΤΟ, έχει θέση στην αειφόρο ανάπτυξη της ΕΕ, ούτε πιστεύω ότι θα πρέπει να ζητήσουμε από την Ιρλανδία να απαρνηθεί το πρόσφατο δημοψήφισμά της και να προετοιμαστεί για την κύρωση της Συνθήκης της Νίκαιας. Ένα τέτοιο αίτημα αγνοεί τις δημοκρατικά εκπεφρασμένες επιθυμίες του λαού και δεν προσδίδει κύρος στο Σώμα.

<SPEAKER ID=115 LANGUAGE="FR" NAME="Martinez">
. (FR) Αντιγράφοντας πιστά την έκθεση του Ευρωπαϊκού Συμβουλίου που πραγματοποιήθηκε στο Γκέτεμποργκ στις 15 και 16 Ιουνίου 2001, το κοινό ψήφισμα που ανακατεύει το πράσινο, το ροζ, το λευκό των φιλελευθέρων και το βιολετί της χριστιανοδημοκρατίας - δηλαδή μια συγκριτική και πολιτική πλειοψηφία που περιλαμβάνει από τους κυρίους Σρέντερ-Ζοσπέν μέχρι τους κυρίους Αθνάρ-Σιράκ περνώντας από τους Πράσινους των Joschka Fischer και Dominique Voynet και τους υπερφιλελεύθερους του Alain Madelin - προσφέρει εμφανώς ένα συνονθύλευμα λέξεων, εννοιών και προβλημάτων από τη θανατική ποινή (παράγραφος 32) έως τη δέσμη φορολογικών μέτρων (παράγραφος 25) περνώντας από τις μπανάνες (παράγραφος 30), τη διπλωματική αποστολή του κ. Lιotard στην Πρώην Γιουγκοσλαβική Δημοκρατία της Μακεδονίας, η οποία αναφέρεται ως ΠΓΔΜ (παράγραφος 42), χωρίς να ξεχνάμε την ΚΓΠ, την αναπτυξιακή βοήθεια, το Κυότο, τη φοροδιαφυγή των ΗΠΑ μέσω των φορολογικών παραδείσων της Καραϊβικής, τη διεύρυνση ή την ανάγκη μιας συνέλευσης - που σιωπηρά φέρνει στη μνήμη τη συνέλευση της Φιλαδέλφειας του 1787 - για την έγκριση ενός ευρωπαϊκού συντάγματος το 2004.
<P>
Αλλά αυτό το επιφανειακά ασυνάρτητο συνονθύλευμα κρύβει τις δύο ισχυρές ιδέες της ολιγαρχικής αίρεσης που μας κυβερνά, δηλαδή την περιφρόνηση των λαών και την αναζήτηση μιας σκοτεινής παγκόσμιας "διακυβέρνησης" .
<P>
Η περιφρόνηση εκ μέρους της ευρωφεντεραλιστικής ολιγαρχίας των Βρυξελλών έναντι των λαών εκφράζεται τόσο στην παράγραφο 3 με την άρνηση να γίνουν σεβαστές οι σαφείς συνέπειες του ιρλανδικού δημοψηφίσματος, το οποίο αναλύεται ως αδιέξοδο που απαιτεί την "εξεύρεση διεξόδου" , όσο και στην παράγραφο 9, όπου η αυθόρμητη απόρριψη από τους λαούς των παρεκκλίσεων της παγκοσμιοποίησης - από το Σηάτλ ως το Γκέτεμποργκ περνώντας από την Πράγα, τη Νίκαια, το Νταβός, την Ουάσιγκτον, το Σάλτσμπουργκ ή ίσως αύριο τη Γένοβα - καταδικάζεται ως "πρόκληση" , ξεχνώντας ότι το δικαίωμα "αντίστασης" στην οικονομική καταπίεση που ασκεί η παγκόσμια αγορά στις γυναίκες και στους άνδρες της Mark and Spencer και της Danone, περνώντας από τη Moulinex, τη Michelin Vilvorde, την Alcatel, την Ericsson ή την AOM, είναι μια από τις ουσιώδεις ελευθερίες που επιβεβαιώθηκαν δυο αιώνες πριν τον ευρωπαϊκό χάρτη ο οποίος διακηρύσσει μόνον για τους πλούσιους τυπικά δικαιώματα τα οποία οι άνεργοι, οι νεαροί αποκλεισμένοι και η χωρίς πόρους τέταρτη ηλικία, από την πλευρά τους, δεν θεωρούν θεμελιώδη.
<P>
Επίσης, οι εννέα παράγραφοι που αφιερώνονται στην αειφόρο ανάπτυξη - μάλιστα με μια παγκόσμια Διάσκεψη Κορυφής το 2002 στο Γιοχάνεσμπουργκ - δεν καταφέρνουν να κρύψουν, χωρίς το σκοτάδι αυτής της ομιχλώδους έννοιας που έγινε σχολικό παράδειγμα, την αναζήτηση μιας παγκόσμιας συμπεριφοράς που θα έλυνε σαν από θαύμα τα προβλήματα, ιδίως για την Αφρική, υπανάπτυξη, πανδημία του AIDS, οικονομική σκλαβιά ή μιζέρια την οποία συντηρούν εν γνώσει τους οι υπέρμαχοι της ελευθερίας των συναλλαγών που δεν πληρώνουν το βαμβάκι, το κακάο, τον καφέ και όλες τις πρώτες ύλες στην αληθινή τους τιμή, δηλαδή την τιμή της ζωής των ανθρώπων των οποίων εκμεταλλεύονται την εργασία.

<SPEAKER ID=116 LANGUAGE="NL" NAME="Meijer">
Διαπιστώνω ότι, κατά το περασμένο διάστημα, συνέβη ακριβώς ότι είχα προείπει στις 15 Μαρτίου και στις 3 Μαΐου. Μπορείτε να διαβάσετε τα αναλυτικά πρακτικά. Τότε είχα υποστηρίξει ότι η έκφραση υποστήριξης προς τη μακεδονική κυβέρνηση και η καταδίκη των αποκαλούμενων εξτρεμιστών δεν θα οδηγούσε στην επιδίωξη λύσεων, ειρήνης και συμφιλίωσης, αλλά στην ενθάρρυνσης της βίας. Ένα μέρος του μακεδονικού πληθυσμού και της μακεδονικής κυβέρνησης θεωρεί ότι επιλύονται όλα τα προβλήματα, μέσω της αγνόησης ή της καταπίεσης της μεγάλης αλβανικής μειονότητας. Αυτό το μέρος του πληθυσμού επιθυμεί να αγοραστούν όπλα, με τη βοήθεια των επιδοτήσεων της Ευρωπαϊκής Ένωσης. Εξακολουθούν να απορρίπτουν μία ρύθμιση, βάσει της οποίας η αλβανική θα γινόταν η γλώσσα της διοίκησης και της εκπαίδευσης στο μέρος της χώρας όπου ζουν οι αλβανόφωνοι. Χωρίς μία κρατική ρύθμιση, κατά το πρότυπου του Βελγίου, δεν αναμένω βιώσιμη λύση. Εύχομαι στο Συμβούλιο και στην Επιτροπή καλή επιτυχία, τώρα που τελικά προσπαθούν να αποφευχθεί οι προσπάθειές τους να οδηγήσουν σε περισσότερη βία και καταπίεση, αλλά σε μία βιώσιμη λύση, η οποία θα υποστηρίζεται από όλα τα ενδιαφερόμενα μέρη.

<SPEAKER ID=117 NAME="Queirσ">
. (ΡΤ) Δεν μπόρεσα να υπερψηφίσω το κοινό ψήφισμα σχετικά με τη Σύνοδο Κορυφής του Γκέτεμποργκ παρόλο που περιλαμβάνει διάφορα θετικά συμπεράσματα κυρίως όσον αφορά, μεταξύ άλλων, τη διεύρυνση, τις περιστάσεις που περιέβαλαν τη Σύνοδο Κορυφής, τη συνέχεια του Ευρωπαϊκού Συμβουλίου της Λισαβόνας, τις εξωτερικές σχέσεις και συγκεκριμένα τη Μέση Ανατολή.
<P>
Ωστόσο, το γεγονός ότι η πλειοψηφία των ευρωπαίων βουλευτών συνεχίζει να επιμένει σε ένα πρότυπο συζήτησης μετά τη Νίκαια που, τόσο ως προς τη μέθοδο όσο και ως προς το περιεχόμενο, παρεκκλίνει όχι μόνο από τα συμπεράσματα των αρχηγών κρατών και κυβερνήσεων στη Νίκαια αλλά και από τις ίδιες τις ισχύουσες Συνθήκες, κυρίως όσον αφορά την επίμονη κριτική κατά της διακυβερνητικής μεθόδου και τη φιλοδοξία να καταρτιστεί μία διευρυμένη, αν όχι εξωπραγματική, ημερήσια διάταξη για τη συζήτηση αυτή, με υποχρέωσε να επιλέξω την αποχή. Επίσης δεν θεωρώ θετικό το συμπέρασμα αριθ. 5 διότι κατά τη γνώμη μου αρμόδια για την επικύρωση της Συνθήκης δεν είναι η κυβέρνηση της Ιρλανδίας αλλά ο λαός της, με βάση τις σχετικές διατάξεις του Συντάγματος της χώρας αυτής.

<SPEAKER ID=118 LANGUAGE="FR" NAME="Souchet">
. (FR) Ένα ψήφισμα του Ευρωπαϊκού Κοινοβουλίου για τη Σύνοδο Κορυφής του Γκέτεμποργκ θα μπορούσε να είναι χρήσιμο αν είχε κρατήσει αποστάσεις σε σχέση με την αταραξία που επέδειξε το Συμβούλιο στα συμπεράσματά του έναντι των αποτελεσμάτων του ιρλανδικού δημοψηφίσματος για τη Συνθήκη της Νίκαιας, η οποία αποτελεί ένα ακόμα παράδειγμα μιας εξαιρετικά ανησυχητικής αντιδημοκρατικής παρέκκλισης της ευρωπαϊκής οικοδόμησης. Δυστυχώς, αυτό δεν συνέβη. Εντούτοις, κάθε σκέψη σχετικά με το μέλλον της Ευρώπης, και ιδίως με τη διεύρυνσή της, θα πρέπει στο εξής να λαμβάνει οπωσδήποτε υπόψη αυτή τη σαφή ψήφο.
<P>
Πώς μπορεί κανείς να λυπάται για τον ευρύτατα αντιδημοκρατικό χαρακτήρα της σημερινής Ευρωπαϊκής Ένωσης και να ισχυρίζεται ότι επιθυμεί να τον διορθώσει χωρίς να αρχίζει από το σεβασμό της βούλησης που εκφράζουν σαφώς οι λαοί και, στη συγκεκριμένη περίπτωση, ο μόνος λαός που εκλήθη να αποφανθεί με δημοψήφισμα, διαδικασία ακραιφνώς δημοκρατική, σχετικά με τη νέα συνθήκη;
<P>
Ακολουθώντας δύο δημοψηφίσματα τα οποία είχαν ήδη δείξει το διευρυνόμενο χάσμα που ανοίγεται μεταξύ της Ευρώπης ως έχει και της Ευρώπης την οποία προσδοκούν οι ευρωπαϊκοί λαοί, η απόφαση του ιρλανδικού λαού θα έπρεπε να παίξει ρόλο ενός σωτήριου σοκ. Το δίδαγμα που πρέπει να εξαχθεί από το ιρλανδικό δημοψήφισμα είναι ότι μια αειφόρος Ευρώπη μπορεί να βασίζεται μόνον στο σεβασμό των εθνικών δημοκρατιών. Είναι ότι πρέπει να συνεχίσουμε την ευρωπαϊκή οικοδόμηση σε εντελώς διαφορετικές βάσεις από εκείνες της Νίκαιας, οι οποίες θα πρέπει να αποτελέσουν την ύστατη μεταμόρφωση μιας διαδικασίας που άρχισε με την Ενιαία Πράξη, συνεχίστηκε με το Μάαστριχτ και το Αμστερνταμ και κατέληξε σε μια Ευρώπη την οποία απορρίπτουν σήμερα οι λαοί της.
<P>
Από ότι φαίνεται, η βελγική Προεδρία δεν επιθυμεί να ακολουθήσει αυτή την κατεύθυνση. Για να καλύψει τις δημοκρατικές ελλείψεις στο εσωτερικό της Ένωσης, προτείνει πράγματι τη θέσπιση ενός ευρωπαϊκού φόρου, τη στιγμή που μόνον τα εθνικά κοινοβούλια έχουν τη δημοκρατική αρμοδιότητα να επιβάλλουν φόρους. Ευνοεί έναν τρόπο εκπόνησης της μελλοντικής συνθήκης στο πλαίσιο οργάνων των οποίων η δημοκρατική νομιμότητα είναι, αν όχι αμφίβολη, τουλάχιστον εξαιρετικά έμμεση. Υμνεί το ευρώ, του οποίου τη δημιουργία δεν επιθυμούσε κανένας λαός και αντιθέτως αποτελεί το έμβλημα μιας Ευρώπης που επιβάλλεται στους λαούς της και δεν προσδοκάται από αυτούς.
<P>
Το ιρλανδικό μάθημα δεν φαίνεται να έγινε κατανοητό. Εντούτοις, αργά ή γρήγορα, θα χρειαστεί να ακουστούν οι λαοί και όσο γρηγορότερα τόσο το καλύτερο, αν θέλουμε να κάνουν και πάλι δική τους μια ευρωπαϊκή ιδέα από την οποία απομακρύνονται σήμερα.

<SPEAKER ID=119 NAME="Tannock">
. (ΕΝ) Σήμερα, απείχα από την ψηφοφορία επί του συνόλου του ψηφίσματος σχετικά με τη Διάσκεψη Κορυφής του Γκέτεμποργκ, και συνέστησα στους βρετανούς συντηρητικούς συναδέλφους μου να πράξουν το ίδιο, διότι, αν και υποστηρίζουμε πλήρως τις αναφορές προς την αποδοχή της διαδικασίας διεύρυνσης της ΕΕ και τις εκκλήσεις για την υποστήριξη της μεταρρύθμισης της ΚΓΠ και της αειφόρου ανάπτυξης, είχαμε ορισμένες επιφυλάξεις για άλλες πτυχές της έκθεσης. Σε αυτές περιλαμβάνεται η παράγραφος 3 που μπορεί να θεωρηθεί πως υποστηρίζει ότι η ΕΕ δεν σέβεται πλήρως την απόφαση του ιρλανδικού λαού ο οποίος απέρριψε τη Συνθήκη της Νίκαιας με το δημοψήφισμά του, η παράγραφος 6 που συνιστά ένα διαφιλονικούμενο μοντέλο συνέλευσης για τη διεξαγωγή των διαπραγματεύσεων μέχρι την προσεχή ΔΔ, η παράγραφος 25 που υποστηρίζει τη δέσμη φορολογικών μέτρων η οποία περιλαμβάνει τη φορολογική εναρμόνιση και έναν φόρο παρακράτησης, η παράγραφος 26 που συνιστά εμπνεόμενα από τον Κοινωνικό Χάρτη μέτρα για τα εργασιακά συμβούλια, και οι παράγραφοι 33 και 34 που υποστηρίζουν μια ανεξάρτητη ΕΠΑΑ που θα μας αποσυνδέσει από το ΝΑΤΟ. Πέραν αυτών, υπάρχουν πολλές άλλες θετικές πτυχές στην έκθεση, γι' αυτό η αποχή επί του συνόλου ήταν η σωστή θέση κατά την άποψη των βρετανών συντηρητικών.
<P>
Έκθεση Randzio-Plath (A5-0225/2001)

<SPEAKER ID=120 LANGUAGE="FR" NAME="Berthu">
. (FR) Η έκθεση του Ευρωπαϊκού Κοινοβουλίου για τη χρήση 2000 της ΕΚΤ και η έκθεση της τελευταίας για το ίδιο θέμα προσπαθούν να απαλύνουν τις αποκλίσεις εκτιμήσεων και να παρουσιάσουν μια ενωμένη όψη τις παραμονές της υλικής αλλαγής των κερμάτων και των τραπεζογραμματίων. Ωστόσο, μόλις ξύσουμε λίγο την επιφάνεια, εμφανίζονται οι αντιφάσεις, οι οποίες έχουν σοβαρές συνέπειες, διότι παραπέμπουν σε ελαττώματα της οικοδόμησης του ενιαίου νομίσματος τα οποία είναι πολύ δύσκολο να διορθωθούν.
<P>
Ας δούμε, για παράδειγμα, τα θεσμικά ζητήματα. Πρώτη απόκλιση, όσον αφορά τις εξουσίες του Συμβουλίου Υπουργών: η έκθεση του Ευρωπαϊκού Κοινοβουλίου τάσσεται υπέρ της ενίσχυσης του οικονομικού συντονισμού και των προγραμμάτων σταθερότητας (παράγραφος 5 του ψηφίσματος), πράγμα που προϋποθέτει ενίσχυση της Ευρωζώνης και των μέσων δράσης της. Αντιθέτως, η έκθεση της ΕΚΤ υπογραμμίζει ότι "τα δύο πρώτα έτη ζωής του ευρώ προέβαλαν τον ικανοποιητικό χαρακτήρα του πλαισίου της οικονομικής πολιτικής στο ευρωπαϊκό επίπεδο" (σελίδα 3). Φαίνεται έτσι ότι η Τράπεζα υπερασπίζεται με νύχια και με δόντια την ανεξαρτησία της, προαισθανόμενη ότι η ισχυροποίηση του πολιτικού στοιχείου στη διαχείριση του ενιαίου νομίσματος, στο εσωτερικό μιας νομισματικής ζώνης που δεν σημειώνει τις καλύτερες δυνατές επιδόσεις, κινδυνεύει να οδηγήσει σε δύσκολες συγκρούσεις. Αλλά είναι προτιμότερη η τεχνοκρατική διαχείριση; Για να πούμε την αλήθεια, και οι δύο οδοί είναι πρακτικά αδύνατες.
<P>
Δεύτερη απόκλιση, σχετικά με τη διαφάνεια: η έκθεση του Ευρωπαϊκού Κοινοβουλίου ζητεί και πάλι (παράγραφος 4) να δημοσιεύονται τα πρακτικά των συνεδριάσεων του Διοικητικού Συμβουλίου με μνεία των τοποθετήσεων που εκφράζονται (υπέρ ή κατά). Η πρόταση αυτή αντιμετωπίζεται αρνητικά από την ΕΚΤ, για έναν απλό λόγο τον οποίο το Ευρωπαϊκό Κοινοβούλιο επιμένει να μην κατανοεί: στη συγκεκριμένη περίπτωση της ζώνης του ευρώ, η οποία αποτελείται από ξεχωριστά έθνη, οι συγκρούσεις μεταξύ διοικητών θα μπορούσαν εύκολα να εξομοιωθούν με συγκρούσεις μεταξύ εθνών, πράγμα που θα ήταν επιζήμιο για την ήδη πολύ ασθενή αξιοπιστία του ευρώ. Για άλλη μια φορά, μας παραπέμπουν στο μη βέλτιστο χαρακτήρα της νομισματικής ζώνης των Δώδεκα.
<P>
Tρίτη απόκλιση, σχετικά με τις ψήφους στο πλαίσιο του Διοικητικού Συμβουλίου: η έκθεση της ΕΚΤ υπερασπίζεται την αρχή "ένα μέλος, μια ψήφος" , διότι οι διοικητές των εθνικών κεντρικών τραπεζών συζητούν "με πλήρη προσωπική ανεξαρτησία" , και όχι ως εκπρόσωποι της χώρας τους (σελίδα 181). Από την πλευρά της, η έκθεση του Ευρωπαϊκού Κοινοβουλίου σημειώνει τη μεταρρύθμιση που επέφερε η Συνθήκη της Νίκαιας στο άρθρο 10 του καταστατικού της ΕΚΤ, η οποία θα μπορούσε να επιτρέψει μελλοντικά τη στάθμιση των ψήφων σε συνάρτηση με το μέγεθος των χωρών (παράγραφος 17 του ψηφίσματος). Μια τέτοια μεταρρύθμιση θα ήταν σύμφωνη με την επιθυμία των μεγάλων χωρών, και ιδίως της Γερμανίας, η οποία παραπονείται για την "ακινησία" της ΕΚΤ, η οποία αποδίδεται σιωπηρά στο δυσανάλογο βάρος των μικρών χωρών στο πλαίσιο του Διοικητικού Συμβουλίου. Εντούτοις, η επιχείρηση αυτή πόρρω απέχει του να υλοποιηθεί, διότι μοιάζει αντίθετη προς το πνεύμα του Μάαστριχτ, τη θέση της ΕΚΤ και τα συμφέροντα των μικρών χωρών που θα έχουν κάποιο λόγο σε αυτή. Για άλλη μια φορά, το ενιαίο νόμισμα για πολλά έθνη παλεύει με τις αντιφάσεις του.

<SPEAKER ID=121 NAME="Figueiredo">
. (ΡΤ) Η Ευρωπαϊκή Κεντρική Τράπεζα (ΕΚΤ) επιδιώκει πάντα το βασικό στόχο της να διασφαλίσει τη σταθερότητα των τιμών και αυτό σημαίνει, στην πράξη, μετρίαση της αύξησης των μισθολογικών αμοιβών στη ζώνη ευρώ. Ένας στόχος τυφλός, βασισμένος στον έλεγχο του πληθωρισμού, που παραγνωρίζει τη συμβολή της νομισματικής πολιτικής στην οικονομική ανάπτυξη και την απασχόληση. Μέριμνα που, αν οδηγηθεί στα άκρα, μπορεί να προκαλέσει αντιπληθωρισμό και ανεργία. Με βάση το στόχο αυτό η ΕΚΤ, ακόμη και μπροστά στην οικονομική επιβράδυνση, δεν μειώνει τα επιτόκια για να τονώσει τις επενδύσεις και να ελαφρύνει το κόστος της υπερχρέωσης των νοικοκυριών και των άλλων οικονομικών παραγόντων, λησμονώντας ότι η ζώνη ευρώ δεν αποτελεί χώρο ομοιογενή και ότι υπάρχουν ειδικές διαρθρωτικές δυσκολίες, κυρίως για τις χώρες της συνοχής όπως η Πορτογαλία.
<P>
Η εισηγήτρια εκφράζει την ικανοποίησή της για αυτή την πολιτική νομισματικής σταθερότητας την οποία επιβάλλει το Σύμφωνο Σταθερότητας, πολιτική με την οποία διαφωνούμε, αν και επιχειρεί, μέσω μεγαλύτερου οικονομικού συντονισμού και μεγαλύτερης ανάπτυξης του τρίμηνου διαλόγου με το Ευρωπαϊκό Κοινοβούλιο, να πλαισιώσει τις πολιτικές της ΕΚΤ. Αλλά η ΕΚΤ χρειάζεται αποτελεσματικό πολιτικό έλεγχο και όχι μόνο οικονομικό συντονισμό που συνδέεται όλο και περισσότερο με τους στόχους του Συμφώνου Σταθερότητας και τους νεοφιλελεύθερους προσανατολισμούς της ΕΕ.

<SPEAKER ID=122 NAME="Meijer">
Κατά την πορεία προς την υποχρεωτική ανταλλαγή των χαρτονομισμάτων και κερμάτων 11 κρατών μελών με ευρωπαϊκά κέρματα και χαρτονομίσματα, όλη η προσοχή κατευθύνεται προς τα προβλήματα, τα οποία θα προκληθούν αμέσως μετά την αλλαγή του έτους. Οι προτάσεις του κ. Maaten επιχειρούν αυτή τη διαδικασία να την καταστήσουν κάπως ταχύτερη και αποτελεσματικότερη. Αλλά το βασικό πρόβλημα σχετίζεται με την ετήσια έκθεση της Ευρωπαϊκής Κεντρικής Τράπεζας. Σε αντίθεση με την κ. Randzio-Plath, την εισηγήτρια, εγώ δεν βλέπω κανένα λόγο για συγχαρητήρια. Η αξία του ευρώ θα έπρεπε να διατηρηθεί στο επίπεδό της με τη χρήση μέσων, όπως είναι το σύμφωνο σταθερότητας, το οποίο απαιτεί από τις εθνικές αρχές να μειώσουν το επίπεδο των δαπανών τους και να αποφύγουν το δανεισμό. Αυτή η πολιτική απέτυχε πλήρως, και τώρα το ευρώ, όχι προσωρινά, αλλά για μακρύ χρονικό διάστημα, έχει βρεθεί κάτω από την τιμή του δολαρίου. Εν τω μεταξύ, σε μία σειρά κρατών μελών, μεταξύ των οποίων και οι Κάτω Χώρες, ο ετήσιος πληθωρισμός είναι ήδη υψηλότερος από τα επιτόκια. Πιθανότατα, η σταθερότητα των τιμών δεν πρόκειται να επιβιώσει με την προσεχή αλλαγή έτους. Δεν φαίνεται, πλέον, ότι το ευρώ θα κατακτήσει μία θέση ως διεθνές μέσο πληρωμών, όπως αυτή που κατέχει το δολάριο. Ως εκ τούτου, δεν είναι δυνατόν, κατά το αμερικανικό παράδειγμα, ένα μέρος από τα ετήσια κρατικά ελλείμματα να απομακρυνθούν στο υπόλοιπο κόσμο, ο οποίος εξακολουθεί να ενδιαφέρεται έντονα για την κατοχή ενός ανταλλάξιμου νομίσματος, το οποίο χάνει την αξία του. Εν συντομία, η ΕΚΤ προκαλεί μία αποτυχία, η οποία καθιστά επείγουσα την τροποποίηση αυτής της ετήσιας έκθεσης.

<SPEAKER ID=123 NAME="Πατάκης">
. Η συζητούμενη έκθεση της Ευρωπαϊκής Κεντρικής Τράπεζας αφορά το 2ο έτος λειτουργίας της μετά την έναρξη της τρίτης φάσης της ΟΝΕ. Ακριβώς γι' αυτόν το λόγο, η κριτική προσέγγιση του Ευρωπαϊκού Κοινοβουλίου στα πεπραγμένα της ΕΚΤ θα έπρεπε να είναι πιο αυστηρή και πιο απαιτητική, γιατί υπάρχουν αποτελέσματα που είναι σε βάρος των εργαζομένων και γιατί υποστηρίζει τη στενότερη διασύνδεση των γενικών προσανατολισμών οικονομικής πολιτικής με τα προγράμματα σταθερότητας και σύγκλισης.
<P>
Στο όνομα της καταπολέμησης του πληθωρισμού και της αυστηρής τήρησης του Συμφώνου Σταθερότητας, "μαστίγιου" κατά των εργαζομένων, η ΕΚΤ κινεί το μηχανισμό κυρώσεων προκειμένου να επιτευχθεί η περίφημη σταθερότητα τιμών, αδιαφορώντας για τις οικονομικές και κοινωνικές συνέπειες που προκαλούν οι αποφάσεις της.
<P>
Διακηρύσσει τον εκσυγχρονισμό της πολιτικής μισθών, δηλαδή την ευελιξία και την αβεβαιότητα της εργασίας. Πιέζει για γενίκευση των ιδιωτικοποιήσεων προκειμένου να προωθήσει την ανταγωνιστικότητα και την ανταμοιβή του κεφαλαίου.
<P>
Δεν λέει όμως τίποτα για την κερδοσκοπία και τις "κομπίνες" στις χρηματιστηριακές αγορές, αφού η πολιτική της ΕΚΤ, με τις μειώσεις επιτοκίων κάνει ότι μπορεί για να τις ενισχύσει.
<P>
Γιατί έως τώρα η Ευρωπαϊκή Κεντρική Τράπεζα αυξάνει ή μειώνει τα επιτόκιά της, ακολουθώντας την πολιτική των αμερικανικών επιτοκίων με στόχο τη χρηματοδότηση κερδοσκοπικών σχεδίων. Θα μας πει ο κύριος Duisenberg αν υιοθετεί την άποψη του ομολόγου του κ. Greenspan ότι "ο νέος κύκλος ανάπτυξης θα πρέπει να στηριχθεί σε μια πιο μεγάλη κερδοφορία των τεράστιων κεφαλαίων που διαθέτουν οι επιχειρήσεις, των οποίων η αποδοτικότητα είναι το ζητούμενο για την στήριξη των χρηματιστηριακών τιμών και την εκκίνηση ενός νέου κύκλου επενδύσεων" ;
<P>
Μάλλον συμφωνεί, αφού μας είχε πει ότι "το εκτελεστικό συμβούλιο της ΕΚΤ συνεχίζει να παρακολουθεί τις εξελίξεις στους μισθούς καθώς και τις τάσεις στην εγχώρια και εξωτερική ζήτηση" και, παρά το πετρελαϊκό σοκ, οι αυξήσεις στους μισθούς ήταν μετριασμένες, παράγοντα που χαρακτήρισε ως "πολύ θετικό" , τονίζοντας ότι το 2002 ο πληθωρισμός θα περιοριστεί στο 2% λόγω "της μετρίασης των μισθολογικών αμοιβών" , τα κέρδη βέβαια των μονοπωλίων θα τραβάνε την "ανηφόρα" .
<P>
Εμείς τι να πούμε περισσότερο. Τα λέει όλα η έκθεση και ο διοικητής της ΕΚΤ. Για την έντονα αρνητική φιλελεύθερη πολιτική, που οδηγεί τις οικονομίες σε ύφεση και που αυτό που επαγγέλλεται για τους εργαζόμενους είναι μεγαλύτερη ανεργία, γκρέμισμα των εργατικών κατακτήσεων και ένα εγγυημένο επίπεδο φτώχειας, αφού η ευημερία προορίζεται για το μεγάλο κεφάλαιο, για να γίνεται όλο και πιο ισχυρό.
<P>
Είμαστε αντίθετοι λοιπόν με τη στήριξη της πολιτικής της ΕΚΤ από το Ευρωπαϊκό Κοινοβούλιο, γιατί είναι μια πολιτική που γεννά περισσότερη φτώχεια για τους πολλούς, τους εργαζόμενους, και περισσότερα κέρδη και προνόμια για τους λίγους, που είναι τα ευρωπαϊκά μονοπώλια. Είναι μια πολιτική ανισότητας και μεγαλύτερης εκμετάλλευσης των εργαζομένων.
<P>
Γι' αυτό οι ευρωβουλευτές του ΚΚΕ καταψηφίζουμε αυτή την έκθεση και πιστεύουμε ότι το μαζικό λαϊκό κίνημα με τους αγώνες και τη πάλη του θα ανατρέψει αυτή τη αντιλαϊκή, βάρβαρη και απάνθρωπη πολιτική.

<SPEAKER ID=124 NAME="Peijs">
Η Ομάδα μου καταψήφισε την παράγραφο 20. Οι λόγοι για αυτό είναι οι παρακάτω. Στην παράγραφο 20, γίνεται αναφορά στην ενίσχυση των προϋποθέσεων, τις οποίες πρέπει να πληροί μία υπό ένταξη χώρα στην Ευρωπαϊκή Ένωση, εάν θέλει να αποτελέσει μέρος της Νομισματικής Ένωσης. Δεν είμαστε ενάντια σε μία συζήτηση για την εισδοχή στη Νομισματική Ένωση των νέων κρατών μελών, αλλά αυτή τη στιγμή θεωρούμε ότι αυτό είναι λίγο πρόωρο. Θα χρειαστούν ακόμη τουλάχιστον δύο έτη, πριν οι πρώτες χώρες να ενταχθούν πραγματικά και, στη συνέχεια, θα ακολουθήσουν ακόμη τουλάχιστον δύο χρόνια, κατά τα οποία αυτές οι χώρες πρέπει να λειτουργούν ενταγμένες στο μηχανισμό των συναλλαγματικών ισοτιμιών. Επομένως, εμείς δεν πρέπει να ορίζουμε κανόνες πρόωρα, επειδή μπορεί να συμβούν πολλά ακόμη. Σε ένα με δύο χρόνια πολλά πράγματα θα είναι σαφέστερα.

<SPEAKER ID=125 NAME="Titley">
. (ΕΝ) Χαιρετίζω την τρίτη αυτή ετήσια έκθεση του κ. Duisenberg, Διοικητή της Ευρωπαϊκής Κεντρικής Τράπεζας.
<P>
Ωστόσο, λυπούμαι διότι η ΕΚΤ δεν ανταποκρίνεται στα υψηλά πρότυπα διαφάνειας, ευθύνης και ανοίγματος που έθεσε η Τράπεζα της Αγγλίας. Η Τράπεζα της Αγγλίας απέκτησε επιχειρησιακή ανεξαρτησία το Μάιο 1997 στο πλαίσιο μιας από τις πρώτες ενέργειες της νέας κυβέρνησης των Εργατικών. Σήμερα, τα πρακτικά των συνεδριάσεων της Επιτροπής Νομισματικής Πολιτικής της τράπεζας, συμπεριλαμβανομένου του αποτελέσματος των ψηφοφοριών και της αιτιολόγησης, δημοσιεύονται ύστερα από 6 περίπου εβδομάδες. Αυτό τονώνει την εμπιστοσύνη της αγοράς και αποτελεί τρανό παράδειγμα ανοικτής διακυβέρνησης.
<P>
Φυσικά, δεν αποτελεί σύμπτωση το γεγονός ότι, μετά τη γενναία απόφαση της κυβέρνησης των Εργατικών το Μάιο 1997, η Βρετανία γνωρίζει μια περίοδο οικονομικής σταθερότητας άνευ προηγουμένου. Δεν αποτελεί σύμπτωση ούτε το γεγονός ότι η απόφαση της κυβέρνησης των Εργατικών επικρίθηκε τότε από τους "μαστροχαλαστές" Συντηρητικούς, που έχουν να επιδείξουν πρωτοφανείς επιδόσεις οικονομικής αστάθειας και ανικανότητας.
<P>
Η ΕΚΤ δεν θα αποκτήσει την πλήρη εμπιστοσύνη της αγοράς, αν δεν γίνει περισσότερο ανοικτή.
<P>
Ο κ. Duisenberg θα αντιμετωπίσει σίγουρα μία άνευ προηγουμένου πρόκληση με την εισαγωγή των τραπεζογραμματίων ευρώ την 1η Ιανουαρίου 2002. Χαιρετίζω την απόφαση της ΕΚΤ να διανείμει νωρίτερα τα κέρματα ευρώ στους καταναλωτές και τα μεγαλύτερα τραπεζογραμμάτια στις επιχειρήσεις. Ωστόσο, έχω την ανησυχία ότι οι καταναλωτές και οι μικρομεσαίες επιχειρήσεις δεν θα έχουν στα χέρια τους τα μικρότερα τραπεζογραμμάτια παρά μόνο την ίδια την ημέρα της κυκλοφορίας του ευρώ. Αυτό μπορεί να προκαλέσει ατελείωτο χάος και σύγχυση που θα πρέπει να αποφευχθούν πάση θυσία. Η πρακτική μετάβαση στο ευρώ την 1η Ιανουαρίου 2002 θα είναι σίγουρα η λυδία λίθος για την ΕΚΤ και ελπίζω ιδιαίτερα να σταθεί στο ύψος των περιστάσεων.
<P>
Θα ήθελα πολύ η ΕΚΤ να ακολουθήσει μια πολιτική ανοίγματος και διαφάνειας παρόμοια με την Τράπεζα της Αγγλίας. Δεν θα ήταν φυσιολογικό για τη Βρετανία να περάσει από μια θέση διαφάνειας σε μια θέση σχετικής μυστικότητας. Συνεπώς, αν η Βρετανία υιοθετήσει ποτέ το ευρώ, η ΕΚΤ θα πρέπει επίσης να υιοθετήσει ένα πιο ανοικτό πνεύμα.
<P>
Έκθεση Maaten (A5-0222/2001)

<SPEAKER ID=126 LANGUAGE="IT" NAME="Fatuzzo">
Η τελευταία αιτιολόγηση ψήφου μου, κυρία Πρόεδρε, αφορά τους οικονομικούς φορείς κατά τη μετάβαση στο ευρώ. Την 1η Ιανουαρίου 2002 θα έχουμε επιτέλους το ευρώ στην Ευρώπη. Όμως, κυρία Πρόεδρε, την περασμένη εβδομάδα ήμουν στο καφέ της γειτονιάς όπου κατοικώ, στο Curno, στην επαρχία του Bergamo, στην Ιταλία, και ενώ πλήρωνα τον καφέ μου η ιδιοκτήτρια, μιλώντας με άλλους πελάτες, έλεγε: "Τι θα κάνουμε απ' τον Γενάρη του 2002; Αν με πληρώνουν με λιρέτες, θα πρέπει να τους δίνω τα ρέστα σε ευρώ; Και αν με πληρώνουν σε ευρώ, θα πρέπει να τους δίνω τα ρέστα σε λιρέτες;" Δεν βρήκα απάντηση σε αυτό το έγγραφο και ούτε στα άλλα, γι' αυτό και ζητώ, με ετούτη την αιτιολόγηση ψήφου, να μεταβούμε απευθείας στο ευρώ την 1η Ιανουαρίου 2002, χωρίς μεταβατική περίοδο.

<SPEAKER ID=127 LANGUAGE="FR" NAME="Berthu">
. (FR) Όταν ανακαλύπτει κανείς, στην έκθεση Maaten, τα μέσα που συνιστώνται για τη διευκόλυνση της υλικής ανταλλαγής των κερμάτων και των χαρτονομισμάτων από την 1η Ιανουαρίου 2002, εκπλήσσεται από τη δυσαναλογία μεταξύ αυτών των αστείων τεχνασμάτων και του εύρους του προβλήματος που τίθεται. Προφανώς, όλη αυτή η επιχείρηση σχεδιάστηκε εξαρχής χωρίς καμία σκέψη για τις δυσκολίες που αντιμετωπίζουν οι άνθρωποι στην καθημερινή τους ζωή. Και αυτό συνεχίζεται.
<P>
Σε τι χρησιμεύει, πράγματι, η έκδοση τραπεζογραμματίων ευρώ μερικές ημέρες ενωρίτερα για να μπορέσουν οι πολίτες να τα συνηθίσουν (εξάλλου, ούτε και αυτό είναι ακόμα δεδομένο), όταν βλέπει κανείς παράλληλα ότι δεν θα δοθεί καμία οικονομική βοήθεια στους μικρεμπόρους στους οποίους θα επιβληθούν δυσανάλογες προσπάθειες, ότι δεν θα υπάρξει καμιά εγγύηση για την αποζημίωση των πλαστών ευρώ και ότι η πρόταση να συνεχίσουν να υφίστανται τα εθνικά νομίσματα για να διευκολυνθεί η ζωή των συμπολιτών μας απορρίφθηκε περιφρονητικά;
<P>
Αποδεικνύεται σήμερα - αλλά πρόκειται για έκπληξη; - ότι το κοινό δεν δείχνει κανέναν ενθουσιασμό. Μάλιστα, η έκθεση Maaten σημειώνει, σχετικά με τις ενημερωτικές εκστρατείες, ότι "είναι εύλογη η διαπίστωση ότι τα αποτελέσματα υπήρξαν ίσαμε τώρα απογοητευτικά" (αιτιολογική έκθεση, σελίδα 16). Αλλά η αντίδρασή της είναι ανησυχητική: κατ' αυτή, θα έπρεπε, για να κινητοποιηθούν οι μικρές επιχειρήσεις, να αντιμετωπίσουν το φάσμα της παρανομίας σε περίπτωση μη προσαρμογής στο ευρώ μετά την 1η Ιανουαρίου 2002: "Επειδή οι "ήπιες" εκστρατείες πληροφόρησης ελάχιστα μόνο έχουν επηρεάσει τις μικρομεσαίες επιχειρήσεις, χρειάζεται να λέγονται τα πράγματα με πιο απερίφραστο τρόπο» (ενθ. αν.).
<P>
Έτσι, η Ευρώπη θα επέμβει μαζικά στην καθημερινή ζωή των συμπολιτών μας από την 1η Ιανουαρίου 2002, αλλά θα είναι προς το χειρότερο, διότι θα συνειδητοποιήσουν κατά τρόπο άμεσο και απτό ότι όλη αυτή η επιχείρηση μαζικής ανταλλαγής θα μπορούσε να σχεδιαστεί μόνον από ένα μυαλό εντελώς αδιάφορο - ή ακόμα και ξένο - προς τα πρακτικά προβλήματα των πιο ταπεινών και ότι θα μπορούσε να ευημερήσει μόνον σε ένα θεσμικό σύστημα αποκομμένο από τους λαούς.
<P>
Το μόνο που ελπίζουμε είναι ότι, επειδή ουδέν κακόν αμιγές καλού, αυτή η εμπειρία θα χρησιμεύσει αύριο για την αλλαγή του προσανατολισμού της Ευρώπης.

<SPEAKER ID=128 NAME="Figueiredo">
. (ΡΤ) Ανεξάρτητα από την αρνητική θέση που υιοθετήσαμε κατά τη δημιουργία του ενιαίου νομίσματος, όχι μόνο για λόγους κυριαρχίας αλλά επίσης λόγω των οικονομικών συνεπειών που έχει για ένα κράτος η απώλεια του ελέγχου της νομισματικής και συναλλαγματικής πολιτικής, με τις αντίστοιχες συνέπειες στο επίπεδο της απασχόλησης, συμπεριλαμβανομένης και της φιλοσοφίας που διαπνέει το Σύμφωνο Σταθερότητας και τη μετρίαση των μισθολογικών αμοιβών, θεωρούμε θεμελιώδες να δοθεί ιδιαίτερη προσοχή σε αυτή τη φάση προετοιμασίας της θέσης σε κυκλοφορία του ευρώ.
<P>
Είναι βασικό να δημιουργηθούν μακροοικονομικοί μηχανισμοί που θα ελαχιστοποιούν το κόστος και, κατά τη μεταβατική περίοδο, δεν πρέπει οι εργαζόμενοι και οι μικρές και πολύ μικρές επιχειρήσεις να πληρώσουν το κόστος της μετάβασης στο ευρώ, είτε με την τεχνητή αύξηση των τιμών είτε λόγω του κόστους όλης της διαδικασίας και των προσπαθειών κατάχρησης και απάτης που ενδέχεται να εμφανιστούν κατά την περίοδο αυτή.
<P>
Είναι ιδιαίτερα σημαντικό να στηρίξουμε αποτελεσματικά το θεμελιώδη ρόλο του παραδοσιακού εμπορίου για την ενημέρωση του πληθυσμού, διότι αυτός ο τομέας βρίσκεται πιο κοντά στα άτομα. Οι έμποροι αυτοί αποτελούν κεντρικό στοιχείο σε όλη τη διαδικασία αντικατάστασης των εθνικών νομισμάτων από το ενιαίο νόμισμα, γεγονός που επιβάλλει μία πρόσθετη προσπάθεια, πέρα από όλες τις τεράστιες αλλαγές, κυρίως όσον αφορά τα λογιστικά συστήματα, τα εσωτερικά και εξωτερικά έγγραφα, την πληροφορική κλπ.

<SPEAKER ID=129 LANGUAGE="FR" NAME="Hortefeux">
. (FR) Ψήφισα υπέρ της έκθεσης του κ. Maaten και επιθυμώ να υπογραμμίσω την ποιότητα της εργασίας που πραγματοποίησε ο εισηγητής μας.
<P>
Χαίρομαι για το ότι το Σώμα αποφαίνεται επιτέλους για ένα θέμα τόσο σοβαρό, παρόλο που λυπάμαι διότι αυτό συμβαίνει μόνον 181 ημέρες πριν από την εισαγωγή του ευρώ. Ήταν επείγον να αποφανθούμε σχετικά με ένα θέμα που αποτελεί οικονομική προτεραιότητα και παραμένει πηγή ερωτημάτων και ανησυχίας για τους συμπολίτες μας.
<P>
Η έκθεση Maaten εφιστά την προσοχή στα κύρια προβλήματα και εισηγείται πρακτικές λύσεις που θα μπορούσαν να διευκολύνουν τη μετάβαση στο ευρώ. Είναι σημαντικό οι σκέψεις αυτές να ληφθούν υπόψη σε όλα τα επίπεδα λήψης αποφάσεων και σε όλους τους τομείς.
<P>
Ας μην ξεχνάμε ότι εκτός από τις επιχειρήσεις και τους χρηματοπιστωτικούς κύκλους, και οι ευρωπαίοι πολίτες πρέπει να παίξουν πρωταγωνιστικό ρόλο και ότι οι αντιδράσεις τους εξαρτώνται από την αποτελεσματικότητα των ενημερωτικών εκστρατειών που έχουν διεξαχθεί μέχρι σήμερα. Για άλλη μια φορά, τα ελάχιστα ενθαρρυντικά αποτελέσματα των εν λόγω εκστρατειών υπογραμμίζουν την ανάγκη υποβολής συγκεκριμένων προτάσεων που να αφορούν άμεσα την καθημερινή ζωή.
<P>
Αν οι προτάσεις αυτές συγκεκριμενοποιηθούν, θα πρέπει να επιτρέψουν τη μετατροπή του κατανοητού φόβου σε εύλογη προσδοκία.

<SPEAKER ID=130 LANGUAGE="FR" NAME="Lulling">
. (FR) Ως μέλος της Επιτροπής Οικονομικής και Νομισματικής Πολιτικής, είχα καταθέσει ορισμένες τροπολογίες για το σχέδιο έκθεσης του συναδέλφου μας Jules Maaten σχετικά με τα μέσα που θα βοηθήσουν τους οικονομικούς φορείς κατά τη μετάβαση στο ευρώ. Διαπιστώνω με χαρά ότι εγκρίθηκαν όλες.
<P>
Αυτό που επιθυμώ ιδιαίτερα να υπογραμμίσω για άλλη μια φορά στη συζήτηση αυτή είναι η ανάγκη να αφήσουμε ανοικτή την πόρτα για τα τρία κράτη μέλη που επέλεξαν να μην εισέλθουν αμέσως στη ζώνη του ευρώ. Για το λόγο αυτό, θα ήθελα να υπογραμμίσω τη σημασία μιας ενημερωτικής εκστρατείας που να μην στοχεύει αποκλειστικά τα κράτη μέλη που συμμετέχουν στο σχέδιο του κοινού νομίσματος, αλλά και τα υπόλοιπα, δίνοντάς τους μια ειδική θέση απέναντι στις τρίτες χώρες. Η έκθεσή μας στέλνει ένα πολιτικό μήνυμα προς αυτή την κατεύθυνση.
<P>
Η δυνατότητα ανέξοδης μετατροπής σε ευρώ των κερμάτων μιας άλλης χώρας της ζώνης του ευρώ απετέλεσε αντικείμενο μιας άλλης τροπολογίας, μεγάλο μέρος της οποίας περιλήφθηκε στην τελική έκθεση. Όλοι οι πολίτες της Ευρωπαϊκής Ένωσης διατηρούν έναν ορισμένο αριθμό κερμάτων που προέρχονται από τις μετακινήσεις τους, για επαγγελματικούς λόγους ή για αναψυχή, στο εξωτερικό. Πολλοί είναι αυτοί που δεν θα έχουν πλέον την ευκαιρία να τα ξοδέψουν πριν την εισαγωγή των κερμάτων και των τραπεζογραμματίων ευρώ την 1η Ιανουαρίου του προσεχούς έτους. Για το λόγο αυτό, είχα υποβάλει στα τέλη Νοεμβρίου του προηγουμένου έτους, γραπτή ερώτηση προς την Επιτροπή για το θέμα αυτό. Η Επιτροπή μου είχε απαντήσει με υπεκφυγές επικαλούμενη δυσανάλογα διαχειριστικά έξοδα. Αναρωτιέμαι, εντούτοις, αν είναι δίκαιο να πληρώσουν για άλλη μια φορά οι πολίτες το κόστος της αδυναμίας ανταλλαγής των κερμάτων άλλων κρατών μελών τα οποία κατέχουν. Έτσι λοιπόν, σημειώνω με ικανοποίηση ότι το Κοινοβούλιο "θεωρεί αναγκαίο να απευθυνθούν υποδείξεις στις τράπεζες για να εξασφαλισθεί η ανταλλαγή κερμάτων των 12 κρατών μελών που προσχώρησαν στη ζώνη ευρώ θα πραγματοποιείται με τους ίδιους όρους όπως και η ανταλλαγή τραπεζογραμματίων" . Ελπίζω ότι οι υπεύθυνοι των κυβερνήσεων και του τραπεζικού τομέα δεν θα αγνοήσουν την προτροπή αυτή, όπως η Επιτροπή.

<SPEAKER ID=131 LANGUAGE="FR" NAME="Vlasto">
. (FR) Συγχαίρω τον κ. Maaten για την εξαιρετική έκθεσή του σχετικά με τα μέσα που θα βοηθήσουν τους οικονομικούς φορείς κατά τη μετάβαση στο ευρώ.
<P>
Έξι μήνες πριν την έναρξη ισχύος του ενιαίου νομίσματος, ήταν σκόπιμο να ενδιαφερθεί το Σώμα για τους οικονομικούς φορείς και για την προετοιμασία τους όσον αφορά αυτό το τελευταίο στάδιο.
<P>
Σήμερα, σε αυτή την τελική φάση, ο ρόλος των κρατών μελών είναι κεφαλαιώδους σημασίας.
<P>
Ορισμένοι οικονομικοί φορείς, για παράδειγμα, θα μπουν στον πειρασμό να αυξήσουν τις τιμές με άκαιρες στρογγυλοποιήσεις.
<P>
Ως Πρόεδρος ενός τουριστικού οργανισμού - του τουριστικού οργανισμού της Μασσαλίας - άκουσα φήμες για τέτοιες πρακτικές και για την ανησυχία ορισμένων επαγγελματιών.
<P>
Η εφαρμογή του ενιαίου νομίσματος θα απαιτήσει μια περίοδο προσαρμογής κατά την οποία θα πρέπει να καθησυχάσουμε τους καταναλωτές και όχι να τους εκμεταλλευθούμε.
<P>
Οι ενδιαφερόμενοι φορείς πρέπει να συνειδητοποιήσουν ότι δεν πρέπει να προκρίνουν το μικρό άμεσο κέρδος εις βάρος της εμπιστοσύνης των καταναλωτών και της καλής διεξαγωγής της μετάβασης στο ενιαίο νόμισμα.
<P>
Θα ήθελα, εξάλλου, να υπογραμμίσω τη σημασία των συνοδευτικών μέτρων για το σύνολο των μικρομεσαίων επιχειρήσεων.
<P>
Διαπιστώνω ότι στον τουριστικό τομέα, για παράδειγμα, πολλές από αυτές δεν είναι επαρκώς προετοιμασμένες. Λυπούμαι για αυτό και υποθέτω ότι οι οικονομικοί φορείς άλλων κλάδων βρίσκονται στην ίδια νεφελώδη κατάσταση.
<P>
Η λύση των φορολογικών κινήτρων την οποία συνιστά η έκθεση του κ. Maaten είναι μια καλή πρόταση.
<P>
Σε αυτή την τελική ευθεία, τα κράτη μέλη πρέπει να προσπαθήσουν να βρουν κίνητρα για να ενθαρρύνουν τους οικονομικούς φορείς να συντονιστούν γρήγορα με το ευρώ, ούτως ώστε να αποτρέψουν το κόστος που θα είχε για αυτούς μια νέα καθυστέρηση.
<P>
(Η αιτιολόγηση συντομεύθηκε κατ' εφαρμογή του άρθρου 137 του Κανονισμού)
<P>
(Η συνεδρίαση διακόπτεται στις 13.25 και επαναλαμβάνεται στις 15.00)

<SPEAKER ID=132 NAME="Provan">
Κύριε Πρόεδρε, αναφέρομαι στο άρθρο 135 (2) του Κανονισμού σύμφωνα με το οποίο: "σε περίπτωση ψηφοφορίας με ηλεκτρονικό σύστημα, μόνο το αριθμητικό αποτέλεσμά της καταγράφεται" . Ωστόσο, αν έχει ζητηθεί ψηφοφορία δι' ονομαστικής κλήσεως, σύμφωνα με το άρθρο 134(2) του Κανονισμού: "οι ψήφοι καταγράφονται στα συνοπτικά πρακτικά της συνεδριάσεως με την αλφαβητική σειρά των ονομάτων των μελών που αναφέρονται ανάλογα με την πολιτική τους ομάδα" .
<P>
Θα είχατε την καλοσύνη να μας γνωστοποιήσετε κατά πόσον τα συνοπτικά πρακτικά θα αναφέρουν αύριο το ακριβές αποτέλεσμα της ψηφοφορίας όπως έχει καταγραφεί μέχρι τώρα; Φαίνεται να υπάρχει μια διαφορά μεταξύ του αποτελέσματος που αναγράφηκε στον πίνακα, και αυτού που δημοσιοποιήθηκε, δηλαδή 273 ψήφοι υπέρ και 272 ψήφοι κατά.
<P>
Το Σώμα, και το σύνολο του Τύπου στον κάτω όροφο ...
<P>
(Ανάμικτες αντιδράσεις) ... με όλη αυτήν την αναστάτωση που επικρατεί, θα ήθελα κάποιες διευκρινίσεις για το ποια είναι η θέση του Κοινοβουλίου.
<P>
(Χειροκροτήματα)

<SPEAKER ID=133 NAME="Miller">
Κύριε Πρόεδρε, ζητώ το λόγο επί της διαδικασίας για τον ίδιο λόγο με τον κ. Provan. Και εγώ, όπως πολλοί βουλευτές στο Σώμα, έλεγξα σήμερα το επίσημο αποτέλεσμα κατά τη διάρκεια της μεσημεριανής διακοπής, και πράγματι αναφέρονται 273 ψήφοι υπέρ και 272 ψήφοι κατά. Αν αυτά είναι τα επίσημα αποτελέσματα - και αυτά είναι τα αποτελέσματα που δημοσιοποιήθηκαν - τότε θα έλεγα ότι το αποτέλεσμα που ανακοίνωσε η Πρόεδρος σήμερα το πρωί είναι λανθασμένο.

<SPEAKER ID=134 NAME="Cox">
Κύριε Πρόεδρε, προφανώς δεν ονομάζομαι Αλ Γκορ και εδώ δεν είναι η Φλόριδα. Δεν θέλω να συζητήσω την πλήρη νοήματος διάτρηση των ψηφοδελτίων ή ό,τι άλλο έγινε στη Φλόριδα, αλλά όπως οι άλλοι συνάδελφοι, είδα τα γραπτά αποτελέσματα τα οποία αναφέρουν 273 ψήφους υπέρ και 272 ψήφους κατά, σε αντίθεση με την προκήρυξη του αποτελέσματος και τα στατιστικά στοιχεία νωρίτερα σήμερα.
<P>
Για μια φορά που η Φιλελεύθερη Δημοκρατική Ομάδα κατάφερε, με σημαντικές προσπάθειες, να ψηφίσει ομόφωνα, βρισκόμαστε στην πλευρά των ηττημένων από αυτήν την ψηφοφορία, οπότε είναι ακόμα σημαντικότερο για εμάς να θέσουμε αυτό το θέμα. Ίσως να υπάρχουν πολλές εξηγήσεις τεχνικής φύσεως και, εάν υπάρχουν, θα με ενδιέφερε να τις ακούσω. Ωστόσο, θίγεται ένα θεμελιώδες πολιτικό ζήτημα, και ίσως να μην αρκούν οι απλές τεχνικές απαντήσεις σχετικά με ένα αποτέλεσμα που δείχνει διαφορά στις ψήφους. Γνωρίζω το άρθρο του Κανονισμού που αναφέρει ότι η απόφαση του Προέδρου επί της εγκυρότητας του ανακοινωθέντος αποτελέσματος είναι αμετάκλητη.
<P>
Αυτή τη στιγμή, δεν επιμένω για ένα συγκεκριμένο αποτέλεσμα, αν και επιφυλάσσομαι να συνεχίσω να ερευνώ την τεχνική και την πολιτική διάσταση. Αυτό που ερωτώ, κύριε Πρόεδρε, είναι εάν, εσείς εκ μέρους της Προεδρίας, είστε σε θέση, σύμφωνα με το άρθρο 138 του Κανονισμού, να προβείτε αυτήν τη στιγμή σε μια σαφή δήλωση σχετικά με την κατάσταση και το αποτέλεσμα της ψηφοφορίας.

<SPEAKER ID=135 NAME="Πρόεδρος">
Η Προεδρία θα πει ό,τι έχει να πει όταν εξαντληθεί ο κατάλογος των ομιλητών για διαδικαστικά θέματα.
<P>
Το λόγο έχει ο κ. Poettering για ένα διαδικαστικό θέμα.

<SPEAKER ID=136 NAME="Poettering">
Κύριε Πρόεδρε, θα ήμουν ικανοποιημένος, αν δεν χρειαζόταν αυτή τη στιγμή να ζητήσω το λόγο, γιατί υπέθεσα ότι στην αρχή της συνεδρίασης θα κάνατε μια δήλωση για το πώς βλέπετε τη δύσκολη κατάσταση. Ζήτησα το λόγο, γιατί τώρα το έκαναν και άλλοι και θεώρησα ότι είμαι υποχρεωμένος να ζητήσω το λόγο.
<P>
Καταρχάς θεωρώ ότι πρέπει να κάνετε δήλωση γι' αυτό το θέμα, πώς δηλαδή βλέπετε τα πράγματα. Επιφυλάσσομαι να ξαναζητήσω το λόγο. Θα σταματήσω να μιλάω μόνο αν δώσετε τώρα στο Σώμα κάποια πληροφορία.
<P>
(Χειροκροτήματα)

<SPEAKER ID=137 LANGUAGE="ES" NAME="Barσn Crespo">
Κύριε Πρόεδρε, δεν είμαι ο Πρόεδρος του Ομοσπονδιακού Δικαστηρίου των ΗΠΑ, αλλά ίσως μπορώ να σας βοηθήσω. Καταρχάς ως παράδοση αυτού του Σώματος και επιπλέον σύμφωνα με τον Κανονισμό, αυτό που ισχύει είναι η δημόσια διακήρυξη των αποτελεσμάτων από την Προεδρία. Αυτός είναι ένας κανόνας που εφαρμόστηκε σε αυτή την περίπτωση και σε άλλες αμφισβητήσιμες περιπτώσεις, και αναφέρομαι στην ερμηνεία της Προεδρίας σχετικά με την υπόθεση Ruiz Mateos, που προσφάτως είχε συζητηθεί εδώ. Αυτό που ισχύει είναι η διακήρυξη της Προεδρίας.
<P>
Δεύτερον, εφιστώ την προσοχή των συναδέλφων σε ένα έγγραφο που έχουν ή που είχαν στο τραπέζι τους όλοι οι βουλευτές σήμερα: χθες, Τρίτη, που προήδρευε του Σώματος ο κ. Provan, ανακοίνωσε ότι υπήρχε ένα νέο μέλος του Κοινοβουλίου που αντικαθιστούσε τον κ. Casini, ο κ. Mario Brienza. Αυτό που θα πρέπει να μάθουμε είναι αν επιβεβαιώσατε ότι ο κ. Brienza, ασκώντας νομίμως τα δικαιώματά του, ψήφισε σήμερα χωρίς οι υπηρεσίες του Σώματος να έχουν τη δυνατότητα, με τη συνήθη επιμέλειά τους, να το συμπεριλάβουν στο πρωτόκολλο. Αν όντως είναι έτσι, τότε όλα εξηγούνται και επιμένω σε αυτό που είπα στην αρχή: αυτό που ισχύει είναι η διακήρυξη των αποτελεσμάτων από την Προεδρία. αν όχι, μπαίνουμε σε μία πολύ παράτολμη ερμηνεία, η οποία δεν θα μας οδηγήσει πουθενά. Κύριε Πρόεδρε, σας παρακαλώ να ελεγχθεί αν έχει ψηφίσει ο κ. Brienza.
<P>
(Χειροκροτήματα)

<SPEAKER ID=138 NAME="Πρόεδρος">
 Όπως παρατηρώ, κυρίες και κύριοι, όλες οι παρεμβάσεις συγκλίνουν στο ίδιο θέμα·
<P>
(Γέλια και σχόλια) Γνωρίζετε πως για την Προεδρία αυτού του Σώματος μία από τις απαιτούμενες προϋποθέσεις είναι να έχει κανείς οξεία παρατηρητικότητα.
<P>
(Γέλια και σχόλια)Καθώς βλέπω ότι όλοι σας αναφέρεστε στο ίδιο θέμα, αν ο κ. Bouwman, ο κ. Lehne, ο κ. Medina Ortega και ο κ. Bourlanges, που ζήτησαν το λόγο, σκοπεύουν να κάνουν το ίδιο, θα τους ζητούσα να αρνηθούν τη χρήση του λόγου, ώστε η Προεδρία να μπορέσει να δώσει τη δέουσα εξήγηση.
<P>
(Χειροκροτήματα)Κυρίες και κύριοι, σήμερα το πρωί διεξήχθη ψηφοφορία που το ηλεκτρονικό σύστημα καταχώρησε ως ισοψηφία 273 ψήφων. Το ηλεκτρονικό σύστημα αντικατόπτρισε πιστά την πραγματικότητα του Σώματος εκείνη τη στιγμή. Ωστόσο, έπειτα, όταν αμφισβητήθηκε, το αποτέλεσμα που εμφάνιζε το ηλεκτρονικό σύστημα δεν συνέπιπτε με τον αριθμό των βουλευτών που περιλαμβάνονται στον κατάλογο των βουλευτών του Σώματος, τον οποίο διαθέτουν οι υπηρεσίες. Η διαφορά αυτή, όπως είναι φυσικό, πρέπει να έχει μία εξήγηση και μάλιστα μία εξήγηση απλή και λογική.
<P>
Η εξήγηση, κυρίες και κύριοι, είναι ότι όντως έγινε προσφάτως μία αντικατάσταση, η οποία δεν είχε ακόμη ενσωματωθεί στον κατάλογο που διαθέτουν οι υπηρεσίες. Πρόκειται, όπως σας λέω, για μία απλή εξήγηση ενός απολύτως κατανοητού γεγονότος, το οποίο, επιπλέον, τολμώ να χαρακτηρίσω επουσιώδες.
<P>
Κυρίες και κύριοι, γνωρίζετε ήδη την εξήγηση που οπωσδήποτε θα δοθεί διεξοδικά στη Διάσκεψη των Προέδρων, που έχει συγκληθεί για αυτόν τον σκοπό στις 16.15 σήμερα το απόγευμα, αλλά εγώ σας την ανακοινώνω ήδη εκ των προτέρων. Να γνωρίζετε ότι η ψηφοφορία διεξήχθη σωστά, το αποτέλεσμα είναι αυτό που ξέρετε και που είδατε με τα ίδια σας τα μάτια σήμερα το πρωί και συνεπώς εδώ λήγει αυτό το θέμα.
<P>
(Χειροκροτήματα)Τον λόγο έχει ο κ. Poettering για ένα διαδικαστικό θέμα.

<SPEAKER ID=139 NAME="Poettering">
Κύριε Πρόεδρε, άκουσα με προσοχή την εξήγησή σας και τη θεωρώ σύμφωνη με τη διαδικασία και ορθή βάσει του Κανονισμού μας. Αποδίδω μεγάλη σημασία στο γεγονός ότι η Πρόεδρος του Κοινοβουλίου έχει το δικαίωμα να συγκαλέσει τη Διάσκεψη των Προέδρων των πολιτικών ομάδων. Ωστόσο, η εν λόγω διάσκεψη - και αυτός είναι ο λόγος που ζήτησα και πάλι το λόγο - μπορεί να δεχτεί απλώς για μια ακόμη φορά πληροφορίες από την Πρόεδρο του Κοινοβουλίου και δεν έχει το δικαίωμα να τροποποιήσει κάποιες αποφάσεις, που γνωστοποιήθηκαν σήμερα το πρωί από την Πρόεδρο.
<P>
(Χειροκροτήματα)

<SPEAKER ID=140 NAME="Πρόεδρος">
Κύριε Poettering, η σύγκληση αυτής της Διάσκεψης των Προέδρων είναι απλώς μία ευγενική χειρονομία της Προεδρίας προς τους προέδρους των πολιτικών ομάδων, προκειμένου να τους ενημερώσει δεόντως σχετικά με αυτό το συμβάν.
<P>
Τον λόγο έχει ο κ. Cox για ένα διαδικαστικό θέμα.

<SPEAKER ID=141 NAME="Cox">
Κύριε Πρόεδρε, όταν έλαβα νωρίτερα το λόγο, είπα ότι επιφυλάσσομαι να λάβω και πάλι το λόγο. Εγώ προσωπικά γνώριζα την εξήγηση, την οποία τώρα παρουσιάσατε δημόσια. Πρόκειται για ένα ατυχές τεχνικό ολίσθημα, αλλά δέχομαι ότι ήταν ένα ειλικρινές σφάλμα. Δέχομαι επίσης τη δήλωση, αν και απρόθυμα. Ωστόσο, αν πρόκειται απλά για τεχνικό σφάλμα, θα ήταν πολιτικό σφάλμα να συγκληθεί η Διάσκεψη των Προέδρων προκειμένου να εξεταστεί, στα πλαίσια ενός πολιτικού οργάνου του σώματος, ένα θέμα για το οποίο υπάρχει μια απόλυτα λογική τεχνική εξήγηση. Δεν θα παραστώ σε μια τέτοια συνεδρίαση, διότι έχω την εντύπωση ότι θα πρέπει να ληφθεί μια απόφαση από το προεδρείο και να λήξει η υπόθεση.

<SPEAKER ID=142 NAME="McCarthy">
Το ζήτημα δεν στερείται σημασίας. Δεχόμαστε τη λογική εξήγηση που δώσατε, αλλά πρέπει να σας θέσω ένα ακόμα ερώτημα. Είχε πράγματι δικαίωμα να ψηφίσει ο βουλευτής που αντικατέστησε τον κ. Casini, εφόσον η παραίτηση του κ. Casini ανακοινώθηκε μόλις το απόγευμα της Δευτέρας; Σύμφωνα με το άρθρο 8 του Κανονισμού, θα πρέπει να υπάρξει ανταλλαγή επιστολών μεταξύ Ευρωπαϊκού Κοινοβουλίου και ιταλικής κυβέρνησης προκειμένου να επιβεβαιωθεί ότι δικαιούται πράγματι να ψηφίσει. Εάν έχει γίνει αυτό, τότε, φυσικά, η ψήφος είναι έγκυρη.

<SPEAKER ID=143 NAME="Πρόεδρος">
 Κυρία McCarthy, με χαρά μου ενημερώνω το Σώμα ότι όλοι οι βουλευτές που ήταν παρόντες σήμερα το πρωί ήταν σε θέση να ασκήσουν το δικαίωμα ψήφου τους.

<SPEAKER ID=144 NAME="Nassauer">
Κύριε Πρόεδρε, επιτρέψτε μου μια τελευταία παρατήρηση: θα ήταν τελείως περιττή όλη αυτή η αναστάτωση, αν η διοίκηση του Κοινοβουλίου μετά την κατάρτιση αυτής της λίστας και τη διαπίστωση ότι υπήρχαν μόνο 272 αρνητικές ψήφοι σε αντίθεση με το ανακοινωθέν αποτέλεσμα, είχε διορθώσει το λάθος πριν από τη δημοσίευση της λίστας. Το περιμέναμε κάτι τέτοιο!
<P>
(Χειροκροτήματα)

<CHAPTER ID=4>
Καλωσσρισμα
<SPEAKER ID=145 NAME="Πρόεδρος">
Κυρίες και κύριοι, με χαρά μου χαιρετίζω μία αντιπροσωπεία του Κοινοβουλίου της Υεμένης, υπό την προεδρία του κ. Abdelwahab Mahmoud, Αντιπροέδρου του Κοινοβουλίου, που βρίσκεται στα έδρανα των επισήμων και που μας κάνει την τιμή να μας επισκεφθεί επ' ευκαιρία της δεύτερης διακοινοβουλευτικής συνεδρίασης με την Αντιπροσωπεία για τις Σχέσεις με τις Χώρες του Μασρέκ και τα Κράτη του Κόλπου.
<P>
(Χειροκροτήματα) Αποτελεί μεγάλη ικανοποίηση για τη Συνέλευσή μας να διαπιστώνει τη βούληση της Υεμένης να προσεγγίσει την Ευρώπη και ευχόμαστε η δεύτερη αυτή συνεδρίαση να αποτελέσει την απαρχή μίας σημαντικής φάσης προς μία ενισχυμένη συνεργασία με την Ευρωπαϊκή Ένωση, που θα επιτρέψει στην Υεμένη να βρει το δρόμο της ευημερίας και της εδραίωσης της δημοκρατίας της.
<P>
Ευχόμαστε στην Αντιπροσωπεία της Υεμένης καρποφόρες συνεδριάσεις και μια ευχάριστη διαμονή στο Στρασβούργο.

<CHAPTER ID=5>
Ανθρώπινα δικαιώματα στον κόσμο / Θεμελιώδη δικαιώματα στην Ένωση
<SPEAKER ID=146 NAME="Πρόεδρος">
 Η ημερήσια διάταξη προβλέπει την κοινή συζήτηση των ακολούθων εκθέσεων:
<P>
(A5­0193/2001) του κ. Wouri, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με τα δικαιώματα του ανθρώπου ανά τον κόσμο για το έτος 2000 και την πολιτική της Ευρωπαϊκής Ένωσης στον τομέα των δικαιωμάτων του ανθρώπου·
<P>
(A5-0223/2001) του κ. Cornillet, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την κατάσταση των θεμελιωδών δικαιωμάτων στην Ευρωπαϊκή Ένωση.

<SPEAKER ID=147 NAME="Wuori">
Κύριε Πρόεδρε, η εξέταση της έκθεσης αυτής έχει αποδείξει με πολλούς τρόπους την απίστευτη ελαφρότητα των ανθρωπίνων δικαιωμάτων που συνθλίβονται κάτω από το βάρος της επίκαιρης πολιτικής. Και όμως, τα ανθρώπινα δικαιώματα, τα οποία μάλιστα έχουν επονομασθεί η τελευταία κοσμική θρησκεία της εποχής μας, είναι πιο θεμελιώδη από την επίκαιρη πολιτική. Η πολιτική είναι αναγκαία, προκειμένου να μην χρειαστεί να έρθουμε πρόσωπο με πρόσωπο με την Ιστορία. Ταυτόχρονα, όμως, μπορεί να επισκιασθεί το γεγονός ότι τα ανθρώπινα δικαιώματα δεν είναι μόνο ένα χρήσιμο εργαλείο για την προάσπιση πολιτικών στόχων, αλλά, στη χειρότερη περίπτωση, αποτελούν το άλλοθι για τις δράσεις ή την αδράνεια που υπαγορεύει η ρεαλιστική πολιτική. Τα ανθρώπινα δικαιώματα είναι θεματικά, συστηματικά και, πρωτίστως, κανονιστικά. Είναι το αποτέλεσμα της πολιτισμικής μας εξέλιξης και αντιπροσωπεύουν τις αξίες εκείνες, με τις οποίες είναι δεμένη η ιστορική αλλαγή, συμπεριλαμβανομένης της εξέλιξης της Ευρωπαϊκής Ένωσης. Δεν πρέπει και δεν επιτρέπεται να θυσιάζονται στον βωμό της καθαρά πολιτικής σκοπιμότητας ή των ρητορικών δεσμεύσεων. Προκειμένου να αποκτήσει η ΕΕ κάποια μέρα μια αληθινή κοινή εξωτερική πολιτική και πολιτική ασφαλείας, πρέπει να στηριχθεί σε μια κοινή στρατηγική για τα ανθρώπινα δικαιώματα.
<P>
Νομίζω πως τώρα ακριβώς οδεύουμε προς τη σωστή κατεύθυνση. Στο εσωτερικό, η επίσημη διακήρυξη του Χάρτη των Θεμελιωδών Δικαιωμάτων της ΕΕ και, στο εξωτερικό, αφενός η ετήσια έκθεση της ΕΕ για τα ανθρώπινα δικαιώματα και αφετέρου, και κυρίως, η πρόσφατη ανακοίνωση της Επιτροπής περιέχουν πολύτιμες απόψεις για να ενταθεί το έργο στον τομέα των ανθρωπίνων δικαιωμάτων. Η προεδρεύουσα χώρα, το Βέλγιο, της οποίας ο Υπουργός Εξωτερικών κ. Michel, προς μεγάλη μας ευχαρίστηση, βρίσκεται εδώ και συμμετέχει στη συζήτηση αυτή, έχει τονίσει την ανάγκη να αυξηθεί η συνοχή και η συνέπεια, πράγμα που ας ελπίσουμε θα υπερβαίνει τις απαιτήσεις της πολιτικής ορθότητας, καθώς και την προώθηση των ανθρωπίνων δικαιωμάτων, τη διαφάνεια και τον καθορισμό σαφών προτεραιοτήτων, οι οποίες συμπληρώνονται και στα συμπεράσματα που εξέδωσε το Συμβούλιο Γενικών Υποθέσεων στις 25 Ιουνίου 2001.
<P>
Στην ετήσια έκθεση τονίστηκε η σημασία του διαλόγου και της συνεργασίας μεταξύ των κυβερνήσεων και της κοινωνίας των πολιτών. Όπως επεσήμανε ο Επίτροπος Patten στο πρώτο φόρουμ της ΕΕ για τα ανθρώπινα δικαιώματα, που διεξήχθη το 1999 κατά τη διάρκεια της φινλανδικής Προεδρίας, θα αποτελούσε πνευματικό βανδαλισμό να αγνοήσουμε τις απόψεις των μη κυβερνητικών οργανώσεων, δεδομένου ότι η γνώση και η εμπειρία της ευρωπαϊκής κοινότητας των ΜΚΟ για τα ανθρώπινα δικαιώματα είναι απαράμιλλη σε ολόκληρο τον κόσμο. Πρέπει όμως να ξεκινήσουμε από τη βελτίωση των δικών μας μεθόδων δράσεως. Εφόσον δεν υπάρχει στρατηγική, η τακτική μετατρέπεται σε στρατηγική, πράγμα που σημαίνει ότι οι ad hoc πολιτικές δράσεις υποσκελίζουν τις, εκ φύσεως, θεμελιώδεις και απόλυτης αξίας αρχές των ανθρωπίνων δικαιωμάτων και του κράτους δικαίου. Κάνουμε, πολύ πρόθυμα, μάθημα στους άλλους για τις αρχές αυτές, είμαστε όμως ικανοί να τις παραβλέψουμε για επιτακτικούς πολιτικούς λόγους, όπως συνέβη μόλις την περασμένη εβδομάδα, στο πλαίσιο της εσπευσμένης παράδοσης του Σλόμπονταν Μιλόσεβιτς. Έστω και αν το γεγονός αυτό απετέλεσε νομικό και πολιτικό ορόσημο και έκφραση του αναδυόμενου νέου δόγματος, σύμφωνα με το οποίο η εθνική κυριαρχία ενός κράτους μπορεί να αναγκαστεί να υποχωρήσει, καθώς τα οικουμενικά ανθρώπινα δικαιώματα αποκτούν προτεραιότητα.
<P>
Πρέπει να είμαστε επίσης συνεπείς στην κριτική που ασκούμε στις τρίτες χώρες και, ειδικά, σε ορισμένες υποψήφιες για ένταξη στην ΕΕ χώρες, μεταξύ των οποίων και στην Τουρκία. Για να είναι δικαιολογημένη η σκληρή κριτική, πρέπει να βασίζεται στους κανόνες του τίμιου παιχνιδιού και στην ισότιμη μεταχείριση. Σε κάθε άλλη περίπτωση, η διεύρυνση της ΕΕ μπορεί να αρχίσει να θυμίζει, όλο και περισσότερο, διάλογο σκηνών του θωρηκτού Ποτέμκιν, όπου οι υποψήφιες χώρες θα πραγματοποιούν επιφανειακές αλλαγές, για να προσαρμοσθούν στις εκπεφρασμένες απαιτήσεις που βρίσκονται πίσω από το απατηλό, ακόμη και ψευδευλαβές, προσωπείο της ΕΕ.
<P>
Η φετινή ετήσια έκθεση του ΕΚ για τα ανθρώπινα δικαιώματα, την οποία ενέκρινε ομόφωνα η Επιτροπή Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, περιλαμβάνει πολυάριθμες προτάσεις που σκοπός τους είναι να εντείνουν την πολιτική της ΕΕ για τα ανθρώπινα δικαιώματα όσον αφορά τις τρίτες χώρες. Υπό το φως της έκθεσης αυτής, το βέλτιστο μέσο φαίνεται να είναι οι επιλογές κατά θεματική ενότητα, όπως συμβαίνει ήδη σήμερα με τις κατευθυντήριες γραμμές και τις κοινές θέσεις της ΕΕ που αφορούν τη θανατική ποινή και τα βασανιστήρια. Ο διάλογος μεταξύ των εμπειρογνωμόνων της ΕΕ και η αύξηση της διαφάνειας είναι ζωτικής σημασίας, θα πρέπει όμως να είμαστε επίσης ικανοί, με περισσότερο θάρρος πλέον, να χρησιμοποιήσουμε τα ήδη υπάρχοντα μέσα για την πρόληψη των συγκρούσεων και την προαγωγή των ανθρωπίνων δικαιωμάτων, όπως είναι οι ρήτρες για τα ανθρώπινα δικαιώματα που περιέχονται στις συμφωνίες μας με τις τρίτες χώρες, συμπεριλαμβανομένης της Ρωσίας.
<P>
Κεντρικό θέμα της παρούσας έκθεσης είναι η ελευθερία της έκφρασης, όχι μόνο λόγω του ότι απειλείται από τους παραδοσιακούς, καθώς και από εντελώς νέους κινδύνους, αλλά διότι έχει στρατηγική σημασία στη διαδικασία βελτίωσης όλων των ανθρωπίνων δικαιωμάτων - πρώτης, δεύτερης και τρίτης γενιάς - και στην αποκάλυψη των παραβιάσεων τους. Θα ήταν αφελές να υποτιμήσει κανείς τη σημασία των ανθρωπίνων δικαιωμάτων. Είναι ώρα πια να εφαρμόσουμε στην πράξη τις αρχές και να προβούμε αποφασιστικά σε θετικές δράσεις, για να δημιουργήσουμε μια κοινή στρατηγική για τα ανθρώπινα δικαιώματα σε ολόκληρη την ΕΕ.

<SPEAKER ID=148 LANGUAGE="FR" NAME="Cornillet">
. (FR) Κύριε Πρόεδρε, θα ήθελα να πω - χωρίς αυτό να έχει καμία σχέση με το συνάδελφό μου κ. Wuori - ότι είναι κάπως σουρρεαλιστικό να ανακατεύουμε τα ανθρώπινα και τα θεμελιώδη δικαιώματα στην ίδια κοινή συζήτηση. Πράγματι, τα θεμελιώδη δικαιώματα στην Ευρώπη εμπίπτουν απολύτως στην ευθύνη μας, ενώ αντίθετα μπορούμε να αναφερθούμε στα ανθρώπινα δικαιώματα ανά τον κόσμο μόνον με ταπεινοφροσύνη, έχοντας συνείδηση του πόσο μικρό βάρος μπορούμε να έχουμε. Υπάρχει ίσως μια ενδιάμεση ζώνη, εκείνη των υποψηφίων χωρών, όπου τα προβλήματα των ανθρωπίνων και των θεμελιωδών δικαιωμάτων συγχέονται λόγω της προσεχούς εισδοχής των χωρών αυτών στην Ένωση.
<P>
Θα ήθελα να εξηγήσω τους λόγους που οδήγησαν στην αλλαγή του τίτλου της έκθεσης και έκαναν την Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων να επικυρώσει τη μέθοδο που επελέγη για τη φετινή έκθεση. Η έκθεσή μας αποκαλείται πλέον έκθεση για τα θεμελιώδη δικαιώματα, και όχι έκθεση για τα ανθρώπινα δικαιώματα. Πράγματι, θελήσαμε να υιοθετήσουμε μια ευρύτερη και περισσότερο ουδέτερη έννοια.
<P>
Η νέα μέθοδος βασίζεται στο Χάρτη των Θεμελιωδών Δικαιωμάτων της Ευρωπαϊκής Ένωσης, ο οποίος χρησιμεύει ως ερμηνευτικό πλαίσιο στο μέτρο που πρόκειται για ένα νέο, ένα καινοτόμο στοιχείο στην πολιτική ζωή και το Κοινοβούλιο είναι αυτό που πρέπει να του δώσει πνοή. Ήταν λοιπόν απολύτως φυσικό η αρμόδια επιτροπή του Κοινοβουλίου να χρησιμοποιήσει το Χάρτη τον οποίο ενέκρινε η Ολομέλεια ως ερμηνευτικό πλαίσιο για την παρούσα έκθεση. Καταλήξαμε στη διαπίστωση ότι εφόσον έπρεπε να εκπονηθεί μια ετήσια έκθεση, η έκθεση θα έπρεπε να είναι ετήσια.
<P>
Εξηγούμαι. Μια έκθεση βασίζεται σε γεγονότα. Χρειαζόταν λοιπόν μια ανάλυση επαληθεύσιμων γεγονότων και χρειαζόταν η έκθεση να είναι ετήσια, διότι είναι ενδιαφέρον να εκτίθενται τα γεγονότα κατ' έτος και να επαληθεύεται το επόμενο έτος τι απέγινε με τα ψηφίσματα του Σώματος.
<P>
Γιατί λοιπόν επιλέξαμε το Χάρτη των Θεμελιωδών Δικαιωμάτων; Πιστεύω ότι ήταν επιβεβλημένο. Πράγματι, πρόκειται για ένα ακραιφνώς ευρωπαϊκό κείμενο, εφόσον εκπονήθηκε από τη Συνέλευση, δηλαδή από το μίγμα των φορέων δημοκρατικής νομιμότητας που την αποτελούσαν. Εξάλλου, η Συνέλευση αυτή αναφέρεται ως παράδειγμα για την εξέλιξη άλλων ευρωπαϊκών κειμένων. Ο Χάρτης είναι ένα κείμενο πλήρες, διότι για πρώτη φορά περιλαμβάνει συγχρόνως ατομικά και πολιτικά δικαιώματα αφενός, και οικονομικά και κοινωνικά δικαιώματα αφετέρου και συνεπώς επιτρέπει την πλήρη επισκόπηση των θεμελιωδών δικαιωμάτων. Τέλος, είναι ένα κείμενο αναφοράς. Ανεξάρτητα από τη συζήτηση για την ενσωμάτωσή του ή όχι στις Συνθήκες, έχει καταστεί ήδη κείμενο αναφοράς, εφόσον τον χρησιμοποιεί το Δικαστήριο των Ευρωπαϊκών Κοινοτήτων, ενώ η ίδια η Επιτροπή δεσμεύθηκε να εξετάσει τη δράση των υπηρεσιών της υπό το πρίσμα του Χάρτη.
<P>
Τέλος, αποτελεί επίσης κείμενο αναφοράς - το υπαινίχθηκα πριν από λίγο - για τις υποψήφιες χώρες, διότι είναι αδύνατον να γίνει δεκτή στους κόλπους της Ένωσης μια χώρα που δεν θα σέβεται, για τους κατοίκους της, τις αξίες που υπερασπίζεται ο Ευρωπαϊκός Χάρτης ανθρωπίνων δικαιωμάτων.
<P>
Εξάλλου, και στο σημείο αυτό συμφωνώ με τον συνάδελφο κ. Wuori, είναι θέμα αξιοπιστίας μας: για να μπορούμε να επικρίνουμε τους άλλους, πρέπει να έχουμε το πολιτικό θάρρος να κρίνουμε τον ίδιο μας τον εαυτό. Τώρα πια, με την έκθεση, έχουμε ένα μέσο για να το κάνουμε.
<P>
Ποια ήταν η μέθοδος εργασίας μας; Υπενθυμίζω ότι ο Χάρτης των Θεμελιωδών Δικαιωμάτων εξαγγέλλει έναν ελάχιστο αριθμό δικαιωμάτων τα οποία μπορεί να επικαλείται κάθε πολίτης της Ένωσης, άνδρας ή γυναίκα. Πήραμε λοιπόν τα 50 άρθρα αυτού του Χάρτη και ελέγξαμε αν εφαρμόζονται στις δεκαπέντε χώρες και στο επίπεδο της Ένωσης. Το σχέδιο της έκθεσης ακολουθεί το σχέδιο του Χάρτη, το οποίο συναντούμε τόσο στο ψήφισμα, εφόσον αναφέρονται τα κεφάλαια του Χάρτη, όσο και στην αιτιολογική έκθεση.
<P>
Οι πηγές είναι πολλαπλές και διάφορες: το Συμβούλιο της Ευρώπης, ασφαλώς, με την εργασία των επιτροπών του, τα εθνικά κοινοβούλια, οι ΜΚΟ, η κοινωνία των πολιτών, το παρατηρητήριο της Βιέννης, ένα δίκτυο νομικών. Στην πραγματικότητα, χρησιμοποιήσαμε όλες τις πηγές, θεωρήσαμε ότι δεν έπρεπε να παραβλέψουμε καμία από τις σημαντικές και επαληθεύσιμες πηγές τις οποίες διαθέτουμε.
<P>
Θα ήθελα να υπογραμμίσω στο σημείο αυτό την έλλειψη μέσων εκ μέρους της Επιτροπής Ελευθεριών για την εκτέλεση αυτής της εργασίας. Η Επιτροπή Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής διαθέτει εννέα άτομα, μια διοικητική μονάδα για το σκοπό αυτό. Δεν συμβαίνει το ίδιο με την Επιτροπή Ελευθεριών και θα βρείτε στο ψήφισμα ένα αίτημα απόκτησης των μέσων που θα μας επιτρέψουν να εκτελούμε αυτό το έργο σωστά.
<P>
Ζητούμε επίσης - δράττομαι εξάλλου της ευκαιρίας για να ευχαριστήσω όσες και όσους με βοήθησαν για τη σύνταξη της παρούσας έκθεσης - ένα δίκτυο νομικών. Θεωρούμε σημαντικό να μπορούμε να στηριχθούμε σε ένα δίκτυο εθνικών νομικών που θα τροφοδοτεί την ομάδα των εισηγητών και θα βοηθά στην συλλογή των πληροφοριών. Τέλος, ζητάμε να συνεργαστούμε με τις υπόλοιπες επιτροπές του Κοινοβουλίου, διότι από τη στιγμή που ο Χάρτης αναφέρει, μεταξύ άλλων, περιβαλλοντικά δικαιώματα και οικονομικά και κοινωνικά δικαιώματα, οι αρμόδιες για τα θέματα αυτά επιτροπές είναι φυσικό να έχουν λόγο σχετικά με την εφαρμογή του Χάρτη στην Ευρωπαϊκή Ένωση.
<P>
Η φιλοσοφία της παρούσας έκθεσης έγκειται στην αποφυγή στιγματισμού του άλφα ή του βήτα κράτους ή υπογράμμισης της άλφα ή της βήτα παραβίασης. Αντιθέτως. Εν πάση περιπτώσει, ο εισηγητής πιστεύει ότι το "μηδενικό σφάλμα" αποτελεί ουτοπία στον τομέα των ανθρωπίνων δικαιωμάτων, αλλά ότι τα ανθρώπινα και τα θεμελιώδη δικαιώματα στην Ευρώπη προϋποθέτουν όταν διαπιστώνεται μια παραβίαση, να υπάρχει δικαίωμα προσφυγής, ο δράστης να καταδικάζεται, να διεξάγεται διοικητική έρευνα και να λαμβάνονται οι κανονιστικές ή νομοθετικές αποφάσεις που θα αποτρέπουν την επανάληψη της εν λόγω παραβίασης: αυτό σημαίνει σεβασμός των ανθρωπίνων δικαιωμάτων τον οποίο δικαιούμεθα να απαιτούμε.
<P>
Τέλος, η παρούσα έκθεση αποτελείται από δύο μέρη. Αυτό επιτάσσει ο κανονισμός. Υπάρχει το ψήφισμα, όπως τροποποιήθηκε μετά τις συζητήσεις στην Επιτροπή Ελευθεριών ή στην Ολομέλεια, και η αιτιολογική έκθεση. Θα ήθελα απλώς να πω ότι καμία χώρα δεν διέλαθε της προσοχής και όσοι κάνουν τον κόπο να διαβάσουν την έκθεση θα βρουν στο εσωτερικό της, τόσο στην αιτιολογική έκθεση όσο και στο ψήφισμα, προτάσεις λύσεων στο πνεύμα που περιέγραψα προηγουμένως.
<P>
Στην πραγματικότητα, αυτή η πρώτη έκθεση επιθυμεί να είναι ένα πρόπλασμα, η μήτρα μιας νέας μεθόδου. Αν η Ολομέλεια ακολουθήσει τις προτάσεις του εισηγητή και της έκθεσης που ψηφίστηκε από την επιτροπή, θα έχουμε μια πολύ πιο συλλογική εργασία που στηρίζεται σε συνεργασίες τόσο μέσα όσο και έξω από το Κοινοβούλιο, σε διάλογο με τους ΜΚΟ, σε διάλογο με τους φυσικούς εταίρους μας, τα εθνικά κοινοβούλια. Θα έχουμε μια έκθεση που θα είναι λεπτομερής, ελεγμένη από μια ολόκληρη επιτροπή και που νομίζω ότι θα αναμένεται, με φόβο ίσως, από την κοινή γνώμη. Αυτή είναι, εν πάση περιπτώσει, η ευχή μου.
<P>
(Χειροκροτήματα)

<SPEAKER ID=149 LANGUAGE="ES" NAME="Gonzαlez Αlvarez">
Κύριε Πρόεδρε, καταρχάς θα ήθελα να πω πως δεν αναγνωρίζω τον εαυτό μου στη γνωμοδότηση που εγώ η ίδια υπέγραψα σχετικά με την παρούσα έκθεση. Αυτό συμβαίνει για έναν θεμελιώδη λόγο: κατά τη στιγμή της ψηφοφορίας αφαιρέθηκαν από αυτήν τη γνωμοδότηση της Επιτροπής Αναφορών δύο παράγραφοι που κατά τη γνώμη μου ήταν μείζονος σημασίας, κυρίως λόγω της ψήφου δύο συναδέλφων της δεξιάς.
<P>
Θα ήθελα να αναφέρω τις δύο αυτές παραγράφους που κατά τη γνώμη μου ήταν σημαντικές και που η αφαίρεσή τους από το κείμενο με υποχρέωσε να απόσχω από την ίδια μου τη γνωμοδότηση. Η μία από αυτές έλεγε - στην πραγματικότητα ήταν το τέλος μιας παραγράφου - ότι "τα οικονομικά, κοινωνικά και πολιτισμικά δικαιώματα είναι απαραίτητα για την άσκηση των αστικών και πολιτικών δικαιωμάτων" . Ένας άνθρωπος που πεινάει, που δεν έχει δουλειά, που δεν έχει στέγη δεν είναι σε θέση να απολαύσει των αστικών δικαιωμάτων. Κατά τη γνώμη μου η φράση αυτή ήταν σημαντική και όμως διαγράφηκε.
<P>
Η άλλη - ίσως λίγο περισσότερο συζητήσιμη - έλεγε: "ο Χάρτης των Θεμελιωδών Δικαιωμάτων της Ευρωπαϊκής Ένωσης θα πρέπει να συμπληρωθεί με δεσμευτικά δικαιώματα τόσο σημαντικά όσο το δικαίωμα στην εργασία, στην κατοικία, στο ελάχιστο εισόδημα, σε ένα υγιεινό περιβάλλον ή το δικαίωμα ψήφου των πολιτών τρίτων χωρών που κατοικούν επί πέντε τουλάχιστον έτη στην Ένωση, καθώς επίσης και η επέκταση των αστικών δικαιωμάτων στους μετανάστες που φτάνουν στην Ευρώπη αναζητώντας μία αξιοπρεπή ζωή" . Η παράγραφος αυτή επίσης διαγράφηκε. Γι' αυτό, αναγκάστηκα να απόσχω από την ίδια μου τη γνωμοδότηση, κύριε Πρόεδρε.
<P>
Ωστόσο, πιστεύω ότι η Επιτροπή Αναφορών συνεισφέρει πολύ σαφώς στην υπεράσπιση των δικαιωμάτων των ευρωπαίων πολιτών. Η απόδειξη είναι ότι περισσότεροι από 1 400 πολίτες στην Ευρώπη στέλνουν κάθε χρόνο αναφορές στην εν λόγω επιτροπή, που αφορούν την αναγνώριση τίτλων, την ελεύθερη κυκλοφορία, το δικαίωμα των μεταναστών και το δικαίωμα σε ένα καθαρό και υγιεινό περιβάλλον.
<P>
Κύριε Πρόεδρε, δυστυχώς πρέπει να υπενθυμίσω ότι στην Ευρώπη αντιμετωπίζουμε μία μάστιγα, την τρομοκρατία, η οποία πλήττει πάρα πολύ σοβαρά τα ανθρώπινα δικαιώματα της έκφρασης και το θεμελιώδες δικαίωμα, το δικαίωμα στη ζωή.
<P>
Θα θέλαμε πάρα πολύ - το επαναλαμβάνω από την ταπεινή μου θέση τον τελευταίο καιρό και θα συνεχίσω να το επαναλαμβάνω - να αποτελεί σήμερα η Ευρώπη μία ήπειρο που να διακρίνεται στην υπεράσπιση των ανθρωπίνων δικαιωμάτων στους κόλπους της και των ανθρωπίνων δικαιωμάτων στο εξωτερικό. Πιστεύω πως πρέπει να διαδραματίσουμε αυτό τον ρόλο. Πιστεύω πως δυστυχώς αυτή τη στιγμή δεν τον διαδραματίζουμε, αλλά ελπίζω στο μέλλον να μπορέσουμε να το κάνουμε.

<SPEAKER ID=150 LANGUAGE="FR" NAME="Michel">
. (FR) Κύριε Πρόεδρε, κυρίες και κύριοι βουλευτές, είναι μεγάλη μου τιμή να ομιλώ ενώπιόν σας με την έναρξη της Προεδρίας αυτής.
<P>
Όλοι γνωρίζετε νομίζω ότι τα ανθρώπινα δικαιώματα είναι ένας τομέας ο οποίος αποτελεί σημαντικό μέρος της προσωπικής πολιτικής μου δέσμευσης. Επωφελούμαι λοιπόν από την θαυμάσια αυτή ευκαιρία για να σας περιγράψω τον τρόπο με τον οποίο η Προεδρία σκοπεύει να προωθήσει ουσιαστικά τις παγκόσμιες αξίες επάνω στις οποίες στηρίζεται η Ένωσή μας. Με την ίδια ευκαιρία, θα ήθελα, ως Πρόεδρος, να πω ότι είναι ανάγκη να υπερασπιστούμε τις αξίες αυτές πρώτα από όλα στο εσωτερικό της Ένωσης και κατόπιν σε ολόκληρο τον κόσμο.
<P>
Η Ευρωπαϊκή Ένωση μετρά σαράντα μόλις χρόνια ύπαρξης. Είναι δηλαδή πολύ νέα ακόμη. Στην πραγματικότητα, η Ευρώπη έχει ακόμη όλο το μέλλον μπροστά της. Προσωπικά, είμαι πεπεισμένος ότι το μέλλον της Ευρώπης θα καθοριστεί κυρίως από την ικανότητά της να διαφυλάξει και να διαδώσει τις ανθρωπιστικές αξίες της. Πράγματι, το ευρωπαϊκό πρότυπο στηρίζεται περισσότερο από ποτέ σε τρεις θεμελιώδεις αξίες: στην ελευθερία, στην πρόοδο και στην ισότητα. Ο συνδυασμός των εν λόγω αξιών αποδείχθηκε ιδιαίτερα γόνιμος όποτε έγινε με σκοπό την έναρξη του διαλόγου και την ανταλλαγή απόψεων. Συχνότατα επίσης, δυστυχώς, οι αξίες αυτές διαστρεβλώθηκαν και χρησιμοποιήθηκαν για αιρετικούς και ορισμένες φορές ολοκληρωτικούς σκοπούς.
<P>
Η ελευθερία... είναι ένα άπιαστο ιδανικό. Η ιστορία της Ευρώπης μπορεί να θεωρηθεί ένας μακροχρόνιος αγώνας ενάντια σε κάθε αυθαίρετη εξουσία. Η πρόοδος των ελευθεριών, των αστικών, πολιτικών και κοινωνικών δικαιωμάτων, η επικύρωση της λαϊκής βούλησης, της δημοκρατίας και του κράτους δικαίου εξακολουθούν να αποτελούν τους βασικούς στόχους της ευρωπαϊκής οικοδόμησης.
<P>
Το μεγαλύτερο και ουσιώδες μέρος των στόχων αυτών έχει στην ουσία επιτευχθεί. Και όμως, γνωρίζουμε καλά ότι έχουμε ακόμη πολλές μάχες να δώσουμε, ακόμη και στο πλαίσιο των παλαίμαχων πια δημοκρατιών μας, προκειμένου να επιτύχουμε την πλήρη ολοκλήρωσή τους, και ότι τίποτε δεν αποκτάται για πάντα. Η ελευθερία μπορεί επίσης να πλήξει τα δικαιώματα των μειονοτήτων ή τα δικαιώματα των πιο αδύνατων. Όταν εξυπηρετεί εγωιστικές αντιλήψεις, η ελευθερία οδηγεί πάντοτε στη μισαλλοδοξία και στον αποκλεισμό.
<P>
Μεταξύ των ελευθεριών, υπάρχει μία στην οποία η Ένωση αποδίδει ιδιαίτερη σημασία, είναι η ελευθερία της έκφρασης. Η ελευθερία των μέσων επικοινωνίας εξακολουθεί να είναι ο εγγυητής του δημόσιου διαλόγου ο οποίος είναι απαραίτητος για τη δημοκρατία και επιτρέπει στους πολίτες να ασκούν τουλάχιστον εξίσου αυστηρό έλεγχο με τα κοινοβούλια μας.
<P>
Η ελευθερία αυτή του Τύπου καταστρατηγείται ακόμη εκεί όπου τα καθεστώτα δεν αισθάνονται αρκετή σιγουριά ώστε να τολμήσουν να αντιμετωπίσουν τις επικρίσεις, εκεί όπου το ψέμα είναι το μοναδικό μέσο επιβίωσης της εξουσίας. Επομένως, η προστασία και η προαγωγή της ελευθερίας των μέσων ενημέρωσης είναι κυρίως καθήκον του κράτους. Στις δημόσιες αρχές εναπόκειται ακριβώς η διασφάλιση της ελεύθερης έκφρασης της γνώμης των πολιτών, γεγονός που καθιστά ακόμη πιο δύσκολη την απόκτηση, και ορισμένες φορές τη διατήρηση, της ελευθερίας αυτής.
<P>
Ας το παραδεχτούμε, ακόμη και οι δημοκρατικές κυβερνήσεις μπαίνουν στον πειρασμό να περιορίσουν το εν λόγω δικαίωμα και αποδέχονται συχνά με άσχημο τρόπο την αμφισβήτηση και την κριτική. Ομοίως, είναι εξίσου απαράδεκτο η δημοκρατία να είναι όμηρος του Τύπου. Η ελευθερία του Τύπου συνιστά ζωτικό δικαίωμα, άρρηκτα συνδεδεμένο με την ίδια την υπόσταση του κράτους δικαίου. Το δικαίωμα αυτό είναι συνυφασμένο με μια υποχρέωση, με την υποχρέωση παροχής έγκυρης πληροφόρησης, πληροφόρησης που επιχειρεί να εξηγήσει, να διδάξει, ή να πείσει, όχι, όμως, να εξαπατήσει. Για το λόγο αυτό, η ελευθερία έκφρασης μας καλεί να δώσουμε απαντήσεις στα προβλήματα που αντιμετωπίζει ο στρατευμένος τύπος.
<P>
Δεύτερο ευρωπαϊκό ιδανικό: η πρόοδος. Η αξία αυτή έχει δώσει ισχυρή ώθηση στην ανάπτυξη των επιστημών, της τεχνολογίας και της οικονομίας στην υπηρεσία του ανθρώπου. Το εν λόγω ιδανικό επέτρεψε στο ευρωπαϊκό όραμα να προχωρήσει κατά τρόπο αποφασιστικό και ασφαλώς αναπόδραστο. Στο ιδανικό αυτό οφείλεται η αυστηρή πορεία της σκέψης και της δράσης. Πηγή αποτελεσματικότητας, η πρόοδος επίσης διαστρεβλώθηκε συχνότατα για κερδοσκοπικούς σκοπούς. Όταν η ανεξέλεγκτη πρόοδος αποκτά ίδια δυναμική, προκαλεί φόβο και σύγχυση.
<P>
Τρίτο ιδανικό: η ισότητα. Η ισότητα συνιστά σημαντικό κινητήριο μοχλό της Ευρώπης. Στο όνομα της ισότητας, οι ευρωπαϊκές χώρες επιχειρούν να διασφαλίσουν τα ίδια δικαιώματα, τη δίκαιη κατανομή των καρπών της οικονομικής δραστηριότητας και τη δημοκρατική εκπροσώπηση των συμφερόντων κάθε ατόμου. Στη Δυτική Ευρώπη, η ισότητα οδήγησε στην υιοθέτηση εκτεταμένης κοινωνικής νομοθεσίας που προάγει την έννοια της ισότητας των ευκαιριών και της δικαιοσύνης. Στην κομμουνιστική Ευρώπη, η θεωρία της υπέρμετρης κοινωνικής ισότητας είχε ως αποτέλεσμα να θυσιαστεί η ατομική ταυτότητα στο βωμό του κολεκτιβισμού.
<P>
Η ελευθερία, η πρόοδος, η ισότητα δεν είναι μόνο θεωρητικές αξίες. Είναι το επίκεντρο του ευρωπαϊκού οικοδομήματος. Του προσδίδουν το ειδικότερο και ουσιαστικότερο νόημά του. Έχοντας συμπεριληφθεί στα ιδρυτικά κείμενα της Ένωσης, οι εν λόγω αξίες συνδέουν άρρηκτα τον ανθρωπισμό με την ευρωπαϊκή ταυτότητα.
<P>
Τον περασμένο χρόνο, τα δεκαπέντε κράτη μέλη της Ένωσης ενέκριναν ένα σημαντικότατο κείμενο: τον Χάρτη των Θεμελιωδών Δικαιωμάτων. Ο Χάρτης αυτός συγκεντρώνει ακριβώς τα δικαιώματα και τις υποχρεώσεις των ευρωπαίων πολιτών, τόσο ως προς τον πλησίον όσο και ως προς την κοινότητα των ανθρώπων και τις μελλοντικές γενιές. Οι έννοιες της ελευθερίας, της προόδου και της ισότητας κατέχουν περίοπτη θέση στο προοίμιο του Χάρτη.
<P>
Το ερώτημα που τίθεται πλέον είναι εάν το κείμενο αυτό θα μετατραπεί σε ευρωπαϊκό σύνταγμα. Η συζήτηση γύρω από το θέμα αυτό συνιστά ένα μέσο ώστε η Ευρώπη να σκεφθεί σοβαρά και να αναρωτηθεί για το μέλλον της. Συνιστά επίσης μια ευκαιρία ώστε ο πολίτης να πάρει θέση, και αυτό συνιστά ήδη μια γεύση ελευθερίας. Του επιτρέπεται έτσι να οικειοποιηθεί εκ νέου το δικαίωμα της ελεύθερης επιλογής, καθώς, πολύ συχνά, ο πολίτης έχει την αίσθηση ότι οι διάφορες, όλο και λιγότερο προσδιορισμένες, εξουσίες, όπως για παράδειγμα η τεχνοκρατία, του το έχουν αφαιρέσει.
<P>
Το άρθρο 7 της Συνθήκης προβλέπει έναν μηχανισμό αντίδρασης στις σοβαρές και επίμονες παραβιάσεις των ευρωπαϊκών αξιών. Στο πλαίσιο μιας ενωμένης Ευρώπης, ο σεβασμός των θεμελιωδών αξιών από όλα ανεξαιρέτως τα κράτη μέλη είναι πλέον υπόθεση όλων. Τα δρώμενα στον ευρωπαϊκό χώρο αφορούν εφεξής όλες τις χώρες. Εάν θέλει να πείσει τις τρίτες χώρες για το βάσιμο των ανθρωπιστικών αξιών της, η Ευρωπαϊκή Ένωση οφείλει να δώσει το παράδειγμα πριν δώσει μαθήματα. Οι ουσιαστικές αξίες δεν διατυπώνονται μόνο μέσα στα κείμενα, εφαρμόζονται επίσης στην πράξη μέσω των πολιτικών της Ευρωπαϊκής Ένωσης.
<P>
Ένα πρώτο παράδειγμα της εφαρμογής των ευρωπαϊκών αξιών στην καθημερινή ζωή αφορά την πολιτική διεύρυνσης της Ένωσης. Όπως ήδη γνωρίζετε, η διεύρυνση της Ευρωπαϊκής Ένωσης συνιστά μια τεράστια πρόκληση. Η κοινή γνώμη των κρατών μελών ανησυχεί, κατά τη γνώμη μου άδικα, για την έλλειψη ισορροπίας μεταξύ της ανάπτυξης των κρατών μελών της Ένωσης και των υποψηφίων χωρών. Οι συνέπειες για την ασφάλεια, για τα κοινωνικά δικαιώματα, για τη μετανάστευση και για τη γεωργία, για παράδειγμα, δεν είναι δυνατό ασφαλώς να αγνοηθούν. Εάν δεν προσέξουμε, η διεύρυνση αυτή ενδέχεται να καταλήξει στην αμφισβήτηση της προόδου που με τόση υπομονή σημειώνουμε εδώ και σαράντα χρόνια. Γιατί, λοιπόν, θα πουν ορισμένοι, να το διακινδυνεύσουμε; Η απάντηση βρίσκεται στη γενναιόδωρη πολιτική τόλμη των ιδρυτών της Ευρώπης οι οποίοι έθεσαν την έννοια της διεθνούς αλληλεγγύης δίπλα στο εθνικό συμφέρον. Εξάλλου, η διεύρυνση της Ευρωπαϊκής Ένωσης ανταποκρίνεται σε ένα ιστορικό καθήκον, στην επανένωση των λαών, τους οποίους έχει χωρίσει η ιστορία εδώ και πολλά χρόνια. Οι δύο αυτοί σοβαροί λόγοι που αποτελούν τη βάση της πιο γοητευτικής πολιτικής ιδέας του εικοστού αιώνα, διατηρούν, όπως καλά γνωρίζουμε, όλο τους το νόημα. Η διεύρυνση της Ευρωπαϊκής Ένωσης είναι ένα βήμα προς την υλοποίηση του ανοιχτού και γενναιόδωρου οράματος του αρχικού ευρωπαϊκού σχεδίου.
<P>
Το δεύτερο παράδειγμα αφορά την εξωτερική πολιτική της Ευρωπαϊκής Ένωσης. Εδώ και δύο χρόνια, η ευρωπαϊκή αυτή πολιτική γνωρίζει θεαματική ανάπτυξη. Κατά τη λήξη της βελγικής Προεδρίας, η Ευρωπαϊκή Ένωση θα πρέπει να είναι ικανή να διαχειρίζεται διεθνείς κρίσεις, γεγονός που σημαίνει ουσιαστικά ότι θα είναι σε θέση να πραγματοποιεί αποστολές ανθρωπιστικής βοήθειας, αποστολές εκκένωσης και αποστολές διαφύλαξης της ειρήνης με στόχο τη σταθεροποίηση των περιφερειακών συγκρούσεων.
<P>
Πέρα από την προστασία των οικονομικών και εμπορικών συμφερόντων της, η Ευρώπη οφείλει επίσης να μεριμνήσει για την προστασία των αξιών της με συγκεκριμένες ενέργειες. Η Ευρώπη δεν πρέπει να παραμείνει παθητική απέναντι στη μισαλλοδοξία. Η ελευθερία, η πρόοδος και η ισότητα δεν μπορούν να νοηθούν χωρίς την ειρήνη. Η Ευρώπη υπάρχει χάρη στην ειρήνη. Θα τολμούσα μάλιστα να πω "Ευρώπη σημαίνει ειρήνη" .
<P>
Η συμφιλίωση των μέχρι χθες εχθρών, η ενοποίηση διαφορετικών χωρών με ειρηνικά μέσα, συνιστούν μια πολιτική καινοτομία που αποτελεί παράδειγμα για τις τρίτες χώρες. Δεν μιλούμε άνευ λόγου για εξευρωπαϊσμό των Βαλκανίων, διαδικασία που είναι ήδη εξάλλου υπό εξέλιξη.
<P>
Μόλις σας περιέγραψα συνοπτικά τις αξίες στις οποίες στηρίζεται το καταπληκτικό επίτευγμα της Ευρωπαϊκής Ένωσης. Τα ερωτήματα που θέτουμε σχετικά με τις αξίες αυτές μας βοηθούν να ανακαλύψουμε την ευρωπαϊκή μας ταυτότητα.
<P>
Οι αξίες στις οποίες βασίζεται το ευρωπαϊκό οικοδόμημα είναι καθολικές. Για να υπερασπιστούμε αυτές τις αξίες, πρέπει εμείς να καταβάλουμε κάθε προσπάθεια για συνέπεια και διαφάνεια. Προτείνω να εξετάσουμε τον τρόπο, με τον οποίο η Ένωση ορίζει, διοργανώνει και αξιολογεί το διάλογο για τα ανθρώπινα δικαιώματα με τις τρίτες χώρες. Πρέπει, επίσης, να καταβάλουμε κάθε προσπάθεια για να ενισχύσουμε τη συνέπεια των πρωτοβουλιών μας, των απόψεών μας και της συμπεριφοράς μας. Μόνο μία ισχυρή Ένωση μπορεί να πείσει τη διεθνή κοινότητα να συνεχίσει την παγκόσμια εξάπλωση των υφιστάμενων διεθνών οργάνων. Πρέπει εμείς να μελετήσουμε την πρόταση του Συμβουλίου για να εξετασθεί κατά πόσο μπορούμε να επεξεργαστούμε μια κοινοτική στρατηγική για τα ανθρώπινα δικαιώματα.
<P>
Η υπεράσπιση των καθολικών αξιών σημαίνει ότι και στο εσωτερικό των αρμόδιων διεθνών οργανώσεων πρέπει να συνεργαζόμαστε με τρίτες χώρες όσο το δυνατόν στενότερα. Σε διεθνή φόρα, όπως τα Ηνωμένα Έθνη, ο Οργανισμός για την Ασφάλεια και τη Συνεργασία στην Ευρώπη και το Συμβούλιο της Ευρώπης, πρέπει η Ένωση να διαμαρτύρεται εναντίον των συστηματικών και οργανωμένων παραβιάσεων των θεμελιωδέστερων δικαιωμάτων του ανθρώπου. Στο ίδιο το εσωτερικό της Ένωσης ελάχιστος συντονισμός υπάρχει για στις θέσεις που υπερασπίζεται η Ευρωπαϊκή Ένωση, αλλά αυτός ο συντονισμός θα μπορούσε να βελτιωθεί. Όσον αφορά τη δημιουργίας της νέας Επιτροπής για τα Δικαιώματα του Ανθρώπου το 2002, πρέπει να πραγματοποιούμε διαρκείς διαβουλεύσεις με τους παραδοσιακούς εταίρους μας.
<P>
Στην 3η Παγκόσμια Διάσκεψη για την καταπολέμηση του ρατσισμού, η οποία σύντομα θα πραγματοποιηθεί στο Durban, πρέπει εμείς, για πρώτη φορά, να αποδείξουμε την ενότητά μας. Ως Προεδρεύων του Συμβουλίου θα καταβάλω όλες τις προσπάθειες, ώστε η Ευρωπαϊκή Ένωση να συμβάλει ενεργά στην επιτυχία αυτής της διάσκεψης. Δεν πρέπει να χάσουμε αυτή τη μοναδική ευκαιρία. Τραγικές παραβιάσεις, όπως η δουλεία, το εμπόριο ανθρώπων και η αποικιακή πολιτική, πρέπει να καταδικαστούν αυστηρά. Πρέπει να λάβουμε μαθήματα από αυτό, έτσι ώστε παρόμοιες τραγωδίες να μην επαναληφθούν. Για αυτό, επιθυμεί η Ευρωπαϊκή Ένωση το πρόγραμμα δράσης, το οποίο πρέπει να εγκριθεί στο Durban, να καταμεριστεί σε μέτρα για μία αποτελεσματικότερη καταπολέμηση του ρατσισμού.
<P>
Μέσω μιας συνεπούς και αποτελεσματικής συμπεριφοράς, πρέπει να πείσουμε όλα τα κράτη να επικυρώσουν και να εφαρμόσουν πλήρως και χωρίς επιφυλάξεις τη Συνθήκη σχετικά με την απαγόρευση όλων των μορφών διακρίσεων εναντίον των γυναικών. Πρέπει να προσπαθήσουμε, ώστε οι αναγνωρισμένες αρχές σε αυτό το πλαίσιο να εφαρμοστούν παντού στον κόσμο και τα κράτη να σεβαστούν τις δεσμεύσεις τους.
<P>
Η ειδική συνεδρίαση των Ηνωμένων Εθνών για τα Δικαιώματα του Παιδιού, που θα πραγματοποιηθεί το Σεπτέμβριο στη Νέα Υόρκη, πρέπει να αποτελέσει για την Ένωση μία συμπληρωματική ευκαιρία, ώστε να επιβάλει τις αξίες της. Αυτή η ειδική συνεδρίαση πραγματοποιείται στο πλαίσιο της παγκόσμιας Διάσκεψης Κορυφής για τα παιδιά, η οποία βρίσκεται στη βάση της Συνθήκης για τα Δικαιώματα του Παιδιού. Από αυτή την άποψη, πρέπει οι χώρες της Ευρωπαϊκής Ένωσης να καταβάλουν κάθε προσπάθεια, ώστε να επικυρωθούν το συντομότερο δυνατό τα δύο πρόσφατα πρωτόκολλα για τα δικαιώματα του παιδιού. Πρόκειται για ένα πρωτόκολλο για τα παιδιά στις ένοπλες συγκρούσεις και ένα πρωτόκολλο για τη σεξουαλική εκμετάλλευση των παιδιών.
<P>
Μία συνεπής συμπεριφορά εκ μέρους της Ένωσης αποτελεί απόλυτη ανάγκη, κυρίως, εάν πρέπει να εξεταστεί εάν οι χώρες, οι οποίες λαμβάνουν αναπτυξιακή βοήθεια, σέβονται τα ανθρώπινα δικαιώματα. Η εφαρμογή μιας πολιτικής, η οποία βασίζεται στα ανθρώπινα δικαιώματα, απαιτεί μία αυστηρή προσέγγιση. Εντούτοις, πρέπει να επιδείξουμε υπομονή και ευελιξία και να λάβουμε υπόψη μας το πολιτικό και οικονομικό πλαίσιο της χώρας, γιατί ποιον κυρώνουμε εμείς πραγματικά εάν εφαρμόσουμε αυστηρά τη ρήτρα του σεβασμού των ανθρωπίνων δικαιωμάτων και αν ουσιαστικά θέματα, όπως είναι η υγεία, η εκπαίδευση, οι μεταφορές, το κράτος δικαίου, η διοικητική οργάνωση ή η μεταρρύθμιση των δικαστηρίων, τα παραμερίζουμε.
<P>
Μεταξύ των αξιών, οι οποίες προβάλλονται στο πλαίσιο της πολιτικής μας για τα ανθρώπινα δικαιώματα, ανήκει και μία αξία, την οποία εμείς τακτικά υπερασπιζόμαστε, δηλαδή η κατάργηση της θανατικής ποινής. Αυτή η αξία πρέπει να γίνεται σεβαστή σε όλες τις δημοκρατίες. Αυτή η ποινή είναι απαράδεκτη και μη ανεκτή, επειδή θίγει το θεμελιωδέστερο δικαίωμα, δηλαδή το δικαίωμα στη ζωή. Η κατάργηση της θανατικής ποινής αποτελεί μέρος των κανόνων συμπεριφοράς των 15, που το Βέλγιο σίγουρα πρόκειται να διαδώσει. Σε καμία περίπτωση, η θανατική ποινή δεν πρέπει να εκτελείται, σε περίπτωση ανήλικων, κατά τη στιγμή του εγκλήματος, εγκύων γυναικών ή πνευματικά καθυστερημένων ατόμων. Θα φροντίσουμε σχετικά, ώστε αυτό το θέμα, κατά τη διάρκεια της Προεδρίας, να τίθεται συστηματικά στον πολιτικό διάλογο, τον οποίο θα πραγματοποιούμε σε τρίτες χώρες.
<P>
Το τρίτο και τελευταίο θέμα που θα ήθελα να θίξω αφορά την ατιμωρησία. Τα γεγονότα μαρτυρούν ότι στο θέμα της ατιμωρησίας η κατάσταση εξελίσσεται γοργά. Δεν μπορούμε να ισχυριζόμαστε ότι υπερασπιζόμαστε αξίες όπως η δημοκρατία, η ελευθερία, η ισότητα ή η δικαιοσύνη, καθιερώνοντας ταυτόχρονα το δικαίωμα στην ατιμωρησία. Οι δημοκρατικές χώρες το έχουν κατανοήσει πλήρως και το διεθνές δίκαιο σημειώνει θεαματικές προόδους στον τομέα αυτόν, κυρίως όσον αφορά την τιμωρία σοβαρών παραβιάσεων του διεθνούς ανθρωπιστικού δικαίου.
<P>
Η σύσταση από το Συμβούλιο Ασφαλείας των Ηνωμένων Εθνών διεθνών ποινικών δικαστηρίων για την εκδίκαση εγκλημάτων που διαπράχθηκαν στην πρώην Γιουγκοσλαβία και στη Ρουάντα απετέλεσε αποφασιστική κίνηση όσον αφορά την απονομή δικαιοσύνης στο όνομα της διεθνούς κοινότητας.
<P>
Το μεσοπρόθεσμο σχέδιο της σύστασης Διεθνούς Ποινικού Δικαστηρίου είναι εφεξής υλοποιήσιμο. Το καταστατικό του εγκρίθηκε στη Ρώμη το 1998 με τη μορφή σύμβασης. Η σύμβαση αυτή έχει υπογραφεί από όλα τα κράτη μέλη της Ένωσης και έχει κυρωθεί από οκτώ εξ αυτών. Είναι καθήκον της Ευρωπαϊκής Ένωσης να πείσει τους εταίρους της ώστε να συμπληρωθεί το κατώτατο όριο των εξήντα συμβαλλομένων κρατών και να μπορέσει να τεθεί σε ισχύ το καταστατικό του Διεθνούς Ποινικού Δικαστηρίου.
<P>
Το Δικαστήριο θα μπορεί να δικάζει εγκλήματα πολέμου, εγκλήματα κατά της ανθρωπότητας και γενοκτονίες. Θα είναι το αποτέλεσμα της ισορροπίας μεταξύ της παγκόσμιας δικαιοδοσίας και της εθνικής κυριαρχίας των κρατών. Το Δικαστήριο θα έχει πράγματι ρόλο επικουρικό των εθνικών δικαστηρίων, αυτό είναι το βασικό χαρακτηριστικό του και, επομένως, το επιχείρημα ότι τα κράτη θα στερηθούν τα προνόμιά τους δεν δικαιολογεί τις επιφυλάξεις ή τους δισταγμούς που διατυπώνονται όσον αφορά την υπογραφή ή την κύρωση της σύμβασης.
<P>
Για να είναι αποτελεσματικός, ο αγώνας κατά της ατιμωρησίας προϋποθέτει ότι τα κράτη μέλη αρνούνται να προσφέρουν άσυλο στους υπεύθυνους για εγκλήματα πολέμου, για εγκλήματα κατά της ανθρωπότητας ή για γενοκτονίες.
<P>
Η καταπολέμηση της ατιμωρησίας προϋποθέτει, επομένως, την ενεργή και ουσιαστική δέσμευση των κρατών. Δεν αρκεί να μεταθέτουμε τις ευθύνες στη λεγόμενη "διεθνή κοινότητα" . Υπό το πνεύμα αυτό ακριβώς οργανώθηκε, πριν από μερικές εβδομάδες στις Βρυξέλλες, η δίκη για τη γενοκτονία της Ρουάντα.
<P>
Κυρίες και κύριοι βουλευτές, σήμερα, μια μερίδα της κοινής γνώμης αντιμετωπίζει με σκεπτικισμό τα επιτεύγματα του ευρωπαϊκού οικοδομήματος. Αρκεί να δούμε τα αποτελέσματα του δημοψηφίσματος στην Ιρλανδία. Μόνο οι ορκισμένοι εχθροί της Ευρώπης μοιάζουν να ενδιαφέρονται ουσιαστικά για το ευρωπαϊκό ζήτημα. Κάνουν αισθητή την ύπαρξή τους, τη στιγμή ακριβώς που οι υπόλοιποι αμφιταλαντεύονται. Οι ηγετικές τάξεις είναι συχνά αναποφάσιστες και οι πολίτες δυσπιστούν όλο και περισσότερο. Η επιδείνωση της οικονομικής συγκυρίας και οι σχετικοί με τη διεύρυνση φόβοι θέτουν σε όλο και μεγαλύτερο κίνδυνο το ευρωπαϊκό οικοδόμημα. Προσωπικά, αρνούμαι να δω τα πράγματα απαισιόδοξα. Για να επαναλάβω τα λόγια του Bronislaw Geremek, το "όχι" των Ιρλανδών ενδέχεται να αποτελέσει λυτρωτική αφύπνιση.
<P>
Θα κατορθώσουμε να προκαλέσουμε το ενδιαφέρον των πολιτών για την Ευρώπη, τον ενθουσιασμό τους για το τόσο φιλόδοξο αυτό σχέδιο, να τους πείσουμε για τα οφέλη που θα αποκομίσουν, μόνον εάν τους υπενθυμίσουμε τις εγγενείς αξίες της Ευρώπης. Θα πρέπει ίσως να εξηγήσουμε με μεγαλύτερη σαφήνεια ότι Ευρώπη σημαίνει ελευθερία, πρόοδος, ισότητα, ότι χωρίς την Ευρώπη δεν θα υπήρχε δίχως άλλο η ειρήνη στην οποία έχουμε το μεγάλο προνόμιο να διαβιούμε. Ίσως λοιπόν οι πολίτες να ζητήσουν στο τέλος περισσότερα από την Ευρώπη. Είναι καθήκον μας ως πολιτικοί ιθύνοντες να υπενθυμίζουμε ακατάπαυστα τις ανθρωπιστικές αξίες στις οποίες στηρίζεται το ευρωπαϊκό μας πρότυπο. Χάρη ακριβώς στα θεμελιώδη αυτά δικαιώματα μπορέσαμε να γεφυρώσουμε τις διαφορές και τις προκαταλήψεις μας.
<P>
Η ευρωπαϊκή πολιτική των ανθρωπίνων δικαιωμάτων, αλλά και γενικότερα η ευρωπαϊκή πολιτική, οφείλουν να αντικατοπτρίζουν τις εν λόγω ουσιώδεις κοινές αξίες. Σε έναν κόσμο που χαρακτηρίζεται όλο και περισσότερο από το φαινόμενο της παγκοσμιοποίησης επιβάλλεται η προάσπιση των θεμελίων της ταυτότητάς μας, δεδομένου ότι συνιστούν, το πιστεύω ακράδαντα, μεγάλο μέρος της απάντησης που πρέπει να δώσουμε στην αβεβαιότητα των πολιτών.
<P>
(Χειροκροτήματα)

<SPEAKER ID=151 NAME="Patten">
. (EN) Κύριε Πρόεδρε, θα ήθελα καταρχάς να συγχαρώ τον κ. Wuori για την εστιασμένη και γεμάτη προκλήσεις έκθεσή του, η οποία προσέλκυσε τη συντριπτική υποστήριξη του Κοινοβουλίου. Επίσης, άκουσα με ευχαρίστηση την ομιλία του Υπουργού: το Κοινοβούλιο γνωρίζει την προσωπική του δέσμευση για την ανάδειξη και την προστασία των ανθρωπίνων δικαιωμάτων.
<P>
Το έτος που μεσολάβησε από την τελευταία έκθεση του Κοινοβουλίου σχετικά με τα ανθρώπινα δικαιώματα, σημαδεύτηκε από σημαντικές θεσμικές και πολιτικές εξελίξεις. Η μεταρρύθμιση της εξωτερικής βοήθειας έχει τεθεί σε γερά θεμέλια και η Europe Aid διεκπεραιώνει τον κατακλυσμό των προσφορών στις δύο πρόσφατες προσκλήσεις υποβολής προσφορών για τα ανθρώπινα δικαιώματα, περίπου 1 400 προτάσεις για το συνολικό ποσό των 1,6 δισεκατομμυρίων ευρώ. Ο Χάρτης των Θεμελιωδών Δικαιωμάτων έχει προκηρυχθεί επίσημα και αποτελεί σημαντικό στοιχείο στο πλαίσιο των προσπαθειών της Ευρωπαϊκής Ένωσης να διασφαλίσει τη συνεκτικότητα των εσωτερικών και εξωτερικών πολιτικών για τα ανθρώπινα δικαιώματα. Η έγκριση κατευθυντηρίων γραμμών από το Συμβούλιο σχετικά με τα βασανιστήρια παρέχει ένα σαφές πλαίσιο πολιτικής και δράσης στον εν λόγω τομέα και η ανακοίνωση σχετικά με τα ανθρώπινα δικαιώματα και τον εκδημοκρατισμό, ύστερα από μακρά κυοφορία αλλά με εντυπωσιακή γέννηση, εγκρίθηκε στις 8 Μαΐου και χαράζει μια σαφή βραχυπρόθεσμη και μεσοπρόθεσμη στρατηγική. Τώρα, πρέπει να επικεντρωθούμε στην εφαρμογή των προτάσεών της.
<P>
Η έκθεση του κ. Wuori καθιστά προφανές ότι το Κοινοβούλιο και η Επιτροπή έχουν παρόμοιες απόψεις όσον αφορά τα ανθρώπινα δικαιώματα. Αυτή είναι η πρώτη ευκαιρία που μου δίνεται να παρουσιάσω την ανακοίνωση στην Ολομέλεια του Κοινοβουλίου. Η ουσία της ανακοίνωσης είναι ότι επιδιώκει να προαγάγει συνεπείς και συνεκτικές πολιτικές για τα ανθρώπινα δικαιώματα στις σχέσεις της Ευρωπαϊκής Ένωσης με τρίτες χώρες, να μεγιστοποιήσει την επιρροή στα πλαίσια του πολιτικού διαλόγου, του εμπορίου και της εξωτερικής ενίσχυσης, και να ορίσει μια πιο στρατηγική και εστιασμένη προσέγγιση για την ευρωπαϊκή πρωτοβουλία για τη δημοκρατία και τα ανθρώπινα δικαιώματα.
<P>
Αρκετά από τα θέματα που θέτει η έκθεση του κ. Wuori ανταποκρίνονται σε σημεία της δικής μας ανακοίνωσης. Για παράδειγμα, καθιστούμε σαφές ότι θα υπάρξει διαβούλευση με το Κοινοβούλιο για τον προγραμματισμό της ευρωπαϊκής πρωτοβουλίας υπέρ της δημοκρατίας και των ανθρωπίνων δικαιωμάτων το 2002 και για τα επόμενα έτη. Σχετικά με την αναφορά και την αξιολόγηση, η Επιτροπή δεσμεύεται να δημοσιεύει τακτικές εκθέσεις σχετικά με τις δραστηριότητες που χρηματοδοτούμε. Η τελευταία έκθεση δημοσιεύθηκε στις 22 Μαΐου και παρέχει μια εμπεριστατωμένη ανάλυση των σχεδίων που υποστηρίχθηκαν στα πλαίσια του προϋπολογισμού του 2000.
<P>
Η προαγωγή των ανθρωπίνων δικαιωμάτων είναι, όπως καθιστά σαφές η έκθεση του αξιότιμου βουλευτή, ένα απαραίτητο στοιχείο για την πρόληψη των συγκρούσεων. Η ανακοίνωση σχετικά με την πρόληψη των συγκρούσεων που δημοσιεύθηκε τον Απρίλιο, επιβεβαιώνει την υψηλή προτεραιότητα που αποδίδει η Επιτροπή στην ανάπτυξη των δυνατοτήτων της Ένωσης. Η συστηματικότερη χρήση των εγγράφων για τις στρατηγικές των χωρών θα βοηθήσει να διασφαλισθεί η σώφρων χρήση των κοινοτικών μέσων για την αντιμετώπιση των βαθύτερων αιτίων των συγκρούσεων, αλλά και άλλων προβλημάτων στον τομέα των ανθρωπίνων δικαιωμάτων. Σχετικά με το μηχανισμό ταχείας αντίδρασης, η Επιτροπή θα παρουσιάσει στο Κοινοβούλιο μια αξιολόγηση των αναληφθεισών δραστηριοτήτων σε εύθετο χρόνο.
<P>
Το κεντρικό θέμα της έκθεσης του αξιότιμου βουλευτή, η ελευθερία έκφρασης, βρίσκει απήχηση στην ανακοίνωση, όπου γίνεται σαφές ότι η εν λόγω ελευθερία θα ενταχθεί στον πρώτο από τους τέσσερις τομείς προτεραιότητας του προγράμματος της ευρωπαϊκής πρωτοβουλίας για τη δημοκρατία και τα ανθρώπινα δικαιώματα για το 2002 και επέκεινα, και ότι αυτό το θέμα έχει κεντρική πράγματι σημασία. Το δικαίωμα της έκφρασης γνώμης χωρίς φόβο ή συνέπειες είναι, για να δανειστώ μια φράση από το σπουδαίο άγγλο δικαστή Λόρδο Ντέβλιν, "ένα φως που δείχνει ότι η ελευθερία ζει" . Όταν οι κρατικές αρχές αρχίζουν να κλείνουν εφημερίδες, όταν αρχίζουν να παρενοχλούν ή να φυλακίζουν δημοσιογράφους, αυτό αποτελεί ένα βέβαιο μήνυμα ότι τα ανθρώπινα δικαιώματα και η δημοκρατία καταρρέουν.
<P>
Η Ευρωπαϊκή Ένωση ξεκαθαρίζει την άποψή της επ' αυτού του θέματος στις επαφές της με τρίτες χώρες και σε διεθνή βήματα συζήτησης, όπως η Επιτροπή Ανθρωπίνων Δικαιωμάτων των Ηνωμένων Εθνών. Αλλά η ρητορική συνδυάζεται με έντονη υποστήριξη. Μόνο στο πλαίσιο της ευρωπαϊκής πρωτοβουλίας, διατέθηκαν το 2000 περισσότερα από 5,4 εκατομμύρια ευρώ σε σχέδια υποστήριξης της ελευθερίας της έκφρασης, της ελευθερίας των μέσων ενημέρωσης και της προστασίας και εκπαίδευσης των δημοσιογράφων. Ένα καλό παράδειγμα είναι ένα σχέδιο μεγάλης κλίμακας στην Αφρική και στην Ασία το οποίο ανέλαβαν οι "Δημοσιογράφοι Χωρίς Σύνορα" . Η συλλογή στοιχείων για φυλακισμένους δημοσιογράφους, καθώς και η παροχή πρακτικής βοήθειας στους δημοσιογράφους και τις οικογένειές τους, συνδυάζεται με εκστρατείες για την εκπαίδευση και τα μέσα μαζικής ενημέρωσης.
<P>
Θα ήθελα τώρα να στραφώ σε μια άλλη πτυχή της έκθεσης του αξιότιμου βουλευτή, τη σχέση μεταξύ των δύο θεσμικών μας οργάνων. Το Κοινοβούλιο έχει καλλιεργήσει εντυπωσιακή στάση σχετικά με τα ανθρώπινα δικαιώματα. Όπως ανέφερα όταν παρουσίασα την ανακοίνωση στην Επιτροπή Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής στις 15 Μαΐου, οι εκθέσεις και τα ψηφίσματα του Κοινοβουλίου για τις προηγούμενες επιδόσεις της Επιτροπής στον τομέα των ανθρωπίνων δικαιωμάτων ήταν εξαιρετικά χρήσιμα για την σύνταξη της ανακοίνωσης. Η Επιτροπή είναι πρόθυμη να ενισχύσει το διάλογό της για τα ανθρώπινα δικαιώματα με το Κοινοβούλιο, και τούτο αντανακλάται στις διαβουλεύσεις που θα λάβουν χώρα για τον προγραμματισμό της ευρωπαϊκής πρωτοβουλίας το 2002. Σε συνεργασία με την Προεδρία, η Επιτροπή θα επιδιώξει επίσης να διασφαλίσει ότι ο χρόνος και ο τόπος διεξαγωγής του φόρουμ συζήτησης των ανθρωπίνων δικαιωμάτων με τις μη κυβερνητικές οργανώσεις και άλλους φορείς, θα λάβει πλήρως υπόψη την ανάγκη της συστηματικής συμμετοχής βουλευτών του Σώματος. Επίσης, θέλουμε να αναδείξουμε το δυναμικό του φόρουμ. Θα ξεκινήσουμε με την αξιολόγηση των εκδηλώσεων που έχουν πραγματοποιηθεί μέχρι σήμερα, σε διαβούλευση με το Κοινοβούλιο, το Συμβούλιο και τις ΜΚΟ.
<P>
Σχετικά με τις ρήτρες των ανθρωπίνων δικαιωμάτων, σημειώνω την ανησυχία του Κοινοβουλίου για την έλλειψη κανόνων εφαρμογής της αναστολής πολλών συμφωνιών. Όπως γνωρίζουμε, η πιο πρόσφατη έκδοση της ρήτρας απαραίτητων στοιχείων, που περιλαμβάνεται στη Συμφωνία του Κοτονού για παράδειγμα, προβλέπει διαδικασία διαβούλευσης πριν από την οποιαδήποτε αναστολή μιας συμφωνίας. Έτσι έχει η κατάσταση σχετικά, αλλά η τροποποίηση των υφιστάμενων συμφωνιών θα απαιτούσε χωριστές διαπραγματεύσεις με τους εταίρους, μια αναμφίβολα μακρά διαδικασία.
<P>
Ωστόσο, η Επιτροπή είναι διατεθειμένη να συζητήσει τη μελλοντική μορφή και χρήση της ρήτρας, θέμα το οποίο έθιξα στην άτυπη συνεδρίαση των Υπουργών Εξωτερικών τον προηγούμενο μήνα, και θα συνεχίσει να αποδίδει σημασία στις απόψεις του Κοινοβουλίου.
<P>
Μια τελευταία λέξη για την αστυνομία και τον εξοπλισμό ασφαλείας, ένα σημείο το οποίο δεν αφορά άμεσα την Επιτροπή στην έκθεση. Η Επιτροπή σκοπεύει να υποβάλει πριν από το τέλος του θέρους, μια πρόταση στο Συμβούλιο για τον έλεγχο και, όπου είναι απαραίτητο, την απαγόρευση των εξαγωγών εξοπλισμού που ενδέχεται να χρησιμοποιηθεί για βασανισμούς ή για βάναυση, απάνθρωπη ή ταπεινωτική μεταχείριση. Η Επιτροπή θα εξετάσει, από κοινού με τα κράτη μέλη, κατά πόσον χρειάζεται κοινοτική δράση όσον αφορά την κατασκευή, την προαγωγή ή τη χρήση τέτοιου εξοπλισμού. Γνωρίζω ότι αυτό απασχολεί και τους βουλευτές και ΜΚΟ όπως η Διεθνής Αμνηστία, και χαίρομαι που βρισκόμαστε κοντά στην πραγματοποίηση ενός τόσο σημαντικού βήματος.
<P>
Συγχαίρω για μια ακόμα φορά τον αξιότιμο βουλευτή για την εξαίρετη έκθεσή του και προσβλέπω στη συνεργασία μαζί του και με το Σώμα για την προώθηση του κοινού μας ενδιαφέροντος για τα ανθρώπινα δικαιώματα.

<SPEAKER ID=152 LANGUAGE="FR" NAME="Vitorino">
. (FR) Κύριε Πρόεδρε, κυρίες και κύριοι βουλευτές, θα ήθελα καταρχάς να συγχαρώ τον εισηγητή, κ. Cornillet, καθώς και την Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, για την ποιότητα της έκθεσης που υπέβαλαν σήμερα στην κρίση του Κοινοβουλίου. Θα ήθελα, μιμούμενος τον συνάδελφό μου, Chris Patten, να διατυπώσω και εγώ την ικανοποίησή μου για τις δεσμεύσεις που μόλις ανέλαβε ο κ. Louis Michel, ως εκπρόσωπος του Συμβουλίου, τόσο στον τομέα της προστασίας των θεμελιωδών δικαιωμάτων και της εξωτερικής πολιτικής όσο και στον τομέα της εσωτερικής πολιτικής της Ένωσης. Σας καλώ κυρίως να προσέξετε και να σκεφθείτε μια φράση με ιδιαίτερη βαρύτητα: "Η Ένωση πρέπει να δώσει το παράδειγμα πριν δώσει μαθήματα" .
<P>
Οι φιλοδοξίες της έκθεσης της Επιτροπής Ελευθεριών, η οποία αφορά μεγάλο αριθμό θεμελιωδών δικαιωμάτων, ήταν φέτος ιδιαίτερα υψηλές. Είμαστε αναγκασμένοι να διαπιστώσουμε ότι ο στόχος επιτεύχθηκε. Η έκθεση στηρίζεται σε μια ιδιαίτερα πλούσια και λεπτομερή αιτιολογική έκθεση. Συνοδεύεται επίσης από πολλές εύστοχες συστάσεις οι οποίες ενδέχεται να συμβάλουν ουσιαστικά στην προστασία των θεμελιωδών δικαιωμάτων στο εσωτερικό της Ένωσης.
<P>
Θα ήθελα επίσης να εκφράσω την ικανοποίησή μου για τη δομή της έκθεσης, η οποία ακολουθεί πιστά τη δομή του Χάρτη των Θεμελιωδών Δικαιωμάτων. Θεωρώ ιδιαίτερα πρόσφορη την επιλογή της προσέγγισης αυτής. Θα συμβάλει αναμφίβολα στην καλλιέργεια κοινοτικής νοοτροπίας όσον αφορά την προστασία των θεμελιωδών δικαιωμάτων. Προσωπικά, είμαι πεπεισμένος ότι με το πέρασμα των χρόνων, η επεξεργασία της εν λόγω κοινοβουλευτικής έκθεσης θα αποτελέσει ένα από τα καλύτερα μέσα για τη συνεχή και αντικειμενική αξιολόγηση της κατάστασης των θεμελιωδών δικαιωμάτων στο εσωτερικό της Ένωσης. Η αξιολόγηση αυτή είναι ιδιαίτερα αναγκαία για τη διατήρηση και την ανάπτυξη του ευρωπαϊκού χώρου ελευθερίας, ασφάλειας και δικαιοσύνης.
<P>
Όπως όλοι γνωρίζουμε και επαναλαμβάνουμε με κάθε ευκαιρία, η ουσιαστική προστασία των θεμελιωδών δικαιωμάτων είναι απαραίτητη προϋπόθεση για την ανάπτυξη ενός χώρου εντός του οποίου θα είναι πραγματικά δυνατή η ελεύθερη κυκλοφορία των προσώπων. Για το σκοπό αυτό μάλιστα, διαθέτουμε και νομικά εργαλεία: τον Χάρτη που προκηρύχθηκε στη Νίκαια, όπως και το άρθρο 6 της Συνθήκης για την Ευρωπαϊκή Ένωση, που μνημονεύει την Ευρωπαϊκή Σύμβαση για τα ανθρώπινα δικαιώματα και την κοινή συνταγματική παράδοση των κρατών μελών, καθώς και το άρθρο 7 της Συνθήκης, το οποίο θα ενισχυθεί από τη Συνθήκη της Νίκαιας όταν αυτή τεθεί σε εφαρμογή.
<P>
Οφείλουμε λοιπόν να αποκτήσουμε τα μέσα που απαιτεί η υλοποίηση της πολιτικής μας. Η Επιτροπή χαιρετίζει ασφαλώς ένθερμα τις διάφορες προτάσεις που διατυπώνονται στην έκθεση, και συγκεκριμένα όσες στοχεύουν στη διαμόρφωση τεχνικών εργαλείων που θα επιτρέπουν τη διαμόρφωση σχετικής εμπειρίας. Η Επιτροπή σημείωσε με προσοχή τις συστάσεις που την αφορούν άμεσα: αφενός, τον ορισμό Επιτρόπου αρμόδιου για τα θεμελιώδη δικαιώματα στην Ένωση και για την εφαρμογή των πολιτικών που συνδέονται με τη δημιουργία ενός χώρου ελευθερίας, ασφάλειας και δικαιοσύνης και, αφετέρου, την αναδιοργάνωση των υπηρεσιών που είναι επιφορτισμένες με την παρακολούθηση της εφαρμογής του Χάρτη. Οι δύο αυτές συστάσεις είναι αναμφισβήτητα λογικές και αξίζει να μελετηθούν σε βάθος. Θα ήθελα να σας διαβεβαιώσω, κύριε Cornillet, κυρίες και κύριοι βουλευτές, ότι θα προωθήσω την πολιτική συζήτηση στο πλαίσιο του σώματος των Επιτρόπων όσον αφορά τα δύο αυτά θέματα.
<P>
Σχετικά με την πρώτη σύσταση, έχω ήδη υπογραμμίσει τη σχέση μεταξύ προστασίας των θεμελιωδών δικαιωμάτων και χώρου ελευθερίας, ασφάλειας και δικαιοσύνης. Επομένως, συμφωνώ απόλυτα με την ανάγκη να μελετήσουμε το θέμα αυτό μέσα στο πλαίσιο της αναδιοργάνωσης της συλλογικής λειτουργίας που έχει ξεκινήσει μετά τις αλλαγές που επήλθαν με τη Συνθήκη του Αμστερνταμ και την προβλεπόμενη έναρξης ισχύος των διατάξεων της Νίκαιας, κυρίως υπό το πρίσμα της προσεχούς διεύρυνσης. Βρίσκομαι στην κατάλληλη θέση για να εκτιμήσω ευρέως τη σημασία και την αναγκαιότητα των αλλαγών αυτών και της νέας έκθεσης για τα θεμελιώδη δικαιώματα που θα καταρτιστεί μεταξύ των θεσμικών οργάνων της Ένωσης και των κρατών μελών της Ένωσης, στο πλαίσιο της εφαρμογής του άρθρου 7.
<P>
Όσον αφορά τη δεύτερη σύσταση, εφιστώ την προσοχή του Κοινοβουλίου σε μια εσωτερική ανακοίνωση, που εγκρίθηκε από το σώμα των Επιτρόπων τον περασμένο Μάρτιο, η οποία ζητεί από την Επιτροπή να σέβεται αυστηρά τον Χάρτη στο πλαίσιο όλων ανεξαιρέτως των δραστηριοτήτων της. Συγκεκριμένα, ζητήθηκε από τις υπηρεσίες να μεριμνούν για τον εκ των προτέρων έλεγχο της συμβατότητας των προτεινόμενων ή εγκριθέντων από την Επιτροπή κειμένων με τον Χάρτη. Η διενέργεια του εν λόγω ελέγχου αποδεικνύεται με την εισαγωγή μιας τυποποιημένης αιτιολογικής σκέψης για τις προτάσεις που έχουν προφανή σχέση με την προστασία των θεμελιωδών δικαιωμάτων. Η διαδικασία αυτή έχει ήδη εφαρμοστεί σε διάφορες προτάσεις που έχουν υποβληθεί προσφάτως στο Κοινοβούλιο και στο Συμβούλιο.
<P>
Δεν δύναμαι να λάβω θέση όσον αφορά τις πολυάριθμες συστάσεις που διατυπώνονται στην πρόταση ψηφίσματος σχετικά με τα διάφορα κεφάλαια του Χάρτη. Οι εν λόγω συστάσεις, που απευθύνονται κατά κύριο λόγο στα κράτη μέλη, μου φαίνονται προσωπικά εφικτές και, όπως έχω ήδη πει, ικανές να συμβάλουν στην αισθητή βελτίωση της προστασίας των θεμελιωδών δικαιωμάτων στην Ένωση. Γνωρίζουμε ότι η δημοκρατία είναι ένα άπιαστο ιδανικό, μπορούμε, όμως, να την προσεγγίσουμε. Φρονώ ότι οι συστάσεις αυτές πρέπει να γίνουν κατανοητές από τα κράτη μέλη στο πλαίσιο ακριβώς αυτής της προοπτικής σταδιακής προσέγγισης. Όχι σαν επικρίσεις, αλλά σαν προτάσεις για τη βελτίωση της προστασίας των θεμελιωδών δικαιωμάτων σε ολόκληρη την Ευρωπαϊκή Ένωση.
<P>
Η Επιτροπή σημείωσε επίσης με προσοχή τις συστάσεις που της έγιναν σχετικά με την ευρωπαϊκή ιθαγένεια, κυρίως όσον αφορά τα σημεία 122 και 123 της έκθεσης. Πρέπει να πω ότι η αναδιατύπωση των υφιστάμενων κειμένων όσον αφορά την ελεύθερη κυκλοφορία των προσώπων, στην οποία αναφέρεται το σημείο 123, αποτελεί αντικείμενο πρότασης της Επιτροπής η οποία διαβιβάστηκε στο Κοινοβούλιο και στο Συμβούλιο στο τέλος της περασμένης εβδομάδας.
<P>
Θέλω να ελπίζω ότι, υπό τη βελγική Προεδρία, θα μπορέσουν να εξεταστούν ταχέως σύμφωνα με τη διαδικασία συναπόφασης οι προτάσεις αυτές, οι οποίες είναι σημαντικές όσον αφορά το δικαίωμα της ελεύθερης κυκλοφορίας και διαμονής στα κράτη μέλη.
<P>
Κύριε Πρόεδρε, κυρίες και κύριοι βουλευτές, τα θεμελιώδη δικαιώματα συνιστούν αδιαμφισβήτητα την ταυτότητα ενός ευρωπαϊκού πολιτικού και κοινωνικού προτύπου του οποίου επιθυμούμε να διαφυλάξουμε τις αξίες, στο πλαίσιο μιας γόνιμης και όχι στείρας προοπτικής, αποδεχόμενοι ταυτόχρονα την ανάγκη προσαρμογής τους σε έναν συνεχώς μεταβαλλόμενο κόσμο.
<P>
Στο πλαίσιο της οικοδόμησης της μελλοντικής Ευρώπης τα θεμελιώδη δικαιώματα πρέπει να βρίσκονται στο επίκεντρο του ουσιαστικού πολιτικού συμβιβασμού και να προβάλλεται ο θεμελιώδης ρόλος της αξιοπρέπειας του προσώπου και της ανθρωπιστικής πτυχής του ευρωπαϊκού πολιτικού οράματος. Θέλω να ελπίζω ότι ο νέος αυτός ρόλος που προσδίδεται στα θεμελιώδη δικαιώματα θα συμβάλει καθοριστικά ώστε οι Ευρωπαίοι να γοητευθούν εκ νέου από την ενωμένη Ευρώπη.
<P>
(Χειροκροτήματα)

<SPEAKER ID=153 NAME="Gahler">
Κύριε Πρόεδρε, κυρίες και κύριοι, καταρχάς θα ήθελα να ευχαριστήσω το συνάδελφο Wuori για την καλή και περιεκτική έκθεσή του! Ως σκιώδης εισηγητής της Ομάδας ΕΛΚ εκφράζω τα θερμά μου συγχαρητήρια για τη καλή συνεργασία. Δικαίως το Ευρωπαϊκό Δικαστήριο θεωρεί ότι είναι το θεσμικό όργανο που επεμβαίνει κάθε τόσο στις εσωτερικές υποθέσεις κυρίως τρίτων χωρών προς όφελος των ανθρώπων.
<P>
Ναι, επεμβαίνουμε γιατί δεν θεωρούμε την προστασία των ανθρωπίνων δικαιωμάτων εσωτερική υπόθεση. Ωστόσο για την προστασία των ανθρωπίνων δικαιωμάτων μερικές φορές έχουν μεγάλη σχέση και μεμονωμένα γεγονότα. Πολλοί δικτάτορες και μονοκράτορες έχουν χάσει την τελευταία εβδομάδα τον ύπνο τους, επειδή ο κ. Μιλόσεβιτς βρίσκεται ενώπιον του Δικαστηρίου της Χάγης. Μια τέτοια διαδικασία κατά του πρώην αρχηγού της κυβέρνησης αποτελεί κλασική προληπτική πολιτική ανθρωπίνων δικαιωμάτων. Συστήνω σε κάποιους εξουσιαστές να προσέχουν στο μέλλον. Δε θα ξεφύγουν! Δεν θα λογοδοτήσουν μόνο ενώπιον του Θεού.
<P>
Πολύ συχνά τίθεται το ερώτημα αν τέτοιες εκθέσεις έχουν κάποιο αποτέλεσμα. Το μόνο που έχω να πω είναι ότι όταν βλέπουμε, πως οι κυβερνήσεις που θίγονται ή που νιώθουν ότι θίγονται, προσπαθούν ενόψει της σύνταξης μιας έκθεσης, να αποφύγουν οδυνηρές - κατά τη γνώμη τους - διαπιστώσεις, τότε πρέπει τέτοιες εκθέσεις να έχουν εμφανώς κάποιο αποτέλεσμα, και μάλιστα εντός της κοινωνίας των πολιτών των συγκεκριμένων χωρών. Σε μερικές περιπτώσεις αυτή η κριτική είναι ευχής έργο και για τις κυβερνήσεις. Δίνει για παράδειγμα στον τομέα των υποψηφίων χωρών της ΕΕ τη δυνατότητα να εφαρμοστούν τα απαιτούμενα μέτρα υποδεικνύοντας τα ελλείμματα που εμφανίζονται στις εκθέσεις μας.
<P>
Σας υπενθυμίζω το πρόσφατο παράδειγμα της Ρουμανίας, όταν η συνάδελφός μας Βαρόνη Nicholson παρουσίασε σε μια δύσκολη και λεπτομερή εργασία την φρικτή κατάσταση στον τομέα των ορφανοτροφείων, του εμπορίου παιδιών και της κατάχρησης στο θέμα των υιοθεσιών. Οι κυβερνήσεις ευαισθητοποιούνται πραγματικά σε τέτοιες περιπτώσεις και αντιμετωπίζουν τα ελλείμματα. Πρέπει όμως να εμμείνουμε και αυτό πρέπει να κάνει και η αντιπροσωπεία της Επιτροπής επί τόπου καθώς και οι 15 πρεσβείες μας για να βεβαιωθούμε ότι υπάρχει πραγματική πρόοδος.
<P>
Αναφέρω ως παράδειγμα και την Ινδία. Συμφωνώ απολύτως με τις αιτήσεις του συναδέλφου Haarder σε σχέση με τους παρίες και το σύστημα των καστών. Και η ινδική κυβέρνηση αντιδρά καταρχήν, αλλά έχω την εντύπωση ότι πρέπει να κάνει περισσότερα. Ίσως πρέπει να της το ζητήσουμε με κατηγορηματικό τρόπο.
<P>
Τα θέματα των ανθρωπίνων δικαιωμάτων δεν είναι ευκαιριακά θέματα. Αυτό θα πρέπει στην προκείμενη περίπτωση να επισημαίνουμε διαρκώς στις κυβερνήσεις μας. Όποιος, για λόγους ρεάλπολιτικ, ακολουθεί άλλα μέτρα και σταθμά έναντι της Κίνας, της Ρωσίας και των εμπλεκόμενων μερών στη σύγκρουση της Εγγύς Ανατολής, δεν προσφέρει μεγάλη βοήθεια. Και ο Επίτροπος Patten ζήτησε στη Σουηδία από τους Υπουργούς Εξωτερικών να τηρούν ίσα μέτρα και σταθμά. Ελπίζω οι κυβερνήσεις να εισακούσουν αυτή την προειδοποίηση. Δεν θέλω να βλέπω άλλο βασανισμένες ματιές από πλευράς μας, όταν για παράδειγμα στις συνομιλίες της αντιπροσωπείας μας με την Κίνα αναφέρεται το θέμα της θανατικής ποινής, το θέμα του Φαλούν Γκόνγκ ή το Θιβέτ, βασανισμένες ματιές, γιατί ίσως φοβόμαστε μην διακινδυνεύσουμε μια καλή συμφωνία.
<P>
Όποιος κάνει έλκηθρο με τον κ. Πούτιν, αλλά δεν έχει το σθένος να διαμαρτυρηθεί για τον νέο τρόπο της ευθυγράμμισης του Τύπου στη Ρωσία μέσω οικονομικών εξαγορών, δεν κάνει καλό ούτε στις σχέσεις μας με τη Ρωσία, ούτε συμβάλλει στην ενίσχυση της κοινωνίας των πολιτών στη χώρα αυτή. Ας φροντίσουμε το θέμα των ανθρωπίνων δικαιωμάτων να αποτελέσει αναπόσπαστο, ενεργό στοιχείο κάθε υπουργικής ομιλίας και της επακόλουθης συνέντευξης Τύπου, όπου αυτό απαιτείται. Έτσι θα είμαστε πολιτικά αξιόπιστοι και στο εσωτερικό και στο εξωτερικό.
<P>
(Χειροκροτήματα)

<SPEAKER ID=154 NAME="Cashman">
Καταρχάς, θα ήθελα και εγώ να συγχαρώ τον κ. Wuori για την πολύπλευρη έκθεσή του και τον κ. Cornillet για την τόλμη και το όραμά του στην προσπάθεια διαμόρφωσης μιας νέας διαδικασίας για την ετήσια έκθεση σχετικά με τα θεμελιώδη δικαιώματα στην ΕΕ, σε σχέση με το Χάρτη.
<P>
Και στις δύο εκθέσεις, παραμένουν λόγοι ανησυχίας και κινδύνου. Στην πραγματικότητα, όσο εμείς συζητούμε στο Σώμα, οι παραβιάσεις των ανθρωπίνων δικαιωμάτων συνεχίζονται, οι υποστηρικτές των ανθρωπίνων δικαιωμάτων εξαφανίζονται. Στο Βιετνάμ για παράδειγμα, συνεχίζονται οι θρησκευτικοί διωγμοί και οι βουδιστές μοναχοί παραμένουν φυλακισμένοι και υπό κατασταλτικό κατ' οίκον περιορισμό. Η Aung San Sui εξακολουθεί να είναι φυλακισμένη στο σπίτι της στη Βιρμανία. Η θανατική ποινή εξακολουθεί να εκτελείται σε δημοκρατίες όπως οι Ηνωμένες Πολιτείες. Στο Βελιγράδι, η αστυνομία παρακολουθεί άπρακτη τους χούλιγκανς να επιτίθενται σε λεσβίες και ομοφυλοφίλους στη διάρκεια της παρέλασης "gay pride" , μόνο λίγες ημέρες αφού δόθηκαν εκατομμύρια δολάρια στην περιοχή από την ΕΕ και αφού ο Μιλόσεβιτς οδηγήθηκε στη Χάγη. Στην Αίγυπτο έχουν φυλακιστεί 55 ομοφυλόφιλοι άνδρες, στους οποίους εξακολουθούν να αρνούνται τη νομική εκπροσώπηση και οι οποίοι αντιμετωπίζουν ποινή κάθειρξης έως και 8 ετών επειδή είναι ομοφυλόφιλοι. Γυναίκες εξακολουθούν να υφίστανται ακρωτηριασμό των γεννητικών τους οργάνων, ανθρώπινα όντα λιθοβολούνται μέχρι θανάτου, υφίστανται ακρωτηριασμούς στο όνομα του νόμου. Οι ομοφυλόφιλοι λιθοβολούνται μέχρι θανάτου, διεξάγονται θρησκευτικοί διωγμοί, τα παιδιά απάγονται και οδηγούνται στο μέτωπο του πολέμου, για να μην μιλήσω για τις φρικαλεότητες των βιασμών και της τρομοκρατίας, τους βασανισμούς και τις δήθεν εξαφανίσεις - ένας κατάλογος σχεδόν ανείπωτης οδύνης που αυξάνεται χρόνο με το χρόνο.
<P>
Στην ΕΕ, οι δικές μας επιδόσεις στον τομέα των θεμελιωδών δικαιωμάτων πρέπει να εξεταστούν ενδελεχέστερα. Η μεταχείριση των προσφύγων και των αιτούντων άσυλο, οι διακρίσεις, ορισμένες φορές από το κράτος, έναντι των ομοφυλοφίλων, ο ρατσισμός και οι ρατσιστικές δολοφονίες, η ανισότητα ενώπιον του νόμου. Το ίδιο ισχύει για τις υποψήφιες χώρες. Το μήνυμα που θα πρέπει να στείλουμε είναι ότι τα ανθρώπινα δικαιώματα είναι αδιαπραγμάτευτα. Όσο ένα άτομο ή μια ομάδα υφίσταται διακρίσεις, όλοι έχουμε αποτύχει και όλοι είμαστε ένοχοι.
<P>
Η νομοθετική και η δημοκρατική αδράνεια διαιωνίζουν μια ιεραρχία καταπίεσης. Υπερασπιζόμαστε ορισμένες μειονότητες, αλλά όχι κάποιες άλλες. Όταν κατονομάζουμε και στιγματίζουμε χώρες, κατηγορούμαστε ότι επιβάλλουμε τα δικά μας πρότυπα. Όμως, τα πρότυπα στα οποία προσβλέπουμε και τα οποία ορίζουμε, είναι διεθνή πρότυπα, πρότυπα σύμφωνα με τα οποία θα κριθούμε όλοι. Γι' αυτό το λόγο, πρέπει να είμαστε συνεπείς στην εφαρμογή της πολιτικής ανθρωπίνων δικαιωμάτων και να παρακολουθούμε συστηματικά τις παραβιάσεις τους.
<P>
Υποστηρίζω τη Συμφωνία του Κοτονού, την οποία ανέφερε ο Επίτροπος Patten. Πρέπει να συνεργαστούμε στενά με τα Ηνωμένα Έθνη και με τους ειδικούς εισηγητές, καθώς και με τις ΜΚΟ. Πρέπει να αναπτύξουμε τη δική μας εσωτερική εμπειρογνωμοσύνη και να εξασφαλίσουμε ότι οι άνδρες, οι γυναίκες και τα παιδιά που γεννιούνται ίσοι απολαύουν των φυσικών ανθρωπίνων δικαιωμάτων και πολιτικών ελευθεριών τους. Το ισχυρότερο όπλο μας είναι η φαντασία μας. Φανταστείτε ότι εσείς πέφτετε θύμα βασανισμού, ακρωτηριασμού, φυλάκισης, λιθοβολισμού μέχρι θανάτου επειδή είστε διαφορετικοί ή υποστηρίζετε μια διαφορετική άποψη. Φανταστείτε ότι αυτό συμβαίνει στην κόρη σας, στο γιο σας, στον πατέρα, τη μητέρα, τον αδελφό, την αδελφή σας. Αυτή είναι η πραγματικότητα, και για αυτό χρειαζόμαστε μια νέα προσέγγιση. Τη χρειαζόμαστε τώρα. Δεν πρέπει να απογοητεύσουμε αυτούς που προσβλέπουν σε εμάς για να το επιτύχουμε.
<P>
(Χειροκροτήματα)

<SPEAKER ID=155 LANGUAGE="SV" NAME="Malmstrφm">
Κύριε Πρόεδρε, κύριε Επίτροπε, κύριε Πρόεδρε του Συμβουλίου, το γεγονός ότι ο πρώην δικτάτορας της Σερβίας, Σλόμπονταν Μιλόσεβιτς, βρίσκεται τη στιγμή αυτή στη Χάγη αποτελεί πραγματικό θρίαμβο για όλους όσους πιστεύουν στα ανθρώπινα δικαιώματα και στο διεθνές δίκαιο. Αποδεικνύει ότι η διεθνής κοινότητα δεν αποδέχεται τις γενοκτονίες και τις εθνικές εκκαθαρίσεις. Ο κόσμος έγινε λιγότερο φιλόξενος σε δικτάτορες. Όμως δεν φαίνεται και πιο φιλόξενος όσον αφορά την κατάσταση των ανθρωπίνων δικαιωμάτων στον πλανήτη. Καθημερινά υποβαθμίζεται η ανθρώπινη αξία, κάθε λεπτό που περνά διάφορα άτομα και ομάδες γίνονται θύματα βασανιστηρίων, κακομεταχείρισης και καταπίεσης.
<P>
Η ΕΕ κατά τα τελευταία χρόνια αύξησε σημαντικά τις προσπάθειές της υπέρ των ανθρωπίνων δικαιωμάτων και είναι σήμερα προφανές ότι η ΕΕ αποτελεί σήμερα μία κοινότητα αξιών. Αυτό εκφράζεται προς τα μέσα και προς τα έξω της Ένωσης, τόσο στον νέο μας Χάρτη των Θεμελιωδών Δικαιωμάτων όσο και στους όρους που θέτουμε στις υποψήφιες χώρες. Η ΕΕ μιλά με μία φωνή κατά της θανατικής ποινής, είτε αυτή επιβάλλεται από δικτατορίες όπως η Κίνα, το Ιράκ και η Σαουδική Αραβία είτε από δημοκρατίες όπως οι ΗΠΑ. Ο συντονισμός μεταξύ των οργάνων της ΕΕ καθώς και μεταξύ ΕΕ και υποψηφίων χωρών θα μπορούσε ωστόσο να βελτιωθεί περαιτέρω.
<P>
Στην ετήσια έκθεση για τα ανθρώπινα δικαιώματα στον κόσμο, ο κ. Wuori δίνει ιδιαίτερη έμφαση στο ζήτημα της ελευθερίας έκφρασης. Καμία δημοκρατία δεν μπορεί να λειτουργήσει εφόσον δεν επιτρέπεται σε αυτή η διεξαγωγή μίας ελεύθερης και ανεξάρτητης συζήτησης, εφόσον οι δημοσιογράφοι δεν μπορούν να αισθάνονται ασφαλείς και εφόσον οι πολίτες δεν μπορούν να εκφράζουν ελεύθερα τις απόψεις τους. Δεν συμβαίνει όμως αυτό σήμερα. Δημοσιογράφοι δολοφονούνται, απειλούνται και βασανίζονται. Η κατάσταση είναι ιδιαίτερα δυσοίωνη στο Ιράν, τη Λευκορωσία, την Κίνα, την Κολομβία και την Κούβα, αλλά ανησυχητικές είναι επίσης και οι εξελίξεις στη Ρωσία.
<P>
Τα καθεστώτα πολλών χωρών προσπαθούν να εμποδίσουν ή να περιορίσουν την πρόσβαση των πολιτών στο Διαδίκτυο λογοκρίνοντας ή κλείνοντας ιστοσελίδες. Τα καθεστώτα αυτά αντιδρούν έτσι διότι γνωρίζουν ότι εξαιτίας του Διαδικτύου καθίσταται όλο και δυσκολότερο να καταπιέζουν τους λαούς τους. Το Διαδίκτυο αποτελεί έτσι ένα σημαντικό όπλο στη μάχη για έναν καλύτερο κόσμο.
<P>
Κύριε Πρόεδρε, οι φιλελεύθεροι σε ολόκληρο τον πλανήτη βρέθηκαν και εξακολουθούν να βρίσκονται στα οδοφράγματα στη μάχη υπέρ της ελευθερίας έκφρασης και των ανθρωπίνων δικαιωμάτων παντού και για όλους. Θα συνεχίσουμε τον αγώνα μας αυτόν. Η Ομάδα μας θα ήθελε να ευχαριστήσει τον κ. Wuori για την πολύ καλή έκθεση που εκπόνησε, καθώς και τη βελγική Προεδρία για το ενδιαφέρον που έχει δείξει μέχρι σήμερα για τα ανθρώπινα δικαιώματα.
<P>
(Χειροκροτήματα)

<SPEAKER ID=156 LANGUAGE="FR" NAME="Frassoni">
Κύριε Πρόεδρε, το Ευρωπαϊκό Κοινοβούλιο σε ένα θέμα όπως τα δικαιώματα του ατόμου διατηρεί παραδοσιακά ρόλο παρατηρητή της διεθνούς κοινότητας και προτρεπτικό ρόλο σε σχέση με τα θεσμικά όργανα της Ένωσης. Πολλοί φρονούν ότι αυτό δεν χρειάζεται, εγώ πάντως νομίζω ότι κάνουν λάθος. Σήμερα είμαστε σε θέση να πράξουμε περισσότερα από ό,τι χθες και ασφαλώς λιγότερα από ό,τι αύριο, γεγονός που είναι ήδη πολύ σημαντικό. Όπως συνέβη περίπου με την αειφόρο ανάπτυξη, ο σεβασμός των ατομικών δικαιωμάτων πρέπει να καταστεί, με δομημένο τρόπο και στο πλαίσιο μιας πραγματικής στρατηγικής, αναπόσπαστο μέρος της εξωτερικής πολιτικής της Ένωσης, τόσο όσον αφορά τις οικονομικές όσο και τις πολιτικές της σχέσεις. Αυτό δεν συμβαίνει προς το παρόν, όπως υπογραμμίζει ο εισηγητής, ο κ. Wuori, σημειώνονται, όμως, πρόοδοι. Εξάλλου, χαιρετίζω ένθερμα την αρμονική συνεργασία που επέτυχε ο κ. Wuori με τις ΜΚΟ που δραστηριοποιούνται στον τομέα των ανθρωπίνων δικαιωμάτων.
<P>
Προκειμένου να μπορέσει η Ευρώπη να αναδειχθεί με πειστικό τρόπο ως Ένωση η οποία στηρίζει τη δράση της στο σεβασμό των δικαιωμάτων του ατόμου και στην αειφόρο και αλληλέγγυα οικονομική ανάπτυξη, πρέπει να απαλλαγούμε από κάθε υποκρισία και από κάθε αμφισημία. Στο πλαίσιο των πολιτικών και οικονομικών μας σχέσεων με χώρες όπως η Κίνα, η Ρωσία, αλλά και η Σαουδική Αραβία, οι ΗΠΑ και πολλές άλλες, πρέπει να είμαστε απολύτως σαφείς: δεν μπορούμε να αδιαφορούμε για το γεγονός ότι, στις χώρες αυτές, εκτελούνται φυλακισμένοι, σφαγιάζονται άμαχοι που έχουν την ατυχία να ανήκουν σε εθνοτικές και πολιτικές μειονότητες, εμποδίζονται οι γυναίκες να ζουν ελεύθερες και βασανίζονται άνθρωποι αδιακρίτως. Ο κ. Patten έκανε λόγο για τα θέματα αυτά και θέλω να ελπίζω ότι τα λόγια του θα συνοδευτούν σύντομα από πράξεις.
<P>
Η ομιλία του κ. Michel μας καθησυχάζει για το τι μέλλει γενέσθαι κατά τους έξι προσεχείς μήνες, και ελπίζω μετά από αυτούς. Θα ήθελα να του θέσω μια ερώτηση: σκοπεύει το Βέλγιο να αναλάβει, στο πλαίσιο της Γενικής Συνέλευσης των Ηνωμένων Εθνών, μια ευρωπαϊκή πρωτοβουλία σχετικά με την έγκριση ψηφίσματος για τη θέσπιση μορατόριουμ για τη θανατική ποινή; Γνωρίζετε ότι η φινλανδική Προεδρία είχε ήδη κάνει μια πρώτη σχετική απόπειρα το 1999, αλλά η πρωτοβουλία της απέτυχε. Τι σκοπεύετε να πράξετε επ' αυτού, κύριε Michel;

<SPEAKER ID=157 LANGUAGE="ES" NAME="Marset Campos">
Ευχαριστώ πολύ, κύριε Πρόεδρε. Θα ήθελα να αρχίσω εκφράζοντας την ευνοϊκή θέση της πολιτικής μας ομάδας, της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βόρειων Χωρών, σε σχέση με τις δύο εκθέσεις, των κκ. Wuori και Cornillet. Και οι δύο ήταν πολύ καλά κατηρτισμένες. Υπήρξα μάρτυρας μιας περιοδείας του κ. Cornillet στην Ισπανία για την εξέταση της κατάστασης των μεταναστών, ακριβώς τη χρονιά που σημειώθηκαν τα γεγονότα του El Ejido, και επιβεβαιώνω αυτή την ανησυχία. Ο κ. Wuori διακρίθηκε επειδή κατήρτισε μία πληρέστατη έκθεση στην οποία συμμετείχαμε όλοι και για την οποία πιστεύω ότι η Επιτροπή Εξωτερικών Σχέσεων πρέπει να είναι υπερήφανη.
<P>
Ευχαριστώ επίσης για τις παρεμβάσεις τους τους δύο Επιτρόπους, κκ. Patten και Vitorino, καθώς και τον Προεδρεύοντα του Συμβουλίου, κ. Michel, γιατί βαίνουν προς την κατεύθυνση της δυνατότητας της Ευρώπης να καταστεί υποχρεωτικό σημείο αναφοράς για την εγγύηση των ανθρωπίνων δικαιωμάτων στον κόσμο.
<P>
Είναι σημαντικό να επισημάνουμε αυτό το θέμα, διότι μέχρι σήμερα φαίνεται πως μόνο οι ΗΠΑ εκπροσωπούν αυτήν την εγγύηση, ενώ δικαιολογημένα πιστεύω ότι συμβαίνει το αντίθετο. Το πολιτισμικό, ιστορικό και κοινωνικό κεκτημένο της Ευρώπης, οι τέσσερις γενιές ανθρωπίνων δικαιωμάτων που έχουν συσσωρευθεί στην ευρωπαϊκή ιστορία μετά τη Γαλλική Επανάσταση, καθώς επίσης η επιτυχία με την οποία στέφθηκε η οικοδόμηση της Ευρωπαϊκής Ένωσης, αποτελούν εγγύηση του μοναδικού προνομιακού ρόλου που μπορεί να διαδραματίσει η Ευρωπαϊκή Ένωση στον υπόλοιπο κόσμο. Ωστόσο, αυτό δεν μας εμποδίζει να σκεφθούμε ότι διαθέτουμε μία κοινή ιστορική ευθύνη σχετικά με τη λυπηρή κατάσταση των ανθρωπίνων δικαιωμάτων στις τρεις ηπείρους. Διότι ακριβώς η παρουσία μας σε αυτές είναι ένα από τα αίτια της δυσκολίας των λαών αυτών να εξασφαλίσουν τον σεβασμό των ανθρωπίνων δικαιωμάτων τους.
<P>
Πιστεύω πως θα άξιζε τον κόπο να θεσπίσουμε παρατηρητήρια των ανθρωπίνων δικαιωμάτων της Ευρωπαϊκής Ένωσης σε καθεμία από τις τρεις ηπείρους, τα οποία θα διατηρούν σχέσεις με τις ΜΚΟ και με τα αντίστοιχα όργανα των Ηνωμένων Εθνών, ούτως ώστε οι ετήσιες εκθέσεις που καταρτίζονται στο Κοινοβούλιο, την Επιτροπή και το Συμβούλιο να μπορούν να καταλήγουν σε βελτιώσεις των παρεμβάσεών μας. Δεν θα πρέπει να μας εκπλήσσει που μερικές φορές οι πολυεθνικές μας επιχειρήσεις (όπως μπόρεσα να παρατηρήσω στην Κολομβία ή όπως συμβαίνει στην Αφρική και στην Ασία) χρηματοδοτούν παραστρατιωτικές ομάδες που επιτίθενται άμεσα στα ανθρώπινα δικαιώματα. Είναι δική μας ευθύνη να διαλευκάνουμε αυτά τα γεγονότα προκειμένου να προβούμε στην αποκατάσταση των ανθρωπίνων δικαιωμάτων.
<P>
Τέλος, θα ήθελα να πω ότι στην ίδια την Ευρωπαϊκή Ένωση, όπως πολύ σωστά είπε ο κ. Cornillet, θα πρέπει να δώσουμε το παράδειγμα πριν δώσουμε μαθήματα και γι' αυτό, στην προκειμένη περίπτωση, έχουμε την ευκαιρία να αρχίσουμε από τους μετανάστες ως μία από τις εκκρεμούσες εργασίες της Ευρώπης. Δεν μπορούμε να λέμε πως απαιτούνται 70 εκατομμύρια μετανάστες για να μπορέσει να προοδεύσει η οικονομία μας και να τους μεταχειριζόμαστε με διακρίσεις.
<P>
Για όλα αυτά, είναι σημαντικό να υποστηρίξουμε αυτές τις εκθέσεις.

<SPEAKER ID=158 LANGUAGE="IT" NAME="Angelilli">
Κύριε Πρόεδρε, θέλω πρώτα απ' όλα να ευχαριστήσω τον αξιότιμο κ. Cornillet για το έργο που επιτέλεσε σχετικά με την κατάσταση των θεμελιωδών δικαιωμάτων στην Ένωση. Είναι μια έκθεση λεπτομερής και ισορροπημένη, που μπορεί πραγματικά να αποτελέσει εποικοδομητική παρότρυνση προς κάθε κράτος μέλος να δώσει όλο και πιο πραγματική και συγκεκριμένη έννοια στην αρχή της δικαιοσύνης και της προστασίας των βασικών και αναφαίρετων δικαιωμάτων των ευρωπαίων πολιτών.
<P>
Αυτή η έκθεση μπορεί να αποτελέσει ένα έναυσμα για προβληματισμό, την ευκαιρία για να κάνουμε έναν πρώτο απολογισμό όσον αφορά τον νεογέννητο Χάρτη των Δικαιωμάτων, που αποτελεί μόνο ένα αρχικό και όμως πολύ σπουδαίο βήμα προς μια ευρωπαϊκή ενοποίηση που δεν θα είναι μόνο δημόσια οικονομικά και οικονομία, αλλά και η πατρίδα των δικαιωμάτων και των ευκαιριών για όλους τους ευρωπαίους πολίτες, με ιδιαίτερη προσοχή σε εκείνους που έχουν μεγαλύτερη δυσκολία να εξασφαλίσουν τον σεβασμό αυτών των δικαιωμάτων: αναφέρομαι παραδείγματος χάριν στα παιδιά, στους περιθωριοποιημένους, στα φτωχότερα άτομα.
<P>
Παρότι συμμερίζομαι την προσέγγιση της έκθεσης, θα ήθελα να εκφράσω ορισμένες κριτικές παρατηρήσεις. Όσον αφορά το κεφάλαιο για τις μη έγγαμες σχέσεις, θεωρώ ότι είναι απαράδεκτο να επιθυμούμε νομική εξίσωση μεταξύ των γάμων που συνάπτονται από άτομα αντίθετου φύλου και των ενώσεων μακροχρονίως συμβιούντων ατόμων του ίδιου φύλου. Μολονότι είναι αναμφισβήτητο το δικαίωμα του καθενός να μην υπόκειται σε διακρίσεις εξαιτίας των σεξουαλικών του τάσεων, παραμένει η κοινωνική και νομική ανάγκη προστασίας της παραδοσιακής γαμήλιας ένωσης ως θεμελιώδους κυττάρου της κοινωνίας, με ιδιαίτερη προσοχή στη δυνατότητα προσφυγής στη γονιμοποίηση με ιατρική βοήθεια και στην υιοθέτηση ανηλίκων, που πρέπει να παραμείνουν αποκλειστική δυνατότητα των φυσιολογικών οικογενειών. Όλα αυτά ακριβώς για την προστασία των ανηλίκων, καθότι πολύ συχνά ξεχνάμε ότι τα θεμελιώδη δικαιώματα δεν είναι προνόμιο μόνο των ενηλίκων, αλλά επίσης και προπαντός των ανηλίκων.
<P>
Θα ήθελα ωστόσο να υπενθυμίσω στο Σώμα την υπόθεση των αρρένων απογόνων του Οίκου των Σαβοΐας, οι οποίοι, σε μια Ευρώπη που αποτελεί χώρο δικαιοσύνης, ελευθερίας και ελεύθερης κυκλοφορίας, δεν μπορούν να μεταβούν στην Ιταλία εδώ και πάνω από πενήντα χρόνια. Θα ήταν σκόπιμο να συμβάλουμε στη διευθέτηση αυτής της υπόθεσης.

<SPEAKER ID=159 NAME="Borghezio">
Κύριε Πρόεδρε, συνάδελφοι, στην πρόταση ψηφίσματος για τα ανθρώπινα δικαιώματα στον κόσμο υπάρχει ένας μεγάλος απών: η αρχή της αυτοδιάθεσης των λαών. Εμείς οι Παδανοί θεωρούμε ότι πρόκειται για σοβαρή παράλειψη, διότι δεν μπορεί κανείς να μην βλέπει ότι η άρνηση ή έστω η ηθελημένη παράλειψη της υπογράμμισης αυτού του δικαιώματος είναι μία από τις μεγαλύτερες δυνατές παραβιάσεις των ανθρωπίνων δικαιωμάτων. Ας σκεφτούμε μόνο το τι συμβαίνει αυτές τις εβδομάδες, αυτούς τους μήνες, στην Παλαιστίνη: μια πραγματική καθημερινή τραγωδία της αρχής της αυτοδιάθεσης, την οποία η Ευρώπη θα όφειλε να υπενθυμίζει με μεγαλύτερη ένταση στα έγγραφά της για τα ανθρώπινα δικαιώματα.
<P>
Εξάλλου, ορισμένα από τα κράτη που κτυπούν τις πόρτες της Ένωσης ήταν έως πριν από λίγο καιρό, έθνη δίχως κράτος. Πρέπει να το θυμόμαστε αυτό τώρα, ιδίως μετά τη διάλυση της Σοβιετικής Ένωσης, που είναι ελεύθερα και ανεξάρτητα κράτη. Πώς μπορεί λοιπόν η Ευρωπαϊκή Ένωση να υποβάλει τώρα σε έλεγχο αυτές τις χώρες, με το πρόσχημα του σεβασμού των ανθρωπίνων δικαιωμάτων, όταν στα έγγραφά της παραλείπει να διακηρύξει εντόνως την προστασία εκείνης της αρχής - του δικαιώματος της αυτοδιάθεσης - που οι λαοί αυτών των κρατών στερούνται για δεκαετίες;
<P>
Εντελώς ανεπαρκές, κατόπιν, αν όχι ανύπαρκτο, είναι το μέρος που αναφέρεται στην προστασία των πολιτισμικών δικαιωμάτων. Δεν μπορεί να θεωρείται πλήρως ικανοποιητική η εγγύηση του δικαιώματος, παραδείγματος χάριν, της προστασίας της γλώσσας ή της θρησκείας, εάν αυτή παρέχεται απλώς υπό μορφή προάσπισης της ατομικής ελευθερίας υιοθέτησης της τάδε γλώσσας και ασπασμού της δείνα θρησκείας. Διότι για να είναι δυνατή η πραγματική ελευθερία του καθενός να μιλά τη γλώσσα του, πρέπει να διασφαλισθεί ότι οι νέες γενιές θα εκπαιδεύονται στο αντίστοιχο πολιτιστικό περιβάλλον, ότι οι παραδόσεις και η ιστορία της συγκεκριμένης μειονότητας θα αναγνωρίζονται στα προγράμματα της σχολικής διδασκαλίας. Παραδείγματος χάριν σε εμάς, στην Παδανία, όποιος έχει ως μητρική γλώσσα τα πιεμοντέζικα, όπως στην περίπτωσή μου, ή τα βενετσιάνικα, δεν έχει το δικαίωμα να τη δει να διδάσκεται στα σχολεία του, γιατί αυτές οι γλώσσες - τα πιεμοντέζικα και τα βενετσιάνικα - αποκλείονται.
<P>
Θέλω τέλος να υπενθυμίσω, στο σημείο 93, την παράλειψη ενός θεμελιώδους προβλήματος, της διακίνησης ανθρωπίνων οργάνων, που προκαλεί ντροπή ·
<P>
(Ο Πρόεδρος διακόπτει τον ομιλητή)

<SPEAKER ID=160 NAME="Belder">
 - (NL) Κύριε Πρόεδρε, σε αυτή την κοινή συζήτηση, ο σεβασμός των ανθρωπίνων δικαιωμάτων στο εσωτερικό και στο εξωτερικό της Ένωσης καταλαμβάνει κεντρική θέση. Αυτό με προκάλεσε για άλλη μία φορά να σκεφτώ σχετικά με την έννοια των ανθρωπίνων δικαιωμάτων. Περισσότερο από ποτέ, το θέμα αυτό βρίσκεται ψηλά στην ημερήσια διάταξη. Και ορθά, επειδή εξακολουθεί να γίνεται λόγος για σκανδαλώδεις παραβιάσεις. Βάσει της χριστιανικής μου πίστης, θα ήθελα να επισημάνω ότι τα ανθρώπινα δικαιώματα δεν τοποθετούνται υψηλότερα από κάθε κανόνα. Πρόκειται για το σεβασμό των ανθρωπίνων δικαιωμάτων, ως προστατευτικών κανόνων για την ανθρώπινη ζωή, σύμφωνα με το σχέδιο που έχει για αυτή τη ζωή ο Θεός ο Δημιουργός.
<P>
Στην έκθεση Wuori, αυτή η έννοια αντιμετωπίζεται με έναν πραγματικό τρόπο. Αυτή περιορίζεται στα θεμελιωδέστερα δικαιώματα του ανθρώπου. Αναρωτιέμαι κατά πόσο πραγματικά η Ευρωπαϊκή Επιτροπή, με τα περιορισμένα χρηματοοικονομικά και διπλωματικά μέσα της, μπορεί πραγματικά να ελέγξει το σεβασμό αυτών των δικαιωμάτων. Η πολιτική της Ένωσης πρέπει να είναι συμπληρωματική των επιμέρους δυνατοτήτων των κρατών μελών. Η μόνη πίεση που μπορεί να ασκήσει η Ένωση, μέσω ρητρών για τα ανθρώπινα δικαιώματα σε συνθήκες και συμφωνίες, υπονομεύεται σε αυτή την έκθεση, εξαιτίας της υποστήριξης μιας ευέλικτης εφαρμογής. Είμαστε υποστηρικτές της πραγματοποίησης ενός κριτικού διαλόγου, αλλά η ευελιξία δεν πρέπει να καταστεί κανόνας της πολιτικής μας.
<P>
Τέλος, κύριε Πρόεδρε, θα ήθελα να προσθέσω ορισμένα πράγματα για την έκθεση Cornillet. Όπως είπα, είμαι υποστηρικτής του ορθού σεβασμού των ανθρωπίνων δικαιωμάτων. Δεν πιστεύω πραγματικά ότι η Ευρωπαϊκή Ένωση έχει την αρμοδιότητα να ασχολείται τόσο λεπτομερώς με το σεβασμό στα κράτη μέλη. Επιπλέον, δεν βλέπω τη διάκριση μεταξύ των ανθρωπίνων δικαιωμάτων και των στόχων πολιτικής των αρχών. Μία έντονα φανατική συνηγορία της κρατικής παρέμβασης στα θέματα των ανθρωπίνων δικαιωμάτων μπορεί απλά να οδηγήσει στον περιορισμό των πολιτικών ελευθεριών.
<P>
Ειδικότερα, θα ήθελα να αναφερθώ στις παραγράφους 82-84 της έκθεσης Cornillet. Θεωρώ το γάμο ως μοναδικό δώρο του Δημιουργού. Η περιθωριοποίησή του, μέσω της εισαγωγής εναλλακτικών μορφών συμβίωσης πρόκειται να αποφέρει μεγάλη ζημία στην κοινωνία. Στο θέμα αυτό, ακόμη και στη χώρα μου, ανήκω στη μειοψηφία. Εντούτοις, επιμένω στον καλό βιβλικό ορισμό του γάμου, ως διαρκούς ένωσης μεταξύ ανδρός και γυναικός. Ελπίζω θερμά ότι η ολλανδική κυβέρνηση θα υπαναχωρήσει επί της ληφθείσας απόφασής της. Καλώ τα κράτη της Ευρωπαϊκής Ένωσης να μην εισακούσουν την πρόσκληση για να ακολουθήσουν το παράδειγμα των Κάτω Χωρών.
<P>
Η απόπειρα, στην τροπολογία 24, για τη συγκέντρωση της προσοχής στην κατάσταση των ασθενών που βρίσκονται σε τελική φάση, είναι από μόνη της άξια θαυμασμού, αλλά πραγματοποιείται με ένα λανθασμένο τρόπο. Για αυτό, ζήτησα ξεχωριστή ψηφοφορία για αυτή την τροπολογία.

<SPEAKER ID=161 NAME="Pirker">
Κύριε Πρόεδρε, κύριοι Επίτροποι, καταρχάς θα ήθελα να εκφράσω τα θερμά μου συγχαρητήρια στον κ. Cornillet ως εισηγητή, γιατί η έκθεσή παρουσιάζει πρόοδο όσον αφορά τη δομή, αφού μας δίνει τη δυνατότητα να εξετάζουμε κάθε χρόνο κατά πόσο πληρούμε πραγματικά τις απαιτήσεις του Χάρτη Θεμελιωδών Δικαιωμάτων. Η πρόοδος όμως σταμάτησε, όπως κάθε χρόνο, με τις διάφορες ψηφοφορίες, με τις τροπολογίες, όπου προσπαθούσαμε να περιλάβουμε πολιτικές ιδεολογίες σ' αυτές τις εκθέσεις, οι οποίες δεν έχουν καμία θέση εκεί, πολιτικές ιδεολογίες που δεν μπορούν ίσως να υλοποιηθούν στις εκάστοτε χώρες και οι οποίες αντίκεινται στην αρχή της επικουρικότητας. Οι ιδεολογίες αυτές δεν ανήκουν λοιπόν εδώ.
<P>
Είμαι κατά των διακρίσεων και θέλω να το αποδείξω με ορισμένα παραδείγματα. Τάσσομαι κατά οποιασδήποτε διάκρισης των ομοφυλοφίλων, αλλά και κατά των πολιτικών προσπαθειών, που έγιναν και πάλι στην έκθεση, να παρουσιαστεί ο γάμος μεταξύ ομοφυλοφίλων ως απόλυτα φυσιολογικός και να ζητούνται γι' αυτό τα ίδια δικαιώματα με τους γάμους που θεωρούνται σήμερα ακόμη απόλυτα φυσιολογικοί μεταξύ ατόμων διαφορετικού φύλου. Το ότι ο γάμος μεταξύ ατόμων διαφορετικού φύλου, που αποτελεί τον πυρήνα της κοινωνίας, είναι το φυσιολογικό είναι και αυτό καλό, αγαπητοί σύντροφοι, όπως θα λέγαμε σήμερα στο Βερολίνο.
<P>
Δεν συμφωνώ επίσης να παρέχεται σε όλους τους μη κοινοτικούς πολίτες το ίδιο δικαίωμα του εκλέγειν και εκλέγεσθαι με τους πολίτες της Ευρωπαϊκής Ένωσης. Κάτι τέτοιο θα ήταν μοναδικό στον κόσμο και θα αποτελούσε διάκριση κατά των πολιτών της Ένωσης. Δεν συμφωνώ με τις προσπάθειες να καταστεί η ένωση της οικογένειας μοναδικό μεταναστευτικό όργανο, επεκτείνοντας τον ορισμό της οικογένειας σε μεγαλύτερη ομάδα. Αυτό είναι απαράδεκτο γιατί αφαιρεί το δικαίωμα από τα κράτη μέλη να αποφασίζουν τι και πόσο εργατικό δυναμικό θέλουν και μπορούν να δεχτούν. Λέμε ναι στον οικογενειακό πυρήνα, αλλά όχι σε όλους τους συγγενείς.
<P>
Τα παραδείγματα, που μόλις ανέφερα, καθώς και άλλες πολιτικές απαιτήσεις δεν θα τύχουν της υποστήριξής μας, σε αντίθεση με την έκθεση του αξιότιμου εισηγητή Cornillet.

<SPEAKER ID=162 NAME="Swiebel">
 - (NL) Κύριε Πρόεδρε, ως σκιώδης εισηγήτρια της Ομάδας μου για την έκθεση του κ. Cornillet, στον οποίο εύχομαι θερμά καλή επιτυχία για το αποτέλεσμα της εργασίας του, θα αναφερθώ στο θέμα του σεβασμού των ανθρωπίνων δικαιωμάτων στις χώρες της ίδιας της Ευρωπαϊκής Ένωσης.
<P>
Εάν εξετάσουμε τα δεδομένα, τα οποία έχουν υποβληθεί, τότε προκύπτουν δύο συμπλέγματα προβλημάτων. Στην πρώτη θέση, βρίσκονται, και αυτή τη φορά, πολλές καταγγελίες για κακή συμπεριφορά εκ μέρους των κρατικών υπαλλήλων, όπως των αστυνομικών, του προσωπικού των φυλακών, των υπηρεσιών ασφάλειας και υπαλλήλων, οι οποίοι ασχολούνται με την εξέταση των υποθέσεων του αιτούντων άσυλο.
<P>
Δεύτερον, υπάρχει μία σειρά πληροφοριών για μορφές άνισης μεταχείρισης και διακρίσεων, κυρίως, για άτομα, τα οποία ανήκουν στις αποκαλούμενες "αδύναμες" ομάδες της κοινωνίας. Η ρατσιστική βία εναντίον των ξένων είναι η περισσότερο ορατή εκδήλωση αυτού του φαινομένου, αλλά πρόκειται, ακόμη, για το εμπόριο γυναικών, τις διακρίσεις στην εργασία για το στιγματισμό των ομοφυλοφίλων, και με αυτά ήδη είπα αρκετά.
<P>
Δυστυχώς, κατά τη διάρκεια επεξεργασίας στην Επιτροπή Ελευθεριών και Δικαιωμάτων του Πολίτη, δεν έγινε καθόλου ή έγινε ελάχιστη αναφορά σε αυτή την πλευρά του περιεχομένου του προβλήματος των ανθρωπίνων δικαιωμάτων στην Ευρωπαϊκή Ένωση. Όλη η προσοχή δόθηκε στον τρόπο, με τον οποίο πρέπει να συνταχθούν στο μέλλον οι εκθέσεις για τα ανθρώπινα δικαιώματα στο Ευρωπαϊκό Κοινοβούλιο.
<P>
Έχω μεγάλο θαυμασμό για την προσπάθεια και την επιμονή του εισηγητή, κ. Cornillet, αλλά νομίζω ότι υπάρχει ο κίνδυνος να αστοχήσει. Η συζήτηση για την οργάνωση και το σκοπό αυτής της συνεργασίας στο μέλλον κατέλαβε πάρα πολύ χρόνο και ενέργεια και βρέθηκε κάτω από μεγάλη πίεση. Σχεδόν επιτεύχθηκε μία συμφωνία, αλλά χάθηκαν στοιχεία και τώρα πρέπει να ελπίζουμε ότι με τις τροπολογίες το θέμα θα διευθετηθεί. Ορισμένες πτυχές της συζήτησης δεν έχουν εξαντληθεί πλήρως και θα επιθυμούσα να θέσω ορισμένες από αυτές τις πτυχές.
<P>
Κατά πρώτον, η επιλογή ως αφετηρία για αυτή την έκθεση, του Χάρτη της ΕΕ για τα θεμελιώδη δικαιώματα. Αυτή η επιλογή δεν πρέπει, από μόνη της, να αποτελεί μία θηλιά. Η συζήτηση για το εύρος των ανθρωπίνων δικαιωμάτων και η έννοια των ανθρωπίνων δικαιωμάτων συνεχώς εξελίσσονται. Τα ανθρώπινα δικαιώματα εμπίπτουν, επίσης, στο ισχύον δίκαιο. Επιπλέον, δεν πρέπει να ξεχνάμε ότι και τα κράτη μέλη είναι δεσμευμένα με συνθήκες για τα ανθρώπινα δικαιώματα του Συμβουλίου της Ευρώπης, των Ηνωμένων Εθνών, καθώς και των εξειδικευμένων οργάνων. Τα πορίσματα των ελεγκτικών οργάνων για την εφαρμογή αυτών των συνθηκών θα έπρεπε να διαδραματίσουν πολύ σημαντικότερο ρόλο στις διαβουλεύσεις αυτού του Κοινοβουλίου.
<P>
Κατά δεύτερον, η ερώτηση: ποιος πράττει τι; Στους κόλπους του Κοινοβουλίου υπάρχουν δύο επιτροπές που ασχολούνται με την υπόθεση. Και αυτό φαίνεται και εδώ: η Επιτροπή Εξωτερικών Υποθέσεων και η Επιτροπή Ελευθεριών και Δικαιωμάτων των Πολιτών. Υπάρχει μεγάλη αλληλοεπικάλυψη στα συμπεράσματα και στη θεματική και πραγματοποιήθηκε υπερβολική και διπλή δουλειά και, ακόμη, προέκυψε ένας χονδροειδής ανταγωνισμός για τους ανθρώπους και τα μέσα. Αυτό απαιτεί την παρέμβαση των αρμοδίων οργάνων αυτού του Κοινοβουλίου, προκειμένου να υπάρξει καλύτερος συντονισμός.
<P>
Η τρίτη μου ερώτηση είναι: πού πρέπει να κατονομάζονται οι χώρες της Ευρωπαϊκής Ένωσης για τις οποίες υπάρχουν ανησυχίες σχετικά με την εφαρμογή των θεμελιωδών δικαιωμάτων; Σύμφωνα με τη φύση του ίδιου του ελεγκτικού μηχανισμού, μου φαίνεται ότι η κατάλληλη απάντηση είναι: στο ίδιο το ψήφισμα και όχι να κρυφτούν σε μία ανακοίνωση, όπως είναι ο αρχικός στόχος του εισηγητή. Θεωρώ ότι αυτό αντιτίθεται με το γεγονός ότι εμείς, κάθε μήνα, σε αυτό το Κοινοβούλιο επιπλήττουμε τρίτες χώρες για την παραβίαση των ανθρωπίνων δικαιωμάτων.

<SPEAKER ID=163 NAME="Haarder">
DA) Κύριε Πρόεδρε, η κ. Malmstrφm και εγώ συντάξαμε τις εκθέσεις για τα ανθρώπινα δικαιώματα πέρυσι. Εκφράζουμε την ικανοποίησή μας που η γραμμή που είχαμε εντάξει στις δικές εκθέσεις συνεχίστηκε στις εκθέσεις που συζητάμε σήμερα. Εμείς οι Φιλελεύθεροι στηρίζουμε την επιθυμία του κ. Cornillet ο νέος χάρτης ανθρώπινων δικαιωμάτων να αποτελέσει μοντέλο και κριτήριο αναφοράς για το έργο του παρόντος Κοινοβουλίου όσον αφορά τα ανθρώπινα δικαιώματα. Μπορούμε με αυτόν τον τρόπο να επωφεληθούμε ως θεματοφύλακες του χάρτη, ακόμη και προτού λάβει επίσημο κύρος και μπορούμε συγχρόνως να αποκτήσουμε ένα αναγκαίο μέσο για να αντιμετωπίσουμε τη διάβρωση του όρου "ανθρώπινα δικαιώματα" , μέσα από την οποία παρουσιάζεται η απειλή τα ανθρώπινα δικαιώματα να σημαίνουν συγχρόνως τα πάντα και τίποτα. Διότι έχει υπάρξει μια τάση στο Κοινοβούλιό μας να μετατρέπουμε κάθε απίθανο θέμα από τα προγράμματα των κομμάτων σε ζήτημα ανθρωπίνων δικαιωμάτων. Συμβαίνει με καλές προθέσεις αλλά βλάπτει τα ανθρώπινα δικαιώματα, διότι οι πολίτες που διαφωνούν με κάποιο από τα σημεία καταλήγουν έτσι να λένε, "Εάν αυτά είναι ανθρώπινα δικαιώματα τότε είμαστε κατά των ανθρωπίνων δικαιωμάτων" .
<P>
Ολόκληρο το ζήτημα με την Αυστρία προξένησε μεγάλη ζημιά επειδή αφορούσε γνώμες και εικασίες. Εάν αντιθέτως είχε εστιαστεί σε συγκεκριμένες παραβιάσεις του χάρτη των ανθρώπινων δικαιωμάτων τότε θα υπήρχε μεγάλη στήριξη για τη δράση. Ως εκ τούτου πρέπει εμείς ως Κοινοβούλιο να βάλουμε τον χάρτη στο κέντρο. Πρέπει να είμαστε οι θεματοφύλακές του. Πρέπει να τον χρησιμοποιούμε κατά της διάβρωσης που προκαλείται από καλοπροαίρετους αποστόλους όλο καλοσύνη. Για τον λόγο αυτό οι Φιλελεύθεροι ψηφίζουμε κατά σχεδόν όλων των τροπολογιών. Όχι επειδή διαφωνούμε με τις προθέσεις των τροπολογιών αλλά επειδή βάζουμε τα ανθρώπινα δικαιώματα πολύ ψηλά για να συναινέσουμε στο να χρησιμοποιηθούν προκειμένου να εξωραϊστούν ένα σωρό απόψεις οι οποίες δεν εντάσσονται στο φάσμα του χάρτη των ανθρώπινων δικαιωμάτων. Ωστόσο, όπως ειπώθηκε, στηρίζουμε ένθερμα τις δύο εκθέσεις ως έχουν, εκτός από ορισμένα μόνο σημεία και ευχαριστούμε που με αυτές αποκτήσαμε μια εύρυθμη αντιμετώπιση των ανθρώπινων δικαιωμάτων στο μέλλον.

<SPEAKER ID=164 NAME="MacCormick">
Έχουμε πράγματι ανά χείρας δύο επιβλητικές και έγκυρες εκθέσεις, για τις οποίες χρωστούμε πολλά στους δύο συντάκτες. Ξεκινώντας τη συζήτηση, ο κ. Wuori είπε ότι αφορά τη θεμελιώδη αρχή του σεβασμού της ανθρώπινης προσωπικότητας σε όλες τις εκφάνσεις της. Οι χάρτες, οι συμβάσεις και τα δικαιώματα επιδιώκουν να ποσοτικοποιήσουν και να καθορίσουν επακριβώς τις απαράδεκτες μορφές έλλειψης σεβασμού και στη συνέχεια να τις εξαλείψουν από παντού.
<P>
Το συγκινητικό τμήμα της έκθεσης του κ. Wuori σχετικά με τη διεύρυνση μας υπενθυμίζει ότι προϋπόθεση και συνέπεια της διεύρυνσης της Ένωσης θα είναι η επέκταση της αναγνώρισης, της επιβολής και της υποστήριξης των ανθρωπίνων δικαιωμάτων σε ολόκληρη την ήπειρο. Θα μπορούσε να υπάρχει καλύτερη έκβαση από αυτήν;
<P>
Ο κ. Cornillet πρότεινε να μην εξετάσουμε αυτά τα δύο έγγραφα από κοινού. Εγώ νομίζω ότι πρέπει. Οφείλουμε πάντοτε να έχουμε κατά νου, όταν ζητούμε από άλλους, εκτός Ένωσης, να συμμορφωθούν με τα πρότυπα σεβασμού των προσώπων που εμείς θεωρούμε θεμελιώδη, ότι διατρέχουμε συνεχώς τον κίνδυνο να διολισθήσουμε χαμηλότερα από αυτά τα πρότυπα.
<P>
Όταν η Επιτροπή Echelon ενέκρινε την έκθεσή της χθες το βράδυ, κατέστησε σαφές ότι τα τρέχοντα συστήματα τυχαίας υποκλοπής μηνυμάτων παραβιάζουν το θεμελιώδες δικαίωμα του ιδιωτικού χαρακτήρα της προσωπικής ζωής και των επικοινωνιών των ατόμων. Αυτό πρέπει να σταματήσει. Όσοι ασκούν αυτή τη δραστηριότητα στο Ηνωμένο Βασίλειο και αλλού πρέπει να κληθούν να βάλουν ένα τέρμα. Υπάρχουν άλλοι τομείς, όπως το δικαίωμα της γρήγορης δίκης, όπου άλλα κράτη δεν ανταποκρίνονται στις απαραίτητες προϋποθέσεις. Πρέπει να πιέσουμε για την αναγνώριση των δικαιωμάτων, τόσο στο εσωτερικό όσο και στο εξωτερικό.

<SPEAKER ID=165 LANGUAGE="FR" NAME="Boudjenah">
Η ετήσια ανασκόπηση της κατάστασης των ανθρωπίνων δικαιωμάτων στην Ευρωπαϊκή Ένωση, αφενός, και στον κόσμο ολόκληρο αφετέρου, είναι αξιέπαινη και χρήσιμη, καθώς με τον τρόπο αυτό εξετάζουμε την τρέχουσα κατάσταση της πολιτικής της Ένωσης στο θέμα αυτό, εγχείρημα που είναι ασφαλώς αναγκαίο υπό το πρίσμα της καταστρατήγησης των δικαιωμάτων εκατομμυρίων ανδρών και γυναικών σε πάρα πολλές περιοχές του κόσμου. Θα επικεντρωθώ σε δύο μόνο συγκεκριμένα ζητήματα στο πλαίσιο της εν λόγω συζήτησης.
<P>
Καταρχάς, τη στιγμή αυτή που μιλάμε, στο μυαλό μου έρχεται η ανησυχητική επιδείνωση της κατάστασης στην Τυνησία. Μέσα στις επόμενες πέντε ημέρες μόνον, θα λάβουν χώρα τρεις τουλάχιστον πολιτικές δίκες κατά αγωνιστών της δημοκρατίας: πρόκειται συγκεκριμένα για τη δημοσιογράφο Sihem Ben Sedrine η οποία συνελήφθη βιαίως κατά την αποβίβασή της από το αεροπλάνο, τον ιατρό Moncef Marzouki και την Fathi Chamkhi, πρόεδρο της ATTAC Τυνησίας. Το Ευρωπαϊκό Κοινοβούλιο έχει καταγγείλει πολλές φορές απερίφραστα την απαράδεκτη αυτή μορφή καταστολής. Μένει εντούτοις να αποκτήσουμε αποτελεσματικά εργαλεία και την απαραίτητη πολιτική βούληση για να επιβάλουμε τον σεβασμό των διατάξεων των συμφωνιών σύνδεσης που αφορούν τα ανθρώπινα δικαιώματα, ώστε να ασκήσουμε πιέσεις στην πράξη και όχι μόνο στη θεωρία.
<P>
Το ζήτημα αυτό είναι ακόμη περισσότερο επίκαιρο καθώς επιβεβαιώθηκε εκ νέου, με την ευκαιρία της επίσκεψης του Επιτρόπου Patten στην Τύνιδα, "... η δέσμευση της Ευρώπης να συνεργαστεί στενά με την Τυνησία προκειμένου να δοθεί νέα ώθηση στην εταιρική σχέση" , μια εταιρική σχέση που είναι ασφαλώς ουσιαστική και ωφέλιμη για τους λαούς που βρίσκονται στις δύο πλευρές της Μεσογείου, οφείλει, όμως, να στηρίζεται στην αναγνώριση της ελευθερίας έκφρασης, κυκλοφορίας και γνώμης. Πότε θα συγκληθεί, λοιπόν, ειδική συνεδρίαση του Συμβουλίου Σύνδεσης με την Τυνησία για τα θέματα αυτά;
<P>
Ναι, η κατάσταση στον τομέα των ανθρωπίνων δικαιωμάτων επιδεινώνεται συνεχώς: συλλήψεις, βιαιοπραγίες και βασανιστήρια είναι η κοινή μοίρα των ανδρών και των γυναικών που μάχονται για τα ανθρώπινα δικαιώματα και προσπαθούν απλώς να ζήσουν οι ίδιοι και οι γύρω τους σε μια ελεύθερη κοινωνία. Η επιδείνωση αυτή, όμως, έχει επίσης επιπτώσεις σε όλα τα δικαιώματα που αφορούν την καθημερινή ύπαρξη όλων στην ίδια την Ευρωπαϊκή Ένωση: το δικαίωμα στην εργασία, το δικαίωμα σε αξιοπρεπή αμοιβή, το δικαίωμα στη στέγαση είναι ζωτικής σημασίας για όλους, ευρωπαίους πολίτες ή αλλοδαπούς κατοίκους. Το ίδιο ισχύει και για τα πολιτικά δικαιώματα, το δικαίωμα να θεωρείται το άτομο στον τόπο διαμονής του πολίτης με πλήρη δικαιώματα και όχι πολίτης δεύτερης κατηγορίας. Έτσι, θα έπρεπε να ισχύει ήδη το δικαίωμα ψήφου για τους υπηκόους τρίτων χωρών που διαμένουν στην Ένωση πάνω από πέντε χρόνια τουλάχιστον, όπως συστήνει το Συμβούλιο της Ευρώπης από το 1992.
<P>
Η απαίτηση αυτή, και τελειώνω με αυτό, καθίσταται ακόμη πιο επείγουσα και αναγκαία για το μέλλον μιας αλληλέγγυας ένωσης όσο η προοπτική της συμμετοχής πολλών υποψήφιων χωρών στις εκλογές.....
<P>
(Ο Πρόεδρος αφαιρεί τον λόγο από την ομιλήτρια)

<SPEAKER ID=166 NAME="Segni">
Κύριε Πρόεδρε, θέλω να επιστήσω την προσοχή της Συνέλευσης και της Επιτροπής σε μία πτυχή, που αναλύθηκε μάλιστα έξοχα στην έκθεση, μία πτυχή που βεβαίως είναι λιγότερο δραματική από τα προβλήματα της φυσικής παραβίασης των ανθρωπίνων δικαιωμάτων, που δυστυχώς έχουμε ενώπιόν μας, αλλά αφορά ένα νευραλγικό σημείο, κεντρικό θα έλεγα της δημοκρατικής ζωής κάθε χώρας και προπαντός - είμαι πεπεισμένος - της δημοκρατικής ζωής του μέλλοντος των ευρωπαϊκών και των παγκόσμιων κοινωνιών: αναφέρομαι στο πρόβλημα της πληροφόρησης, σε ένα ζήτημα που εγώ θεωρώ κεντρικό, συγκεκριμένα τον πλουραλισμό - επαναλαμβάνω αυτή τη λέξη, πλουραλισμό - της πληροφόρησης. Σε μια στιγμή κατά την οποία το θέμα αυτό γίνεται όλο και πιο σπουδαίο, σε μια ιστορική φάση κατά την οποία ιδιαίτερα η τηλεόραση γίνεται ένα μέσο μαζικής ενημέρωσης απίστευτης ισχύος και απήχησης στην ιστορία της ανθρωπότητας, η εγγύηση του πλουραλισμού της ενημέρωσης στην Ευρώπη σημαίνει διασφάλιση της βάσης ενός δημοκρατικού μέλλοντος. Η μη εγγύησή της σημαίνει έκθεση των χωρών μας και της περιοχής μας σε επικίνδυνες περιπέτειες. Πιστεύω ότι το πρόβλημα είναι ακόμη πιο σημαντικό ακριβώς ενόψει της διεύρυνσης, διότι εντάσσονται χώρες που έχουν νέες εμπειρίες, εντάσσονται χώρες που έχουν περισσότερο από ποτέ ανάγκη συγκεκριμένων κανόνων.
<P>
Λοιπόν, αυτοί οι συγκεκριμένοι κανόνες στην Ευρώπη δεν υπάρχουν. Η Επιτροπή είχε, ήδη από τη δεκαετία του ' 90, αρχίσει και διατυπώσει τις πρώτες προτάσεις οδηγιών, το Ευρωπαϊκό Κοινοβούλιο έχει αναφερθεί και αυτό επανειλημμένα σ' αυτές τις ιδέες, αλλά φαίνεται ότι τα πάντα έχουν σταματήσει. Αντίθετα φαίνεται να υπάρχει μια ιδέα που κυκλοφορεί και που εγώ θεωρώ επικίνδυνη: ότι ο διεθνής ανταγωνισμός, ιδιαίτερα ο αμερικανικός, πρέπει να ενθαρρύνει περισσότερο τις συγκεντρώσεις παρά τον πλουραλισμό. Αν είναι έτσι, σας λέω ότι είναι ένα μεγάλο λάθος. Το ύψιστο αγαθό, το μέγιστο αγαθό είναι η δημοκρατία. Ζητώ από το Ευρωπαϊκό Κοινοβούλιο και την Επιτροπή να επανέλθουν σε αυτό το θέμα και να καταλήξουν γρήγορα σε μία σχετική οδηγία.

<SPEAKER ID=167 LANGUAGE="FR" NAME="Gollnisch">
Κύριε Πρόεδρε, είχα προετοιμάσει μια αγόρευση την οποία προτίμησα να μην εκφωνήσω αφού άκουσα τον κ. Michel. Ο ίδιος δεν βρίσκεται πια στην αίθουσα, είμαι σίγουρος, όμως, ότι η κ. Neyts θα τον ενημερώσει σχετικά. Να λοιπόν τι ήθελα να του πω.
<P>
Δεν αισθάνεστε κάπως άβολα, κύριε Michel; Μας μιλήσατε μόλις τώρα για τα ανθρώπινα δικαιώματα στον κόσμο; Εκπροσωπείτε μια κυβέρνηση η οποία μόλις απέτυχε δικαστικά να απαγορεύσει αυθαίρετα έναν από τους πλέον σημαντικούς πολιτικούς σχηματισμούς της χώρας σας: τη "φλαμανδική συσπείρωση" , της οποίας οι επικεφαλής δεν έκαναν τίποτε άλλο από το να παρουσιαστούν νόμιμα στις εκλογές.
<P>
Στο Βέλγιο, ο υποτιθέμενος αντιρατσισμός - επικεφαλής του οποίου είναι ένας αποσχηματισθείς δομινικανός - χρηματοδοτείται απευθείας από το ιδιαίτερο γραφείο του πρωθυπουργού, και στόχος του είναι να προσπαθεί να φιμώσει την αντιπολίτευση. Στο Βέλγιο, όπως και αλλού, ταυτίζουμε με δόλιες προθέσεις το εθνικό αίσθημα με την ξενοφοβία και την ξενοφοβία με τον ρατσισμό. Κάνουμε λόγο για δίωξη των μειονοτήτων, αλλά αφήνουμε ορισμένες μειονότητες, εθνοτικές, δημόσιες ή άλλες, να διώκουν την πλειοψηφία των πολιτών.
<P>
Στο Βέλγιο, μυστικές ομάδες πίεσης - μασόνοι ή παιδεραστές κυρίως - σφετερίζονται εδώ και χρόνια την πραγματική εξουσία. Οι πολιτικές ή συνδικαλιστικές φεουδαρχικές κλίκες έχουν διαμοιράσει μεταξύ τους το κράτος, τα οικονομικά, τα μέσα ενημέρωσης, τα πανεπιστήμια, τη δικαιοσύνη. Το τάδε κόμμα δικαιούται τον δικό του εισαγγελέα, το δείνα τον δικό του δικαστή. Νέοι πολιτικοί σχηματισμοί δεν μπορούν να παρουσιαστούν στις εκλογές εάν δεν συλλέξουν υπογραφές και δεν υποστούν εκφοβισμό από την αστυνομία.
<P>
Ο κ. Michel ήρθε εδώ σαν τον Ταρτούφο του Μολιέρου: ροδαλός και ευτραφής, με φρέσκια επιδερμίδα και κόκκινα χείλη. Θα έπρεπε να κοκκινίζει από ντροπή, ή να γελά σαν τους μάντεις της αρχαίας Ρώμης που δεν τολμούσαν πια να πιστέψουν στην ίδια τους τη θρησκεία·
<P>
(Ο Πρόεδρος αφαιρεί το λόγο από τον ομιλητή)

<SPEAKER ID=168 NAME="Tannock">
Κύριε Πρόεδρε, τον προηγούμενο μήνα γίναμε μάρτυρες του αξιοσημείωτου θεάματος της Βουλγαρίας, πρώην κομμουνιστικής χώρας, η οποία εξέλεξε στην κυβέρνηση το κόμμα του οποίου ηγείται ο πρώην βασιλιάς της χώρας Συμεών ο 2ος, έχοντας απομακρύνει όλα τα νομικά εμπόδια για την είσοδό του, ενώ η χώρα ετοιμάζεται - τι ειρωνεία της τύχης - να γίνει μέλος της ΕΕ. Πάντοτε πίστευα ότι το μεγάλο όφελος της διεύρυνσης της ΕΕ προς ανατολάς θα είναι η παγίωση στις εν λόγω χώρες ενός κλίματος ειρήνης, ευημερίας και θεσμικού σεβασμού για τη δημοκρατία και τα θεμελιώδη ανθρώπινα δικαιώματα. Ωστόσο, ας σκεφθούμε για λίγο τον άτυχο ιταλό εξάδελφό του Συμεών, τον πρίγκιπα Βίκτορα Εμμανουήλ της Σαβοΐας, και τον γιο του Φιλιβέρτο, στους οποίους όχι μόνο απαγορεύεται να θέσουν υποψηφιότητα για δημόσιο αξίωμα στη χώρα τους, η οποία, σε αντίθεση με τη Βουλγαρία, αποτελεί ιδρυτικό μέλος της ΕΕ, αλλά από την παιδική τους ηλικία τρέφουν το όνειρο να τους επιτραπεί η είσοδος στην επικράτεια της χώρας της οποίας είναι πολίτες λόγω γέννησης και καταγωγής.
<P>
Κατά το παρελθόν, έχω εκφράσει την ανησυχία μου ενώπιον του Σώματος για το Χάρτη των Θεμελιωδών Δικαιωμάτων όσον αφορά την απόπειρα να καταστούν δεσμευτικά τα νέα διαφιλονικούμενα κοινωνικά και οικονομικά δικαιώματα που περιέχει, έναντι των αστικών και πολιτικών δικαιωμάτων που έχουν καθιερωθεί στην αξιοσέβαστη Ευρωπαϊκή Σύμβαση Ανθρωπίνων Δικαιωμάτων του 1950. Το δικαίωμα της ελεύθερης μετακίνησης και εγκατάστασης που προβλέπει η Συνθήκη για την ΕΕ χαίρει επίσης παγκόσμιας υποστήριξης, αλλά παρά ταύτα παραβιάζεται τόσο ξεκάθαρα από το λεγόμενο 13ο μεταβατικό συνταγματικό άρθρο της Ιταλίας, το οποίο καταδικάζει τους άρρενες απογόνους του Οίκου της Σαβοΐας σε αιώνια εξορία από την ίδια τους τη χώρα.
<P>
Η Ιταλία δεν έχει το δικαίωμα να προβαίνει κατά παρέκκλιση σε διακρίσεις λόγω φύλου ή γέννησης όσον αφορά την ελευθερία μετακίνησης όλων των πολιτών της, παρά μόνον εάν απειλείται η δημόσια ασφάλεια ή υγεία. Είναι ειλικρινά κωμικό να νιώθει η Ιταλική Δημοκρατία ότι απειλείται από έναν ηλικιωμένο άνθρωπο και το γιο του που θέλουν να επιστρέψουν στην πατρίδα τους. Καλώ λοιπόν για μια ακόμα φορά το Σώμα να δείξει συμπάθεια και μη επιλεκτικό σεβασμό προς τα ανθρώπινα δικαιώματα και να υποστηρίξει μαζί μου την τροπολογία μου αριθ. 7 που καλεί το ιταλικό κοινοβούλιο να τιμήσει τη δέσμευση της τελευταίας ιταλικής κυβέρνησης να θέσει γρήγορα τέρμα σε αυτή τη βάρβαρη και ανώμαλη κατάσταση, και να ευθυγραμμίσει το σύνταγμα της χώρας με το δικαίωμα όλων των πολιτών της ΕΕ να μετακινούνται ελεύθερα στο εσωτερικό της Ένωσης. Επ' αυτού, συγχαίρω τον κ. Cornillet, για την έκθεσή του που αφορά έναν πολύ δύσκολο τομέα.

<SPEAKER ID=169 LANGUAGE="ES" NAME="Dνez Gonzαlez">
Κύριε Πρόεδρε, θέλω να αρχίσω συγχαίροντας τον κ. Wuori, όχι μόνο για την έκθεση και τις συστάσεις του, αλλά επειδή στην έκθεση αυτή μας υπενθυμίζει όλες τις βαρβαρότητες που εξακολουθούν να διαπράττονται στον κόσμο. Είναι κανόνας να χορηγούμε τη βοήθειά μας σε τρίτες χώρες, μόνο αν αυτές σέβονται τα ανθρώπινα δικαιώματα και, φυσικά, πρέπει να συνεχίσουμε να τις παροτρύνουμε σ' αυτό και να τις πιέζουμε να το επιτύχουν, αλλά, εφόσον δεν δείχνουμε τον ίδιο βαθμό απαίτησης και στις μεγάλες χώρες, δεν μπορούμε να θεωρούμε τον εαυτό μας παγκόσμιο διαιτητή στην υπεράσπιση των ανθρωπίνων δικαιωμάτων.
<P>
Απειλούμε καμιά φορά τις ΗΠΑ όταν εκτελούν κάποιον άνθρωπο, όταν δολοφονούν ένα ανθρώπινο ον βάσει νόμου. Ωστόσο, εκεί μένουν όλα, σε λιγότερο ή περισσότερο τρανταχτά λόγια, αλλά μόνο λόγια. Καταδικάζουν σε θάνατο ανήλικους, διανοητικά αναπήρους, μαύρους, ισπανόφωνους. εν κατακλείδι, τους φτωχότερους.
<P>
Στη δήλωση σχετικά με τη Σύνοδο Κορυφής του Γκέτεμποργκ ζητήσαμε ξανά από τις ΗΠΑ την καθιέρωση της αναστολής της θανατικής ποινής, εκφράσαμε ξανά τη θλίψη μας που συμπεριλαμβάνεται στο ομοσπονδιακό δίκαιό τους και που σε 38 από τις δικαιοδοσίες τους εκτελούνται πολίτες στο όνομα του νόμου. Πρέπει να ασκήσουμε ακόμη μεγαλύτερη πίεση. Υποθέσεις όπως του Joaquνn Josι Martνnez μας κάνουν να είμαστε περισσότερο αισιόδοξοι όσον αφορά την επιρροή των ευρωπαϊκών οργάνων και συγκεκριμένα του Κοινοβουλίου μας. Πρέπει να συνεχίσουμε να παλεύουμε για την υπεράσπιση και την επέκταση των αξιών του ευρωπαϊκού πολιτισμού. Χωρίς ελευθερία, χωρίς ανοχή, χωρίς σεβασμό των ανθρωπίνων δικαιωμάτων δεν υπάρχει τίποτα. Μία χώρα μπορεί να είναι μεγάλη οικονομική δύναμη, μπορεί ακόμη να προκαλεί τη ζήλια πολλών άλλων για τους πυραύλους της, την ισχύ της, την ικανότητά της να ασκεί βέτο, αλλά αν δεν σέβεται και δεν απαιτεί τον σεβασμό των ανθρωπίνων δικαιωμάτων, τότε είναι μια κοινωνία χωρίς αξίες, μία υπανάπτυκτη κοινωνία.
<P>
Σήμερα το πρωί ο Πρόεδρος Verhofstadt είπε ότι όταν η Ευρώπη μιλά και μιλά ομόφωνα, τότε εισακούγεται. Γι' αυτό, κυρίες και κύριοι, πρέπει να συνεχίσουμε να ασκούμε πιέσεις.
<P>
Επίσης, χθες ενώπιον της Επιτροπής Εξωτερικών Υποθέσεων, Ανθρωπίνων Δικαιωμάτων, Κοινής Ασφάλειας και Αμυντικής Πολιτικής, ο Πρόεδρος του Περού, Alejandro Toledo, μας υπενθύμισε ότι η δημοκρατία δεν έχει σύνορα και ότι τα ανθρώπινα δικαιώματα δεν έχουν χρώμα. Κυρίες και κύριοι, δεν πρέπει να έχουν ούτε καρνέ επιταγών.

<SPEAKER ID=170 NAME="Dybkjζr">
DA) Κύριε Πρόεδρε, θα ήθελα να ευχαριστήσω τους δύο εισηγητές για δύο έξοχες εκθέσεις. Είναι σωστό, όπως είπε μία από τους ομιλητές, η κ. Swiebel, ότι υπάρχει αλληλοεπικάλυψη μεταξύ τους, όμως δεν θεωρώ ότι έχει τόσο μεγάλη σημασία αυτό. Θεωρώ ότι μπορεί κανείς να πει ότι αλληλοσυμπληρώνονται, αλλά πάνω από όλα δημιουργούν μια ασύλληπτα καλή βάση για περαιτέρω συζήτηση στην Ευρώπη. Ο κ. Michel ανέφερε ότι υπάρχει μεγάλη απόσταση ανάμεσα στην ΕΕ και τους πολίτες και μίλησε για το παράδειγμα της Ιρλανδίας. Εγώ είμαι από τη Δανία και εκεί μπορεί κανείς να καταλάβει καλά τι εξέφραζε το δημοψήφισμα στην Ιρλανδία, αλλά η κατάσταση είναι η ίδια και σε άλλα κράτη, όπου δεν διεξάγονται δημοψηφίσματα. Δεν πιστεύω ότι θα μπορούσαμε επ' ουδενί να είχαμε καταφέρει να υλοποιήσουμε λόγου χάρη την ευρωπαϊκή νομισματική ένωση εάν είχε γίνει δημοψήφισμα στη Γερμανία. Θα είχε ξεκάθαρα δείξει ότι οι Γερμανοί ήταν κατά.
<P>
Οπότε όλοι μας βρισκόμαστε αντιμέτωποι με το ίδιο πρόβλημα, και αυτό υπογραμμίζεται φυσικά και από το γεγονός ότι σε αυτήν εδώ τη συνέλευση και σε όλες τις συνελεύσεις συνεχίζουμε να λέμε ότι υπάρχουν πολλά που πρέπει να αλλάξουν, ότι από δημοκρατία δεν πάμε καλά, κτλ. Όμως θα μπορούσαμε να χρησιμοποιήσουμε τις δύο συγκεκριμένες εκθέσεις για να πούμε ότι στην πραγματικότητα υπάρχει κάτι που είναι πολύ καλό στην Ευρώπη. Είναι πραγματικά κάτι που λειτουργεί άψογα στην Ευρώπη. Πετύχαμε να διατυπώσουμε ορισμένες δέσμες αξιών, επί των οποίων συμφωνούν μέχρι τώρα δεκαπέντε κράτη. Ίσως 27 κράτη μετά τη διεύρυνση. Πού στον κόσμο έχει κατορθωθεί κάτι τέτοιο; Πουθενά. Θεωρώ ότι είναι απίστευτα καλή ιδέα που ο κ. Cornillet πήρε τον χάρτη ως αφετηρία, διότι προσφέρει πραγματικά έναν πολύ καλό πήχη για το πώς προχωρεί η ανάπτυξη των ανθρώπινων δικαιωμάτων εδώ στην Ευρώπη. Θεωρώ ότι ο χάρτης μπορεί να χρησιμοποιηθεί ως δείκτης της ανάπτυξης και εάν ελέγχουμε τον χάρτη τακτικά, μια φορά τον χρόνο, θα μπορούμε να αποκτήσουμε μια εικόνα της ανάπτυξης αυτής.

<SPEAKER ID=171 NAME="Schroedter">
Κύριε Πρόεδρε, η έκθεση του συναδέλφου μας Matti Wuori έδειξε, ότι ο πολιτικός αγώνας κατά της βιαίας λογοκρισίας πρέπει να γίνει κοινή δράση της ευρωπαϊκής εξωτερικής πολιτικής. Η ελευθερία του λόγου και η ανεξάρτητη δημοσιογραφία είναι η ραχοκοκαλιά της δημοκρατίας. Είναι λοιπόν σημαντικό να αναγνωριστεί αυτή η πληροφορία ως ελευθερία του λόγου, ως βασική προϋπόθεση για τα ατομικά δικαιώματα, για συλλογικά και κοινωνικά θεμελιώδη δικαιώματα. Μπορούμε να το επιβάλουμε μόνο όταν εξαλειφθεί η βίαια λογοκρισία. Είναι αλήθεια ότι πολλοί δημοσιογράφοι διακινδυνεύουν τη ζωή και την ελευθερία τους για να εξασφαλίσουν το δικαίωμα πληροφόρησης του πληθυσμού.
<P>
Τι κάνει λοιπόν η Ένωση;»
<P>
Διατηρεί εκτεταμένες εταιρικές σχέσεις με χώρες, στις οποίες εξακολουθεί να ασκείται λογοκρισία και είναι εξαιρετικά σημαντικό να χρησιμοποιείται αυτό το γεγονός στις συμφωνίες εταιρικής σχέσης και συνεργασίας και στις διασκέψεις κορυφής, που πραγματοποιούνται για αυτό το σκοπό, και να καταστεί κεντρικό πολιτικό θέμα στις διασκέψεις κορυφής στη Ρωσία, την Ουκρανία, την Αρμενία και το Αζερμπαϊτζάν και όχι υποσημείωση. Ρωτώ λοιπόν το Συμβούλιο και την Επιτροπή, αν είναι πρόθυμοι να καθιερώσουν το θέμα της λογοκρισίας του Τύπου στην ευρωπαϊκή πολιτική, για να μπορέσει να δοθεί έτσι η δυνατότητα να αναπτυχθούν τα θεμελιώδη δικαιώματα, τα ανθρώπινα δικαιώματα, τα κοινωνικά και συλλογικά δικαιώματα.

<SPEAKER ID=172 NAME="Αλαβάνος">
Κύριε Πρόεδρε, ήταν πολύ καλή η εισήγηση, πολύ καλή η ομιλία του Υπουργού του Βελγίου, πολύ καλές οι ομιλίες των Επιτρόπων Patten και Vitorino. Όμως, υπάρχει ένα πρόβλημα. Στην πολιτική για τα ανθρώπινα δικαιώματα της Ευρωπαϊκής Ένωσης υπάρχει μια σχιζοφρένεια: ενώ στις εκθέσεις ιδεών, στις προθέσεις και τις διακηρύξεις παίρνουμε άριστα δέκα, στην εφαρμογή δεν περνάμε τη βάση και δείχνουμε και δειλία. Μεγάλη δειλία. Μπορούμε και διεκδικούμε και απαιτούμε από τη Μολδαβία, τη Λεττονία, τη Λιθουανία, από κάποια αφρικανικά κράτη, από κάποιες πρώην αποικίες της Κεντρικής Αμερικής, όταν όμως είδαμε τον κ. Μπους, ποιος είπε, ποιος μίλησε για τη θανατική καταδίκη; Ο κ. Schroeder; O κ. Blair; O κ. Chirac; O κ. Jospin; Kανείς δεν μίλησε! Και αυτή η ανάγκη ρεαλισμού διαπερνάει όλες τις θέσεις μας, ακόμη και αυτή την έκθεση. Και ενώ ο κ. Wuori έχει κάνει μια εξαιρετική έκθεση, εγώ θέλω να τον ρωτήσω: γιατί η τροπολογία 10 κ. Wuori; Γιατί να βγάλουμε από το κείμενο, όσον αφορά την Τουρκία, ότι είναι ανάγκη να γυρίσουν οι Κούρδοι ή να εφαρμόσει για το Κυπριακό την απόφαση του Ευρωπαϊκού Δικαστηρίου; Τί άλλαξε;

<SPEAKER ID=173 NAME="Cappato">
Κύριε Πρόεδρε, οι ιταλοί ριζοσπάστες του Καταλόγου Bonino υποστηρίζουν την πρόταση του εισηγητή κ. Cornillet να ενισχυθεί και από νομική άποψη η αξία της έκθεσης του Κοινοβουλίου για τα ανθρώπινα δικαιώματα, μεταξύ άλλων και γιατί εμείς θα θέλαμε επιτέλους να έχουμε ένα βήμα όπου να καταγγέλλουμε, να αναφέρουμε και να τεκμηριώνουμε απίστευτα πράγματα επί των οποίων σχεδόν κανείς από εσάς δε γνωρίζει τίποτα.
<P>
Θα θέλαμε να μπορούμε να αναφέρουμε δημοψηφίσματα, που στην Ιταλία μας τα αρνήθηκαν παρανόμως και τα οποία αφορούσαν θεμελιώδη θέματα για τους ιταλούς πολίτες, θα θέλαμε να μπορούμε να αναφέρουμε δημοψηφίσματα που υπερψηφίστηκαν και κερδήθηκαν από δεκάδες εκατομμύρια εκλογείς, αλλά προδόθηκαν μερικούς μήνες μετά από το ιταλικό κοινοβούλιο, θα θέλαμε να μπορούσαμε να αναφέρουμε εκλογικούς καταλόγους που παρουσιάσθηκαν παράνομα στις εκλογές της χώρας μας και παράνομα έγιναν δεκτοί, θα θέλαμε να μπορούσαμε να αναφέρουμε μία προεκλογική εκστρατεία που απέκλεισε παράνομα ορισμένα θέματα, κόμματα, κινήματα, πολιτικές και προτάσεις από τη δυνατότητα επιλογής του ιταλού εκλογέα, θα θέλαμε να μπορούμε να τα αναφέρουμε όλα αυτά.
<P>
Ένα αληθινό βήμα για την προστασία των δικαιωμάτων του ανθρώπου και των αστικών και πολιτικών δικαιωμάτων των ευρωπαίων πολιτών δεν υπάρχει. Πιστεύουμε ότι η δημοκρατία διατρέχει κίνδυνο, όχι μόνο στο εξωτερικό της Ένωσης, όχι μόνο στην Ιταλία, αλλά στην Ένωση στο σύνολό της· πιστεύουμε ότι και η ίδια η Ευρωπαϊκή Ένωση λόγω των θεσμικών της μηχανισμών, λόγω της μη σωστής κατανομής των εξουσιών, είναι ένας θεσμός όλο και περισσότερο α-δημοκρατικός, αν όχι αντι-δημοκρατικός.
<P>
Ζητάμε ένα βήμα όπου θα είναι δυνατό να μιλάμε για όλα αυτά. Υπάρχει μια επιτροπή ·
<P>
(Ο Πρόεδρος διακόπτει τον ομιλητή)

<SPEAKER ID=174 NAME="Hernαndez Mollar">
ES) Κύριε Πρόεδρε, βρισκόμαστε ενώπιον μίας καινοτομικής έκθεσης του κ. Cornillet, η οποία, όπως ο ίδιος ο εισηγητής αναγνωρίζει, είναι περιορισμένη και ατελής λόγω της έλλειψης μέσων, που προσπάθησε να παράσχει ο ίδιος με προσωπική του προσπάθεια, κάτι που αξίζει αναγνώρισης.
<P>
Είναι δύσκολο να αναλύσουμε το τι συμβαίνει σε κάθε κράτος μέλος και, προπαντός, να γνωρίζουμε τα γεγονότα και τις περιστάσεις που επηρεάζουν την κάθε χώρα υπό το φως του νέου πρόσφατου Χάρτη των Θεμελιωδών Δικαιωμάτων μας και, συνεπώς, πρέπει να συνεχίσουμε εμβαθύνοντας στη διαδικασία.
<P>
Σας ευχαριστώ ανοιχτά για την ευαισθησία που επιδείξατε ενώπιον της κατάφωρης παραβίασης ενός εκ των πλέον θεμελιωδών δικαιωμάτων που έχει ο άνθρωπος, το δικαίωμα στη ζωή, το οποίο, μαζί με τις ελευθερίες έκφρασης και κυκλοφορίας, η ΕΤΑ παραβιάζει επίμονα σε ένα τμήμα της ευρωπαϊκής επικράτειας, τη Χώρα των Βάσκων, και σε ολόκληρη την Ισπανία. Δυστυχώς, η τρομοκρατία κρίθηκε άξια ιδιαίτερης μνείας με μία νέα παράγραφο που αναφέρεται στο δικαίωμα στη ζωή και στην εντατικοποίηση της καταπολέμησης της τρομοκρατίας, με το πλήθος των νομικών μέσων που παρείχε η Σύνοδος Κορυφής του Τάμπερε για την καταπολέμησή της, όπως επί παραδείγματι το ένταλμα έρευνας και σύλληψης που επεξεργαζόμαστε αυτόν τον καιρό.
<P>
Μία άλλη πτυχή, για την οποία θα πρέπει να προβληματιστεί ιδιαίτερα η Ομάδα του Ευρωπαϊκού Σοσιαλιστικού Κόμματος, διότι δεν εφαρμόζεται ούτε καν εκεί όπου οι κυβερνήσεις ανήκουν στο δικό της χρώμα, είναι εκείνη που μνημονεύεται στα σημεία 119 και 120, όπου αναγνωρίζεται το δικαίωμα ψήφου για τους πολίτες τρίτων χωρών όχι μόνο στις δημοτικές εκλογές, αλλά και στις ευρωπαϊκές.
<P>
Κυρίες και κύριοι, ας μην αρχίσουμε το σπίτι από τη σκεπή. Όταν ακόμη δεν έχουμε μπορέσει να θέσουμε τα θεμέλια μιας πραγματικής ενσωμάτωσης, η οποία περνά από την εκπαίδευση, τη στέγη, την υγειονομική περίθαλψη και τον αμοιβαίο σεβασμό των πολιτιστικών μας παραδόσεων, έχουμε ακόμη πάρα πολλά να κάνουμε στον τομέα της μετανάστευσης και του ασύλου. Και οι ψευδείς δημαγωγίες απλώς δυσχεραίνουν την ανεύρεση λύσης σε ένα πρόβλημα τόσο σοβαρό όπως αυτό.

<SPEAKER ID=175 LANGUAGE="ES" NAME="Terrσn i Cusν">
Κύριε Πρόεδρε, καταρχάς θα ήθελα να επισημάνω ότι κατά τη γνώμη μου δεν είναι σκόπιμο να διεξάγεται σε αυτό το Σώμα μία κοινή συζήτηση σχετικά με την κατάσταση των ανθρωπίνων δικαιωμάτων στον κόσμο και στην Ευρωπαϊκή Ένωση. Η Ομάδα μου το είπε στη Διάσκεψη των Προέδρων και είχε μόνο την υποστήριξη της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βόρειων Χωρών.
<P>
Επιπλέον, κύριε Πρόεδρε, θα ήθελα να σας επισημάνω και να σας παρακαλέσω να σημειώσετε ότι μου φαίνεται απίστευτο που οργανώνουμε τη συζήτηση κατ' αυτόν τον τρόπο, διότι φαίνεται να είναι περισσότερο σημαντικά για εμάς τα ανθρώπινα δικαιώματα στον κόσμο παρά στην Ευρωπαϊκή Ένωση. Οι συγκρίσεις είναι απεχθείς και δεν αναφέρομαι στα θύματα της έλλειψης σεβασμού των ανθρωπίνων δικαιωμάτων, αλλά πρέπει να ασχοληθούμε περισσότερο με την υλοποίηση όσων περνούν αποκλειστικά από τα χέρια μας. Θα ήθελα να πω στον κ. Cornillet ότι τον ευχαριστώ ειλικρινά για την προσπάθεια και το έργο του και του ζητώ να εξετάσει τη δυνατότητα να αναζητήσουμε όλοι μαζί εντός των επόμενων μηνών, βάσει της πείρας του, ψύχραιμα και ήρεμα, μία μέθοδο που θα μας επιτρέψει να εργαστούμε στο μέλλον λαμβάνοντας υπόψη την εξαιρετικά πολύτιμη πείρα του.
<P>
Η πείρα του υπήρξε πολύτιμη γιατί αυτός είναι ο πρώτος χρόνος που καταρτίζουμε αυτή την έκθεση, έπειτα από την διακήρυξη του Χάρτη των Θεμελιωδών Δικαιωμάτων. Θα ήθελα, κύριε Cornillet, να το λάβετε αυτό υπόψη.
<P>
Θα χρησιμοποιήσω τα τελευταία δευτερόλεπτα του χρόνου ομιλίας μου για να μιλήσω, όχι πια για μεθόδους, αλλά για περιεχόμενα. Κύριε Pirker, κύριε Hernαndez Mollar, δεν θέλουμε να προωθήσουμε μία κοινή πολιτική για τη μετανάστευση. Θέλουμε απλώς να ληφθεί υπόψη ότι στην έκθεση του κ. Cornillet φαίνεται σαφώς ότι εκείνοι που πλήττονται περισσότερο από την καταπάτηση των ανθρωπίνων δικαιωμάτων είναι οι μειονότητες και ιδιαίτερα οι αιτούντες άσυλο και οι μετανάστες. Αν η επιδείνωση της κατάστασης των ανθρωπίνων δικαιωμάτων κατευθύνεται προς τα εκεί, οι λύσεις και τα συμπεράσματα στα οποία θα πρέπει να προχωρήσουμε θα πρέπει να οδεύουν προς την ίδια κατεύθυνση. Αυτό ζητούμε.

<SPEAKER ID=176 NAME="Van den Bos">
 - (NL) Κύριε Πρόεδρε, όποιος νομίζει ότι το απαρτχάιντ έχει εξαλειφθεί, κάνει λάθος. Εξακολουθεί να υπάρχει, βεβαίως, ως σύστημα των καστών στην Ινδία και στις γειτονικές χώρες. Η ευρωπαϊκή πολιτική για τα ανθρώπινα δικαιώματα μέχρι τώρα, ορθά, καταδίκασε αυτή την έντονη αδικία. Στην Ινδία, οι συστηματικές διακρίσεις έχουν βαθιές ιστορικές ρίζες και είναι πλήρως ενσωματωμένες στο κοινωνικό σύστημα.
<P>
Εκατόν εξήντα εκατομμύρια άνθρωποι από τη χαμηλότερη κάστα βρίσκονται εγκλωβισμένοι στα υπόγεια της πολιτιστικής και θρησκευτικής παράδοσης. Υπάρχει νομοθεσία εναντίον του συστήματος, αλλά η πρακτική της κοινωνίας δεν επηρεάζεται από αυτή. Ένας dalit ή ανέγγιχτος δεν έχει καμία ελπίδα, ήδη από τη γέννησή του, και είναι καταδικασμένος σε δια βίου ταπεινώσεις και μία ύπαρξη στα περιθώρια της κοινωνίας.
<P>
Οι Dalit αποτελούν αντικείμενο κακομεταχείρισης καθημερινά από την υψηλότερη κάστα. Οι γυναίκες βιάζονται και κανένας δεν μπορεί να τους δώσει δίκιο. Γίνεται λόγος για συστηματική ανισοτιμία των καστών. Για κοινωνική κινητικότητα, ένα από τα χαρακτηριστικά μιας πραγματικής δημοκρατίας, δεν γίνεται απολύτως κανένας λόγος. Η Ινδία δεν είναι μόνο η μεγαλύτερη, αλλά και η περισσότερο αντιδημοκρατική, δημοκρατία του κόσμου. Δεν υφίσταται απολύτως καμία πολιτιστική ή θρησκευτική νομιμοποίηση για τη διαρθρωτική παραβίαση των καθολικών δικαιωμάτων. Στην ίδια την Ινδία αρχίζει να συνειδητοποιείται αργά ο απάνθρωπος χαρακτήρας της κοινωνίας, αλλά υπάρχει μεγάλη έλλειψη βούλησης για αλλαγή εκ μέρους των ανθρώπων, οι οποίοι ευνοούνται από αυτό. Το σύστημα των καστών αποτελεί μία πολιτισμικά βαθιά χαραγμένη μορφή της πολιτικής και οικονομικής εκμετάλλευσης. Πρέπει να αρχίσει μία μαζική εκστρατεία συνειδητοποίησης και η Ευρώπη πρέπει αυτή τη βαριά μορφή φυλετικών διακρίσεων να τη θέσει στη διεθνή ημερήσια διάταξη, αρχής γενομένης από την επερχόμενη παγκόσμια διάσκεψη για τον ρατσισμό στο Durban.
<P>
Δεν είναι εύκολο καθήκον, αλλά πρέπει να είμαστε θαρραλέοι, είπε ο κ. Michel πριν εξαφανιστεί. Δεν πρέπει να κάνουμε σαν όλο το σύστημα των καστών να ήταν ανέγγιχτο. Το απαρτχάιντ είναι αμετάλλακτο, μόνο εάν εμείς παραιτηθούμε και δεν πρέπει να το κάνουμε αυτό.
<P>
Θα επιθυμούσα να ακούσω τις αντιδράσεις της Επιτροπής και του Συμβουλίου.

<SPEAKER ID=177 LANGUAGE="FR" NAME="Boumediene-Thiery">
Αγαπητοί συνάδελφοι, αν και η έγκριση του Χάρτη των Θεμελιωδών Δικαιωμάτων, πέρυσι στη Νίκαια, συνιστά πρόοδο για τα ανθρώπινα δικαιώματα στην Ευρωπαϊκή Ένωση, δεν αποτελεί πάρα το ελάχιστο δυνατό εχέγγυο προστασίας που δικαιούνται όλοι οι πολίτες. Δυστυχώς, είναι ακόμη ανεπαρκής απέναντι στη δύσκολη θέση εκατομμυρίων ανθρώπων, προσφύγων, μεταναστών ή ανθρώπων χωρίς επίσημα έγγραφα, ιδίως έναντι των γυναικών και των παιδιών. Τα ευρωπαϊκά ή μη ευρωπαϊκά κράτη ποτέ δεν κλήθηκαν να επανέλθουν στην τάξη ή δεν καταδικάστηκαν για τις παραβιάσεις που έχουν διαπράξει. Αυτό αποδεικνύουν οι εκθέσεις που έχουμε σήμερα ενώπιόν μας: όσο καλές κι αν είναι, γεγονός για το οποίο ευχαριστούμε τους εισηγητές, αρκούνται απλώς στην καταγραφή των πολυάριθμων περιπτώσεων στις οποίες η κατάσταση των θεμελιωδών δικαιωμάτων εμπνέει ανησυχίες.
<P>
Τα ανθρώπινα δικαιώματα και οι θεμελιώδεις ελευθερίες είναι παγκόσμια και αδιαίρετα. Δεν πρέπει να περιορίζονται από σύνορα, εθνικότητα ή φύλο. Αυτό οφείλουμε να το επιβεβαιώσουμε εκ νέου δυνατά και καθαρά. Τα εν λόγω δικαιώματα θα αποκτήσουν σάρκα και οστά μόνον όταν όλοι οι πολίτες συνειδητοποιήσουν την ύπαρξή τους, και έχουν εμπιστοσύνη σε αυτούς που εγγυώνται την εφαρμογή και την τήρησή τους. Κατά συνέπεια, οφείλουμε να τα προβάλουμε, αλλά και να τα καταστήσουμε ορατά και προσβάσιμα σε όλους. Για να είναι ο διάλογος εποικοδομητικός, πρέπει να συμμετέχουν όλοι οι φορείς τους οποίους αφορά η αναγνώριση, η προαγωγή και η προάσπιση των θεμελιωδών δικαιωμάτων, και συγκεκριμένα όσοι είναι πιο κοντά στους πολίτες που βρίσκονται σε μειονεκτικότερη θέση, που είναι θύματα διακρίσεων.
<P>
Ένας άλλος καίριος παράγοντας αφορά την επικύρωση των διεθνών εργαλείων και την προσέγγισή τους στην καθημερινή ζωή: το δικαίωμα ελεύθερης κυκλοφορίας, οικογενειακής ζωής, ιδιότητας του πολίτη. Όλες ανεξαρτήτως οι κοινωνίες χρειάζονται ειρηνικές συνθήκες για να μπορέσουν να αναπτυχθούν. Ειρήνη δεν μπορεί να υπάρξει χωρίς δικαιοσύνη. Πέρα από τις γενικότητες που λέγονται σχετικά με τα ανθρώπινα δικαιώματα, τίποτε δεν θα επιτευχθεί εάν δεν υπάρξει πολιτική βούληση ώστε όλοι οι άνδρες και οι γυναίκες που συμμετέχουν στην ευημερία και στην οικοδόμηση της Ευρώπης και είναι πολίτες της Ένωσης να απολαμβάνουν ίσα δικαιώματα.
<P>
Αντί να συζητούμε συνεχώς για τις δομές τις οποίες θα πρέπει να αποκτήσει το Ευρωπαϊκό Κοινοβούλιο στο μέλλον, καλό θα ήταν να αναζητήσουμε τα μέσα που θα μας εξασφαλίσουν το σεβασμό των ανθρωπίνων δικαιωμάτων και των θεμελιωδών ελευθεριών, όπου εντάσσονται τα κοινωνικά και πολιτικά δικαιώματα, καθώς χωρίς αυτά, οι αρχές του κράτους δικαίου και της δημοκρατίας θα είναι κενές νοήματος.

<SPEAKER ID=178 NAME="Manisco">
Κύριε Πρόεδρε, δεν μπορώ να μην υπογραμμίσω τις θετικές πλευρές των εκθέσεων Wuori και Cornillet για τα ανθρώπινα δικαιώματα στον κόσμο, και αυτό για διάφορους λόγους: πρώτα απ' όλα την αναφορά της ρήτρας για τα ανθρώπινα δικαιώματα στη σύναψη εμπορικών ή άλλων συμφωνιών και, κατόπιν, για την αίτηση, που έχει διατυπωθεί επανειλημμένα και στο παρελθόν, ενός πιο αυστηρού ελέγχου, από πλευράς του Ευρωπαϊκού Κοινοβουλίου, του συντονισμένου και συνεκτικού ελέγχου των κοινοτικών επεμβάσεων σε θέματα παραβίασης των δικαιωμάτων.
<P>
Πρέπει όμως να υπογραμμίσω μια αξιοσημείωτη αοριστία και ασάφεια, ιδίως στην έκθεση του κ. Cornillet, όσον αφορά την παραβίαση των δικαιωμάτων σε διάφορες χώρες, ιδιαίτερα όταν το ζήτημα είναι αμφιλεγόμενο και δεν συνοδεύεται από τον προσδιορισμό των ενόχων κυβερνήσεων. Δεν θα ήθελα σε αυτή την Αίθουσα να τεθεί ξανά η αγχώδης ερώτηση μήπως για να δράσουμε με ηθική σθεναρότητα αρκεί να μην δοκιμάζονται οι δικές μας αξίες και οι πολιτικοί μας δεσμοί.

<SPEAKER ID=179 NAME="Coelho">
Κύριε Πρόεδρε, είναι ορθό να αρχίσω συγχαίροντας τον κ. Cornillet για την εξαίρετη έκθεση που μας υπέβαλε. Υπήρξα μάρτυρας, στην Επιτροπή Ελευθεριών και Δικαιωμάτων των Πολιτών, της αφοσίωσης, της εργασίας και της ποιότητας που χαρακτήρισαν την εκπόνηση της έκθεσης αυτής, τόσο στη δομή όσο και στο περιεχόμενό της. Ο σεβασμός των ανθρωπίνων δικαιωμάτων αποτελεί απαίτηση του πολιτισμού μας που οφείλουμε να καταξιώσουμε και να παραδώσουμε στις μελλοντικές γενεές, χωρίς κανενός είδους διάκριση με βάση τη φυλή, το χρώμα, το φύλο, τη γλώσσα, τη θρησκεία, τη δημόσια άποψη ή άλλες πεποιθήσεις, την εθνική ή κοινωνική προέλευση. Η έγκριση του Χάρτη των Θεμελιωδών Δικαιωμάτων από το Ευρωπαϊκό Κοινοβούλιο και η διακήρυξή του στη Νίκαια είχαν καινοτόμο χαρακτήρα, καθιστώντας τον κείμενο αναφοράς σχετικά με τα ανθρώπινα δικαιώματα. Εναπόκειται τώρα στο Ευρωπαϊκό Κοινοβούλιο, σε συνεργασία με τα εθνικά κοινοβούλια, να μεριμνήσει για το σεβασμό των θεμελιωδών δικαιωμάτων εκ μέρους των κρατών μελών και των ίδιων των ευρωπαϊκών θεσμικών οργάνων.
<P>
Η έκθεση Comillet ακολουθεί τη διάρθρωση του Χάρτη, διαιρώντας τα θεμελιώδη δικαιώματα σε έξι χωριστά κεφάλαια, όπως επίσης υπογράμμισε, και ορθά, ο Επίτροπος κ. Vitorino. Πρώτο, ο σεβασμός της ανθρώπινης αξιοπρέπειας με την επιβεβαίωση του δικαιώματος στη ζωή, ιδίως εντείνοντας τον αγώνα κατά της τρομοκρατίας, την απαγόρευση των βασανιστηρίων και της απάνθρωπης μεταχείρισης, την απαγόρευση της δουλείας και της καταναγκαστικής εργασίας.
<P>

<P>
Δεύτερο, οι ελευθερίες και ιδίως με την προστασία της ιδιωτικής ζωής και των δεδομένων προσωπικού χαρακτήρα - ελπίζω ότι τόσο η Κοινότητα όσο και τα κράτη μέλη θα υιοθετήσουν τα απαραίτητα μέτρα για να προστατέψουν τους πολίτες από την εισβολή των συστημάτων παρακολούθησης των επικοινωνιών εκτός νομίμου πλαισίου, όπως το σύστημα Echelon - ο σεβασμός της ελευθερίας της σκέψης, της συνείδησης και της θρησκείας, ο σεβασμός της ελευθερίας μεταξύ των πολιτών, η αλληλεγγύη με τα άτομα σε κατάσταση φτώχειας, η ενίσχυση της ευρωπαϊκής ιθαγένειας και η δικαιοσύνη, που περνά από την επιτάχυνση των δικαστικών διαδικασιών. Η βραδύτητα της δικαιοσύνης αποτελεί από μόνη της παράγοντα αδικίας: με τη μη έγκαιρη επίλυση των προβλημάτων που υποβάλλονται στη δικαιοσύνη, γενικεύεται το αίσθημα ατιμωρησίας. Η χώρα μου, η Πορτογαλία, δεν αποτελεί εξαίρεση στο σημείο αυτό, καθώς παρουσιάζει απαράδεκτα επίπεδα καθυστέρησης στην απονομή δικαιοσύνης. Από αυτή την άποψη, η Ευρώπη μας οφείλει να είναι υποδειγματική, να αποτελεί παράδειγμα.

<SPEAKER ID=180 LANGUAGE="FR" NAME="Roure">
Το Ευρωπαϊκό Κοινοβούλιο διαδραματίζει ουσιαστικό ρόλο στο σχεδιασμό και στην υλοποίηση της πολιτικής της Ένωσης στον τομέα των ανθρωπίνων δικαιωμάτων. Η επιρροή του στην τροποποίηση των συνθηκών προς αυτή την κατεύθυνση είναι ολοένα και πιο εμφανής. Οφείλουμε, επομένως, να επικεντρωνόμαστε με μεγάλη προσοχή στην κατάσταση των δικαιωμάτων του ανθρώπου στα κράτη μέλη, όταν αποκαλύπτονται τα κενά των συστημάτων μας. Στην πόλη μου, την Λυών, έρχομαι καθημερινά αντιμέτωπη, πολύ συγκεκριμένα, με τα βάσανα των προσφύγων και με την εμπορία ανθρώπινων όντων, κυρίως δε με την εμπορία γυναικών. Οφείλουμε λοιπόν να εναρμονίσουμε τις νομοθεσίες μας και να υιοθετήσουμε ένα δεσμευτικό νομικό όργανο που θα εγγυάται την ουσιαστική προστασία των θυμάτων της εμπορίας ανθρώπινων όντων. Θα πρέπει να μπορούμε να προβαίνουμε χωρίς δυσκολία στην έκδοση των εμπόρων ανθρώπινων όντων και στην κατάσχεση των προσόδων από τις εγκληματικές τους δραστηριότητες, ώστε να χρηματοδοτείται με τους πόρους αυτούς ένα ευρωπαϊκό ταμείο αποζημίωσης των θυμάτων. Θα πρέπει να μπορούμε να χορηγούμε προσωρινή άδεια παραμονής για ανθρωπιστικούς λόγους στα θύματα της εμπορίας ανθρώπινων όντων και της οικιακής δουλείας και να διασφαλίζουμε ευθύς εξαρχής νομική συνδρομή και ιατρική περίθαλψη και, εάν χρειάζεται, διερμηνέα, στα άτομα που συλλαμβάνονται και κρατούνται σε αστυνομικά τμήματα. Θα πρέπει να μεριμνήσουμε για την μεγαλύτερη προστασία των μη συνοδευόμενων ανηλίκων, περιλαμβανομένης της αρωγής, το ταχύτερο δυνατόν, ενός κηδεμόνα ή ενός νομικού συμβούλου.
<P>
Πάντως, κάνω έκκληση για κάποια συνοχή στο Κοινοβούλιο. Εάν η κοινοτική πολιτική στον τομέα της μετανάστευσης, η οποία αποτελεί αντικείμενο έκθεσης που εξετάζεται επί του παρόντος στο πλαίσιο επιτροπής, στηρίζεται αποκλειστικά στα εγωιστικά οικονομικά συμφέροντα των ευρωπαϊκών χωρών, δεν θα μπορέσει να αποτελέσει ουσιαστική εγγύηση για όλα τα θεμελιώδη δικαιώματα που προασπιζόμαστε σήμερα.

<SPEAKER ID=181 NAME="Buitenweg">
 - (NL) Κύριε Πρόεδρε, ο Ευρωπαϊκός Χάρτης των Θεμελιωδών Δικαιωμάτων απέκτησε περισσότερο ενδιαφέρον εξαιτίας της πρότασης του εισηγητή για τον έλεγχο της κατάστασης των θεμελιωδών δικαιωμάτων στην Ένωση. Αν και ο Χάρτης θα έχει άμεση σχέση με τη λειτουργία της Ένωσης, επομένως των θεσμικών οργάνων, εντούτοις, τώρα ο έλεγχος θα αγγίξει και τα κράτη μέλη. Και αυτό είναι κέρδος. Αλλά ο κριτικός έλεγχος είναι περισσότερο από ένα ευχολόγιο. Για να καταδικαστούν οι παραβιάσεις, είναι σημαντικό να λέγονται τα πράγματα με το όνομά τους. Αυτό συμβαίνει, όταν πρόκειται για την κατάσταση των ανθρωπίνων δικαιωμάτων στον υπόλοιπο κόσμο, αλλά to name and shame τα δικά μας κράτη μέλη, το θεωρούμε ανεπιθύμητο στιγματισμό. Χρησιμοποιούμε δύο μέτρα και δύο σταθμά και αυτό πρέπει να αλλάξει.
<P>
Μία ομάδα προβεβλημένων εμπειρογνωμόνων πρέπει να πραγματοποιήσει την έρευνα για τη συγκεκριμένη εφαρμογή των θεμελιωδών δικαιωμάτων στα κράτη μέλη, ενώ το Κοινοβούλιο πρέπει να εξαγάγει τα πολιτικά συμπεράσματα. Τώρα παρουσιάζω το διοικητικό μου ευχολόγιο.
<P>
Η Ομάδα μου θα υποστηρίξει την έκθεση του κ. Cornillet. Σε αυτή περιλαμβάνεται μία σειρά σημαντικών συμπερασμάτων. Έτσι, στην παράγραφο 58, προτείνεται η κατάργηση του πρωτοκόλλου Aznar, στο οποίο περιορίζεται το ατομικό δικαίωμα για την αίτηση ασύλου, ότι πρέπει να εξαλειφθεί. Στην παράγραφο 109, απαιτείται η εγγύηση ότι ο καθένας, ο οποίος βρίσκεται στην επικράτεια της Ένωσης, να έχει πρόσβαση σε υγειονομικές φροντίδες, ανεξάρτητα από τον τίτλο παραμονής του. Αυτό ισχύει και για το δικαίωμα των παιδιών για εκπαίδευση. Η καταπολέμηση των διακρίσεων αξίζει της υποστήριξής μας.

<SPEAKER ID=182 LANGUAGE="FR" NAME="Cauquil">
Κύριε Πρόεδρε, ο συντάκτης της έκθεσης κ. Cornillet κατέγραψε τους πολυάριθμους τομείς στους οποίους, ακόμη και στο έδαφος της Ευρωπαϊκής Ένωσης, τα ανθρώπινα δικαιώματα καταστρατηγούνται εν όλω ή εν μέρει. Θα ψηφίσουμε πολλές προτάσεις οι οποίες ενδεχομένως θα βελτιώσουν την κατάσταση. Αλλά, ακόμα και στις περιπτώσεις αυτές, οφείλουμε ασφαλώς να διατυπώσουμε τις επιφυλάξεις μας, καθώς πρόκειται για συστάσεις τις οποίες τα ενδιαφερόμενα κράτη μέλη θα σεβαστούν ή δεν θα σεβαστούν. Ο νομοθέτης ξέρει να είναι πολύ πιο δεσμευτικός όταν πρόκειται για το εμπορικό δίκαιο.
<P>
Στην αιτιολογική της έκθεση, η έκθεση αναφέρεται στον Χάρτη των Θεμελιωδών Δικαιωμάτων που προκηρύχθηκε στη Νίκαια, εκθειάζοντας ένα κείμενο που συνδυάζει ταυτόχρονα τα αστικά και πολιτικά δικαιώματα και τα οικονομικά και κοινωνικά δικαιώματα σε ένα συνεκτικό σύνολο. Τι αξία έχουν, όμως, οι διακηρύξεις για το εργατικό δίκαιο, όταν οι εργοδότες στις επιχειρήσεις διαθέτουν το ελέω Θεού δικαίωμα να προσλαμβάνουν ή να απολύουν; Τι νόημα μπορεί να έχει το δικαίωμα στη στέγαση όταν, όπως το ίδιο το κείμενο ομολογεί, το 11,8 % του πληθυσμού της Ευρωπαϊκής Ένωσης ζει κάτω από το όριο της φτώχειας και, συνεπώς, δεν έχει τα μέσα να αποκτήσει κατάλληλη στέγη;
<P>
Θα επιλέξουμε την αποχή όσον αφορά το σύνολο της υπό συζήτηση έκθεσης, διότι οι δηλώσεις καλής θέλησης δεν αρκούν για τη διαμόρφωση μιας πολιτικής υπέρ των φτωχότερων και των πιο καταπιεσμένων στρωμάτων του πληθυσμού.

<SPEAKER ID=183 NAME="Van Hecke">
 - (NL) Κύριε Πρόεδρε, θα ήθελα, αρχικά, να συγχαρώ το συνάδελφο Wuori για την έκθεσή του, μία εξαιρετικά εξαντλητική έκθεση για το εμπόριο όπλων, την ομοφυλοφιλία και τα δικαιώματα των μειονοτήτων για άσυλο, την παιδική εργασία και τη θανατική ποινή. Πιθανόν, μάλιστα, λίγο υπερβολικά εξαντλητική. Πιθανόν, πρέπει εμείς στο μέλλον να θέτουμε περισσότερες προτεραιότητες και πρέπει να συντονίζουμε το χρονοδιάγραμμα μιας τέτοιας έκθεσης καλύτερα με την ετήσια συνάντηση της Επιτροπής Ανθρωπίνων Δικαιωμάτων στη Γενεύη.
<P>
Εν πάση περιπτώσει, είναι θετικό το γεγονός ότι δίνεται μεγάλη προσοχή στον Τύπο και στην έκφραση γνώμης. Οι δημοσιογράφοι εξακολουθούν σε όλον τον κόσμο να καταδιώκονται και να δολοφονούνται και, συγκεκριμένα, οι πρόσφατες εξελίξεις στη Ρωσία είναι ιδιαίτερα ανησυχητικές. Ανεξάρτητοι δημοσιογράφοι δέχονται επιθέσεις, απολύονται και, ακόμη, θανατώνονται. Ο ανεξάρτητος τηλεοπτικός σταθμός NTV εξαγοράστηκε από την κρατική επιχείρηση Gazprom, η οποία ανάγκασε σε κλείσιμο και μία εξέχουσα ημερήσια εφημερίδα.
<P>
Επιδοκιμάζω, κυρίως, την ιδέα του συναδέλφου Wuori για τον ορισμό ενός ειδικού εκπροσώπου του Κοινοβουλίου, ο οποίος θα παρακολουθεί τις ιδιαίτερες παραβιάσεις των ανθρωπίνων δικαιωμάτων, για τις οποίες συζητάμε και ψηφίζουμε εδώ κάθε μήνα. Επειδή η επισήμανση των παραβιάσεων είναι μία υπόθεση, ενώ ο έλεγχος και η ενεργοποίηση, αλλά και η ενθάρρυνση του Συμβουλίου και της Επιτροπής, προκειμένου να αναλάβουν σχετικά κάποια πρωτοβουλία, είναι μία άλλη υπόθεση.
<P>
Επιτρέψτε μου να πω ότι η σουηδική Προεδρία στο σημείο αυτό, εν μέρει, μας απογοήτευσε. Η προβεβλημένη συμπεριφορά της βελγικής κυβέρνησης στην υπόθεση Πινοσέτ, αλλά και στην Κεντρική Αφρική δημιουργεί υψηλές προσδοκίες στους υποστηρικτές μιας προορατικής πολιτικής για τα ανθρώπινα δικαιώματα της Ευρωπαϊκής Ένωσης. Κυρίως, τώρα που οι Ηνωμένες Πολιτείες αποκλείστηκαν με ψηφοφορία από την Επιτροπή για τα Ανθρώπινα Δικαιώματα των ΗΕ, η Ευρώπη πρέπει να διαδραματίσει ένα ηγετικό ρόλο. Εάν το Συμβούλιο και η Επιτροπή πραγματικά πραγματοποιούν βήματα προς την κατεύθυνση μιας περισσότερο συνεπούς και περισσότερο συνεχούς πολιτικής για τα ανθρώπινα δικαιώματα, τότε θα βρουν στο Ευρωπαϊκό Κοινοβούλιο έναν πιστό εταίρο.

<SPEAKER ID=184 LANGUAGE="ES" NAME="Carnero Gonzαlez">
Κύριε Πρόεδρε, καταρχάς θα ήθελα να συγχαρώ τον κ. Wuori για αυτήν τη θαυμάσια έκθεση. Πιστεύω πως πρόκειται για μία έκθεση η οποία ανταποκρίνεται στην πρόκληση να απαντήσουμε στην οικονομική παγκοσμιοποίηση με μία πρόταση παγκοσμιοποίησης των πολιτικών και κοινωνικών ανθρωπίνων δικαιωμάτων, αδιαίρετα καθώς είναι, και των δημοκρατικών αρχών.
<P>
Το ουσιαστικό είναι να μάθουμε αν η Ευρωπαϊκή Ένωση διαθέτει τα μέσα για να μπορέσει να θέσει σε εφαρμογή αυτή την απόκριση στην παγκοσμιοποίηση των δικαιωμάτων και κυρίως αν είναι διατεθειμένη να τα χρησιμοποιήσει. Σ' αυτό έγκειται, επί παραδείγματι, ο ρόλος της Ευρωπαϊκής Ένωσης στο πλαίσιο των Ηνωμένων Εθνών και στην Επιτροπή της Γενεύης, που πολλές φορές είναι ανίσχυρος και ακόμη αντιφατικός. Είναι επίσης αυτό που μπορεί να γίνει στο πλαίσιο του Παγκόσμιου Οργανισμού Εμπορίου, που επί τη ευκαιρία θα συνεδριάσει στο Κατάρ, χώρα ηγέτη των ανθρωπίνων δικαιωμάτων όπως όλος ο κόσμος γνωρίζει. Επίσης, στη χρήση της δημοκρατικής ρήτρας με τρίτες χώρες, στην οποία το Ευρωπαϊκό Κοινοβούλιο θα πρέπει να διαθέτει σαφή ρόλο ρυθμιζόμενο από την Συνθήκη και βέβαια στον διμερή διάλογο και τη χρήση του κώδικα δεοντολογίας σχετικά με την εξαγωγή όπλων, έναν κώδικα που συνεχίζει απλά να αποτελεί κώδικα απαντήσεων και προτάσεων και που δεν εμποδίζει τα κράτη μέλη να συνεχίζουν να διαπράττουν παραβάσεις με την πώληση όπλων σε χώρες που παραβιάζουν συστηματικά τα ανθρώπινα δικαιώματα.
<P>
Τα δικαιώματα των λαών είναι επίσης ανθρώπινα δικαιώματα. Πιστεύω πως από αυτή την άποψη τα συλλογικά δικαιώματα δεν θα πρέπει επίσης να ξεχαστούν, αρχίζοντας από το δικαίωμα της αυτοδιάθεσης. Θα ήθελα εδώ να τονίσω την αίτηση προς την κυβέρνηση του Μαρόκου να σέβεται πλήρως τα ανθρώπινα δικαιώματα των Σαχραουί που κατοικούν στα εδάφη που κατέχει το Μαρόκο.

<SPEAKER ID=185 LANGUAGE="ES" NAME="Ferrer">
Κύριε Πρόεδρε, καταρχάς θα ήθελα να συγχαρώ τον κ. Wuori και τον κ. Cornillet για τις εκθέσεις τους και για το θαυμάσιο έργο που επιτέλεσαν. Ωστόσο, πρέπει να εκφράσω τη λύπη μου που ο κ. Wuori στην έκθεσή του δεν κάνει καμία αναφορά στην κατάσταση ενός από τα θεμελιώδη δικαιώματα που παραβιάζεται περισσότερο και παράλληλα παραμένει περισσότερο στη λήθη: το δικαίωμα στην εκπαίδευση, στην απόκτηση της απαραίτητης βασικής κατάρτισης για την έξοδο από την υπανάπτυξη και τη φτώχια, στις οποίες τόσα παιδιά και ενήλικες είναι καταδικασμένοι να ζουν, γιατί δεν τους εξασφαλίζεται η άσκηση αυτού του θεμελιώδους δικαιώματος.
<P>
Όντως σύμφωνα με στοιχεία της Unicef, 130 εκατομμύρια παιδιά δεν έχουν πάει ποτέ στο σχολείο και άλλα 150 εκατομμύρια άρχισαν την πρωτοβάθμια εκπαίδευση, αλλά την εγκατέλειψαν πριν ολοκληρώσουν τη διαδικασία του αλφαβητισμού. Στην περιοχή της Αφρικής νοτίως της Σαχάρας, επιπλέον, το ποσοστό των παιδιών που δεν έχουν πάει σχολείο αυξάνεται αντί να μειώνεται. Και αυτό πέρα από τους στόχους που καθορίστηκαν στη Διεθνή Διάσκεψη "Εκπαίδευση για όλους" του Jomtien το 1990 ή στο Παγκόσμιο Φόρουμ για την Εκπαίδευση που πραγματοποιήθηκε στο Ντακάρ το 2000.
<P>
Ενώπιον αυτής της πραγματικότητας δεν μπορούμε να παραμένουμε αναίσθητοι ούτε να αποσιωπούμε την έλλειψη πολιτικής βούλησης της Ευρωπαϊκής Ένωσης και των κρατών μελών της την ώρα της μετάφραση της ρητορικής των μεγάλων δηλώσεων σε χρηματοδοτικές πιστώσεις. Αν λέμε ότι υπερασπιζόμαστε τα ανθρώπινα δικαιώματα, τότε θα πρέπει να υπερασπιστούμε το δικαίωμα στην εκπαίδευση με όλες του τις συνέπειες. Θα πρέπει να το υπερασπιστούμε με το ίδιο σθένος με το οποίο υπερασπιζόμαστε το δικαίωμα στη ζωή ή το δικαίωμα στη μη διάκριση ή το δικαίωμα στην ελευθερία έκφρασης.
<P>
Γιατί, ας μην το ξεχνάμε, τα ανθρώπινα δικαιώματα είναι αδιαίρετα, αναφαίρετα και καθολικά.

<SPEAKER ID=186 NAME="Khanbhai">
Κύριε Πρόεδρε, έχει ένας αγρότης που πάσχει από AIDS δικαίωμα πρόσβασης σε φάρμακα και θεραπεία που δεν μπορεί να πληρώσει; Έχει ένα παιδί που γεννιέται μέσα στη φτώχεια το ανθρώπινο δικαίωμα να λάβει τη βασική εκπαίδευση και τα απαραίτητα εμβόλια για να προστατευθεί από θανατηφόρες ασθένειες; Έχει ένας αγρότης που έχει υποστεί μεγάλη ζημία από φυσικές καταστροφές, όπως ξηρασία, βλαβερά έντομα και διάβρωση του εδάφους, δικαίωμα στη βοήθειά μας; Έχουν κάποιο δικαίωμα εκατομμύρια άνθρωποι που ζουν μέσα στην εξαθλίωση για πολιτικούς λόγους σε απομονωμένες χώρες, όπως η Παλαιστίνη και το Ιράκ; Τι εννοούμε όταν μιλάμε για ανθρώπινα δικαιώματα;
<P>
Απευθύνω έκκληση σε όλους τους συναδέλφους που ενδιαφέρονται για τα ανθρώπινα δικαιώματα να επισκεφθούν, χωρίς δημοσιότητα και επισημότητα, οποιοδήποτε αγρότη σε οποιαδήποτε φτωχή χώρα και να του ζητήσουν τη γνώμη του σχετικά με τις απόψεις μας για τα ανθρώπινα δικαιώματα, την πολιτική ελευθερία, την οικονομική ελευθερία, τη θρησκευτική ελευθερία, την ελεύθερη πρόσβαση στην εκπαίδευση και τις υγειονομικές υπηρεσίες. Ο αγρότης θα σας κοιτάξει έκπληκτος και θα σας ικετεύσει: "Το μόνο που χρειάζομαι είναι μια παροχή για πόσιμο νερό στο σπίτι μου. Το μόνο που χρειάζομαι είναι μια πηγή ενέργειας για να μπορώ να φωτίσω το σπίτι μου και να μαγειρέψω το επόμενο γεύμα μου" .
<P>
Οι εσωτερικές συγκρούσεις και ο εμφύλιος πόλεμος που καταλήγουν σε παραβίαση των ανθρωπίνων δικαιωμάτων θα συνεχίσουν να κάνουν τους φτωχούς φτωχότερους μέχρι να τους βοηθήσουμε να επιτύχουν τα εξής. Πρώτον, να αποκτήσουν μερίδιο στις αγροτικές τους οικονομίες. Πρέπει να είναι ιδιοκτήτες της γης τους, του σπιτιού τους και του αγροκτήματός τους. Και δεύτερον, να αποκτήσουν την τεχνολογία που θα τους βοηθήσει να σπάσουν τον κύκλο της εξάρτησης από εμάς και να εκμεταλλευτούν την ευκαιρία να γίνουν αυτάρκεις, να βασιστούν στη δική τους τοπική επιχείρηση. Όταν οι φτωχοί αποκτήσουν οικονομικά συμφέροντα, τότε η κοινωνία των πολιτών και η δημοκρατία θα αποκτήσει γερά θεμέλια. Αυτοί οι άνθρωποι θα συνειδητοποιήσουν την ανάγκη για νόμο και τάξη και για πολιτική εκπροσώπηση. Τότε, θα δείτε τα δικαστήρια να παίρνουν τη θέση των όπλων - και τότε θα δούμε τα ανθρώπινα δικαιώματα.
<P>
(Χειροκροτήματα)

<SPEAKER ID=187 NAME="Ceyhun">
Κύριε Πρόεδρε, δυστυχώς δεν βρισκόμουν στην αίθουσα όταν συζητούσατε για τα ανθρώπινα δικαιώματα. Έξω είχαμε ένα πρόβλημα με μια μικρή ομάδα, η οποία δεν συμφωνούσε με την κατάσταση στις τουρκικές φυλακές. Γι' αυτό το λόγο δεν βρισκόμουν στην αίθουσα.
<P>
Καταρχάς, θα ήθελα να ευχαριστήσω τον εισηγητή κ. Cornillet για την έκθεσή του, γιατί μ' αυτή την έκθεση προσφέρει ένα καλό ξεκίνημα. Είμαι εξαιρετικά ικανοποιημένος με τη δομή του. Μιλήσαμε ήδη σχετικά. Είναι απόλυτα σωστό να στηριχθεί αυτή η έκθεση στο Χάρτη Ανθρωπίνων Δικαιωμάτων. Σε κάθε περίπτωση αυτή ήταν σωστή απόφαση και σίγουρα ήταν μια έντονη πρόκληση και θα πρέπει να υπάρξουν πολλές συμπληρώσεις. Σ' αυτό συμφωνούμε.
<P>
Όσον αφορά όμως το περιεχόμενο θα ήθελα να πω κάποια πράγματα σε σχέση με αυτά που ζήσαμε σήμερα γύρω από το Κοινοβούλιο. Ο κ. Cornillet αναφέρθηκε στην έκθεσή του στη κατάσταση των φυλακών στην Ευρωπαϊκή Ένωση. Θα ήθελα να σας υπενθυμίσω σχετικά πολύ σύντομα ότι βρισκόμαστε πολύ συχνά στο εξωτερικό και επικρίνουμε τις υποψήφιες χώρες όταν πρόκειται για τις φυλακές. Η κατάσταση στις φυλακές στις υποψήφιες χώρες είναι απαράδεκτη κατά τη γνώμη μας. Όταν όμως διαβάσει κανείς την έκθεση του κυρίου Cornillet, θα διαπιστώσει ότι στις χώρες μας έχουμε πάρα πολλά προβλήματα με τις δικές μας φυλακές.
<P>
Γι' αυτό το λόγο δεν πρέπει να το γράφετε μόνο εσείς, αλλά και οι κυβερνήσεις της Ευρωπαϊκής Ένωσης θα πρέπει να κάνουν κάποιες διορθώσεις. Εν πάση περιπτώσει θα πρέπει να το σκεφτούμε αυτό!

<SPEAKER ID=188 LANGUAGE="FI" NAME="Paasilinna">
Κύριε Πρόεδρε, ευχαριστώ τον συνάδελφο Wuori για την έξοχη έκθεση. Η δουλεία καταργήθηκε ήδη τον 19ο αιώνα· σήμερα υπολογίζεται ότι πωλούνται από τις χώρες τους ανθρώπινα όντα με ρυθμό που ανέρχεται σε τέσσερα εκατομμύρια ανθρώπους ετησίως και ο αριθμός αυτός διαρκώς αυξάνει. Η παγκόσμια αγορά είναι τόσο ελεύθερη, ώστε και το ανθρώπινο σώμα να έχει σήμερα αγοραστική αξία. Το βάναυσο εμπόριο ανθρώπινων οργάνων επικεντρώνεται στους φτωχούς. Μερικοί φτωχοί άνθρωποι κυριολεκτικά νεκρανασταίνονται, όταν τα όργανά τους μεταμοσχεύονται σε άλλους ζωντανούς. Το πρόβλημα έγκειται στο γεγονός ότι η παραβίαση των ανθρώπινων δικαιωμάτων καθίσταται όλο και πιο προσοδοφόρα, ενώ η προστασία των ανθρώπινων δικαιωμάτων, από την πλευρά της, απορροφά πόρους στην κοινωνία της απληστίας. Βρισκόμαστε συνεπώς μπροστά σε ένα πρόβλημα που είναι επακόλουθο της απληστίας.
<P>
Πιο εκτεταμένη είναι η αναισθητοποίηση του ανθρώπινου εγκεφάλου ώστε να μετατραπεί σε χώρο εμπορικής δραστηριότητας. Η μαζική ψυχαγωγία που προσφέρει η τηλεόραση παγκοσμίως δημιουργεί έναν ψεύτικο κόσμο, έναν ιδεατό κόσμο, όπου ακμάζει το εμπόριο παντός είδους και η υποτίμηση της δημοκρατίας. Το διεθνές εμπόριο του σεξ έχει αποκτήσει ένα τέλειο εργαλείο με το Διαδίκτυο, ενώ η νομοθεσία έχει μείνει πίσω, μεταξύ άλλων και λόγω του ότι πολλοί πιστεύουν ότι δεν θα πρέπει να περιοριστεί η ελευθερία του Διαδικτύου. Προτείνω να συστήσουμε ένα ευρωπαϊκό όργανο, το οποίο θα θεσπίσει τους κανόνες προστασίας της ιδιωτικής ζωής στην εποχή της κοινωνίας της πληροφορίας. Το ανθρώπινο δικαίωμα δεν λειτουργεί εκεί όπου παραβιάζεται τόσο πνευματικά όσο και σωματικά.

<SPEAKER ID=189 LANGUAGE="FR" NAME="Saοfi">
Κύριε Πρόεδρε, η ετήσια έκθεση για τα ανθρώπινα δικαιώματα στον κόσμο σκιαγραφεί με ακρίβεια τις σύγχρονες προκλήσεις. Όμως, η Ευρωπαϊκή Ένωση οφείλει να διατυπώσει με μεγαλύτερη σαφήνεια τις προθέσεις της σε τρία σημεία.
<P>
Πρώτον, η ιστορία μας διδάσκει ότι είναι πολύ δύσκολος ο σεβασμός των ανθρωπίνων δικαιωμάτων στις χώρες όπου η οικονομική ανάπτυξη είναι ανύπαρκτη ή ανεπαίσθητη. Την πραγματικότητα αυτή οφείλουμε να τη συνειδητοποιήσουμε πλήρως. Αυτό σημαίνει ότι πρέπει να σχεδιάσουμε μια μεθοδολογία παγκόσμιας ανάπτυξης, η οποία να περιλαμβάνει κριτήρια που να συγκλίνουν προς μια αρχή την οποία θα ονομάσω "αρχή της εξέλιξης" .
<P>
Κατόπιν, η έκθεση υποδεικνύει αρκετές χώρες οι οποίες δεν σέβονται τα ανθρώπινα δικαιώματα. Προκειμένου να μην πέσουμε στην παγίδα της γνωστής τακτικής "δύο μέτρα και δύο σταθμά" και προκειμένου η Ευρώπη να διατηρήσει την αξιοπιστία της, οφείλουμε να επιμείνουμε περισσότερο στον αδιαίρετο χαρακτήρα των ανθρωπίνων δικαιωμάτων, τόσο εντός όσο και εκτός των συνόρων των κρατών.
<P>
Τέλος, οφείλουμε να συνειδητοποιήσουμε την ιδιαίτερη ευθύνη των χωρών οι οποίες έχουν φθάσει σε υψηλό επίπεδο δημοκρατίας και ανάπτυξης και οι οποίες, αντί να συνιστούν παράδειγμα, εξακολουθούν με κυνισμό να καταστρατηγούν τα ανθρώπινα δικαιώματα. Οι αναπτυγμένες χώρες οφείλουν να αποτελέσουν παράδειγμα για τις αναπτυσσόμενες χώρες, και όχι το αντίθετο.
<P>
Η δράση μας εντάσσεται σε μακροχρόνιο πλαίσιο. Οφείλουμε να φωνάξουμε δυνατά ότι τα ανθρώπινα δικαιώματα συνιστούν παγκόσμια και όχι περιστασιακή αξία. Βάσει αυτού, η Ευρώπη οφείλει οπωσδήποτε να εξετάσει το ενδεχόμενο της σύστασης μιας υπηρεσίας αρμόδιας για τα ανθρώπινα δικαιώματα η οποία θα λαμβάνει υπόψη την πολιτική μας βούληση. Εκεί θα κριθεί η αξιοπιστία της Ευρώπης.

<SPEAKER ID=190 LANGUAGE="ES" NAME="Cerdeira Morterero">
Κύριε Πρόεδρε, δεδομένου του ελάχιστου χρόνου που έχω στη διάθεσή μου, δεν θα σπαταλήσω ούτε ένα δευτερόλεπτο σε ρητορική ή δημαγωγία και συνεπώς θα επικεντρωθώ σε ζητήματα που κατά την προσωπική μου άποψη είναι περισσότερο σημαντικά.
<P>
Καταρχάς θα ήθελα να δηλώσω ότι συμφωνώ πλήρως με τη γνώμη του Επιτρόπου Vitorino σχετικά με το ότι η Ευρωπαϊκή Ένωση θα πρέπει να αφοσιωθεί πρώτον στο να δώσει το παράδειγμα και μόνο αργότερα στο να δίνει μαθήματα. Θα ήθελα επίσης να συγχαρώ τον κ. Cornillet για το θαυμάσιο έργο του παρά την έλλειψη μέσων. Στο έργο του αντανακλάται σαφώς το γεγονός ότι στον κόλπο της Ευρωπαϊκής Ένωσης υπάρχουν ακόμη ομάδες ατόμων καθώς και μεμονωμένα άτομα τα οποία υπόκεινται σε διακρίσεις, των οποίων τα θεμελιώδη δικαιώματα δεν γίνονται σεβαστά όπως πρέπει. Συνεπώς, πιστεύω πως θα είναι απαραίτητο να καταβάλλουμε μεγαλύτερες προσπάθειες στην ανάπτυξη του άρθρου 6 της Συνθήκης καθώς επίσης και του άρθρου 13, έπειτα από το Αμστερνταμ, δεδομένου ότι αυτές οι συλλογικές ομάδες που αναφέρονται στο άρθρο 13 συνεχίζουν να υπόκεινται σε διακρίσεις και σε έλλειψη σεβασμού των θεμελιωδών δικαιωμάτων τους. Αναφέρομαι σε τόσο λυπηρά ζητήματα όσο ο ρατσισμός, που ακόμη υπάρχει στα κράτη μέλη· σε διακρίσεις με βάση το φύλο κάποιων συλλογικών ομάδων συγκεκριμένα των ομοφυλοφίλων, για τους οποίους συνεχίζουν να υπάρχουν κανόνες διάκρισης σε ορισμένα κράτη μέλη. στην προστασία των ατόμων με ειδικές ανάγκες. στις γυναίκες, που είναι και η μεγαλύτερη ομάδα ανθρώπων που υπόκεινται σε διακρίσεις. και στους μετανάστες που σε αυτή την έκθεση αποκαλύπτονται ως το νέο σύνολο ατόμων που υπόκεινται σε περισσότερες διακρίσεις.
<P>
Αντίθετα με αυτά που είπε ο ομιλητής, θα ήθελα να δηλώσω ότι εγώ όντως υποστηρίζω την αναγνώριση του δικαιώματος ψήφου των μεταναστών, των οποίων τα δικαιώματα μόνο τότε θα γίνουν σεβαστά επαρκώς.

<SPEAKER ID=191 NAME="Maij-Weggen">
 - (NL) Κύριε Πρόεδρε, καταρχάς, θα ήθελα να ευχαριστήσω το συνάδελφο Wuori για την καλή και κριτική έκθεσή του. Καλή και κριτική, επειδή αυτός δεν διστάζει να θίξει ενδεχομένως ευαίσθητα σημεία της πολιτικής της ΕΕ. Ένα από αυτά τα σημεία είναι το γεγονός ότι σε μία σειρά διεθνών συμφωνιών της Ένωσης εξακολουθούν να μην προστίθενται ρήτρες για τη διακοπή ισχύος μιας συμφωνίας σε περίπτωση σοβαρών παραβιάσεων των ανθρωπίνων δικαιωμάτων. Ως παράδειγμα, παραθέτω την Κίνα, υποψήφια για τους Ολυμπιακούς Αγώνες του 2008. Ο Επίτροπος Lamy επεδίωξε με μεγάλο ζήλο τη σύναψη μιας συμφωνίας με την Κίνα, κυρίως στο πλαίσιο του ΠΟΕ. Αλλά την ερχόμενη Πέμπτη πραγματοποιείται εδώ συζήτηση για ένα αίτημα ευρείας υποστήριξης, στο οποίο ζητείται από την Ολυμπιακή Επιτροπή να μην δώσει τους Ολυμπιακούς Αγώνες του 2008 στην Κίνα. Ακριβώς, εξαιτίας των παραβιάσεων των ανθρωπίνων δικαιωμάτων, μεταξύ άλλων, και στο Θιβέτ και εξαιτίας του αμφίβολου τρόπου με τον οποίο αντιμετωπίζεται η χλωρίδα και η πανίδα της χώρας.
<P>
Είμαι απολύτως σύμφωνη με το συνάδελφο Wuori και όταν αυτός προτείνει ότι το Κοινοβούλιό μας πρέπει να εμπλακεί περισσότερο στη διακοπή των σχέσεων με τρίτες χώρες, εξαιτίας της συμπεριφοράς στο θέμα των ανθρωπίνων δικαιωμάτων. Πράγματι, το Κοινοβούλιό μας, εδώ και πολύ καιρό, λάμβανε πρωτοβουλίες σε αυτό το θέμα. Υποδεικνύω τα μέτρα της Ευρωπαϊκής Ένωσης στο παρελθόν εναντίον της Νιγηρίας και τώρα εναντίον του Σουδάν και της Βιρμανίας.
<P>
Θα επιθυμούσα να χρησιμοποιήσω την ευκαιρία για να επισημάνω, ακόμη, ένα άλλο σημείο, το οποίο, κατά την κρίση μου, υποτιμήθηκε στην έκθεση και αυτό είναι η ελευθερία της θρησκείας. Παραθέτω τρία παραδείγματα. Ένα κοντά στην Ευρώπη, δηλαδή την Τουρκία, όπου οι Συριοχριστιανοί εξακολουθούν να φυλακίζονται, όταν ασκούν ενεργά τα θρησκευτικά τους δικαιώματα. Στις Κάτω Χώρες, υπάρχει μία κοινότητα 12 000 Συριοχριστιανών από την Τουρκία, οι οποίοι κατά τη διάρκεια των ετών διέφυγαν προς τη Δυτική Ευρώπη. Αυτό είναι, πράγματι, ιδιαίτερα ανησυχητικό για μία χώρα, η οποία επιθυμεί να καταστεί μέλος της Ευρωπαϊκής Ένωσης.
<P>
Και, στη συνέχεια το Βιετνάμ, όπου βουδιστές μοναχοί, κατά τους τελευταίους μήνες, συλλαμβάνονται εξαιτίας της θρησκευτικής τους πίστης. Την Πέμπτη συζητείται εδώ ένα ψήφισμα σχετικά. Και τι συμβαίνει πραγματικά με τις εμπορικές συμφωνίες με το Βιετνάμ;
<P>
Και, τέλος, οι συνεχιζόμενες απειλές κατά των χριστιανών στην Ινδονησία και, συγκεκριμένα, στις Μολούκες Νήσους. Και σε αυτή την περίπτωση, υπάρχει ένα πρόβλημα, τα οποίο συχνά συζητήσαμε. Αλλά τι συμβαίνει με τις εμπορικές συμφωνίες και πού βρίσκεται ακριβώς το θέμα των ανθρωπίνων δικαιωμάτων σε αυτή τη χώρα.
<P>
Θα επιθυμούσα, την επόμενη φορά, να προβάλουμε ειδικά αυτό το θέμα και αυτό το μήνυμα θα ήθελα να μεταδώσω.

<SPEAKER ID=192 NAME="Καραμάνου">
Κύριε Πρόεδρε, είναι πραγματικά λυπηρό, στην Ευρώπη του 21ου αιώνα, να υπάρχουν τόσο σοβαρά προβλήματα καταστρατήγησης των ανθρωπίνων δικαιωμάτων όπως περιγράφονται στην εξαιρετική έκθεση Cornillet. Βασική προϋπόθεση σεβασμού των ανθρωπίνων δικαιωμάτων στην πράξη και όχι μόνο στις διακηρύξεις είναι η σθεναρή υπεράσπισή τους απέναντι στις αντιδραστικές και σκοταδιστικές δυνάμεις που απεχθάνονται και εμποδίζουν το διάλογο, την ελευθερία της σκέψης και της συνείδησης. Επιτέλους, η Ένωση θα πρέπει να βρει τις πολιτικές και τα μέσα που θα εξαλείψουν κάθε μορφή διάκρισης με βάση το φύλο, την εθνική καταγωγή, το χρώμα, τη θρησκεία ή τον σεξουαλικό προσανατολισμό.
<P>
Καμιά πολιτισμική παράδοση δεν νομιμοποιείται να είναι πάνω από το θεμελιώδη ανθρώπινα δικαιώματα και την ισότητα των φύλων. Επείγει να εξαλείψουμε την ξενοφοβία, τον φονταμενταλισμό, τη ρατσιστική βία, να πατάξουμε τα φαινόμενα δουλείας, σωματεμπορίας, σεξουαλικής εκμετάλλευσης γυναικών και παιδιών, που στιγματίζουν τον πολιτισμό μας. Ακόμη, χρειάζεται να δημιουργήσουμε τους μηχανισμούς παρακολούθησης και εφαρμογής του Χάρτη των Θεμελιωδών Δικαιωμάτων, αλλά και να ενισχύσουμε ηθικά και οικονομικά τις οργανώσεις που αγωνίζονται για τα ανθρώπινα δικαιώματα, όπως η Ύπατη Αρμοστεία του ΟΗΕ για τους Πρόσφυγες και το Διεθνές Συμβούλιο Αποκατάστασης Θυμάτων Βασανιστηρίων.

<SPEAKER ID=193 NAME="Mann, Thomas">
Κύριε Πρόεδρε, όταν οι κυβερνώντες της Ευρώπης πραγματοποιούν επίσημες επισκέψεις, έχουν μαζί τους βαριές πολιτικές αποσκευές. Πρόκειται για οικονομικές σχέσεις, εμπορικές συμφωνίες, οικονομική βοήθεια. Πιο σπάνια συζητούνται οικολογικά θέματα ενώ τα ανθρώπινα δικαιώματα συζητούνται μόνο στο περιθώριο. Τα ανθρώπινα δικαιώματα και το κράτος δικαίου αποτελούν όμως το θεμέλιο της κοινωνικής μας τάξης.
<P>
Η εμπειρία μου στην Ασία, από την Ινδία και το Νεπάλ έως την Κορέα δείχνει ότι οι προσπάθειές μας για τα ανθρώπινα δικαιώματα αποτελούν μεγάλη ελπίδα και για τους εκεί πολίτες, τους κοινωνικά αδύναμους, τους περιθωριοποιημένους, τους διωκόμενους, για τις οικογένειες και τα παιδιά. Δημιουργούν ελπίδες για την ενασχόλησή μας στις χώρες τους, για την απόφασή μας, όπου πολύ νωρίτερα πρέπει να περιλάβουμε τον ΝΗΟ, τους ικανούς συνομιλητές μας.
<P>
Η ελπίδα προέρχεται και από τις συμφωνίες εταιρικής σχέσης με ρήτρες που αφορούν τα ανθρώπινα δικαιώματα. Οι συμφωνίες παύουν να ισχύουν, όταν παραβιάζονται συστηματικά και μαζικά τα ανθρώπινα δικαιώματα. Με αυτό τον τρόπο δημιουργείται παραγωγική πίεση.
<P>
Όσο πιο αποφασιστικά αντιμετωπίζουμε συγκεκριμένα προβλήματα, τόσο πιο σαφές γίνεται ότι τα θέματα ανθρωπίνων δικαιωμάτων δεν αποτελούν δυτική σκέψη, αλλά παγκόσμια. Η ενασχόλησή μας δεν είναι ανεπίτρεπτη ανάμιξη σε εσωτερικές υποθέσεις, αλλά απαραίτητη επέμβαση κατά του ρατσισμού, των βασανιστηρίων, της εκμετάλλευσης και της θανατικής ποινής.
<P>
Κύριε Επίτροπε, η Ευρωπαϊκή Ένωση πρέπει να αναλάβει πιο ενεργό και ηγετικό ρόλο σε διεθνές επίπεδο σε θέματα ανθρωπίνων δικαιωμάτων. Μήπως έγιναν αρκετά στην 57η συνεδρίαση της Επιτροπής Ανθρωπίνων Δικαιωμάτων στη Γενεύη; Τα κράτη μέλη της ΕΕ υποστήριξαν βέβαια από κοινού την πρωτοβουλία των Ηνωμένων Πολιτειών να τεθούν στην ημερήσια διάταξη οι συνεχείς παραβιάσεις ανθρωπίνων δικαιωμάτων στη Κίνα. Ωστόσο στη γενική ψηφοφορία έλειπαν οι ψήφοι από την Αφρική και τη Νότια Αμερική. Εκεί έχουμε παραδοσιακούς συμμάχους. Ενόψει σημαντικών αποφάσεων λοιπόν η Ευρωπαϊκή Ένωση χρειάζεται μια πολύ καλύτερα συντονισμένη στρατηγική, για να καταστεί η προσπάθειά μας για τα ανθρώπινα δικαιώματα περισσότερο επιτυχημένη στο μέλλον.

<SPEAKER ID=194 NAME="Howitt">
Χαιρετίζω τη σημερινή συζήτηση και την αναμενόμενη εδώ και καιρό ανακοίνωση της Ευρωπαϊκής Επιτροπής σχετικά με τα ανθρώπινα δικαιώματα. Χαιρετίζω ιδιαίτερα τη δέσμευση να δοθεί πραγματική ουσία στις ρήτρες των ανθρωπίνων δικαιωμάτων στις συμφωνίες εμπορίου και εταιρικής σχέσης που συνάπτουμε με τρίτες χώρες - κάτι στο οποίο αποτύχαμε οικτρά στην περίπτωση του Μεξικού. Χαιρετίζω επίσης ορισμένες από τις δηλώσεις για συγκεκριμένες χώρες στο σχέδιο ψηφίσματος, συμπεριλαμβανομένης της πιεστικής έκκλησής μας για εξάρθρωση των παραστρατιωτικών ομάδων στην Κολομβία. Συμφωνώ με την ισχυρή δήλωση υποστήριξης και αλληλεγγύης προς τις οργανώσεις και τους υποστηρικτές των ανθρωπίνων δικαιωμάτων, που διακινδυνεύουν καθημερινά τη ζωή τους σε καταστάσεις σύγκρουσης σε ολόκληρο τον κόσμο για να προασπίσουν αρχές που θεωρούμε σημαντικές. Θα ήθελα να αναφέρω τρία συγκεκριμένα σημεία σχετικά με τη συζήτηση.
<P>
Πρώτον, χαιρετίζω μεν τη δέσμευση που περιέχεται στην ανακοίνωση να καλέσουμε τις ευρωπαϊκές επιχειρήσεις να κάνουν περισσότερα για το σεβασμό των ανθρωπίνων δικαιωμάτων, όπως αναφέρεται στις παραγράφους 55 και 92 του ψηφίσματός μας, αλλά οφείλω να πω στην Επιτροπή ότι μου προκαλεί απογοήτευση το γεγονός ότι οι ΓΔ που είναι αρμόδιες για τις εξωτερικές σχέσεις φαίνεται ότι προτίμησαν να μην ασχοληθούν με το σχέδιο Πράσινης Βίβλου για την κοινωνική ευθύνη των εταιρειών. Τις καλώ να επανεξετάσουν τη στάση τους προτού να είναι πολύ αργά. Τα λόγια θα πρέπει να συνοδεύονται από έργα.
<P>
Δεύτερον, χαιρετίζω και ζητώ να δοθεί μεγαλύτερη προσοχή στην παράγραφο 108, σχετικά με τις καταχρήσεις των ανθρωπίνων δικαιωμάτων κατά ατόμων με ειδικές ανάγκες. Η οργάνωση Disability Awareness in Action έχει καταγράψει περισσότερες από 2 000 τέτοιες καταχρήσεις στην Ευρώπη, οι οποίες θα πρέπει να αντιμετωπιστούν τόσο από τις οργανώσεις παρακολούθησης των ανθρωπίνων δικαιωμάτων όσο και από την Επιτροπή.
<P>
Τέλος, χαιρετίζω την παράγραφο 16 που ζητεί αναθεώρηση του τρόπου με τον οποίο αντιμετωπίζουμε στο Κοινοβούλιο τα θέματα που αφορούν τα ανθρώπινα δικαιώματα.

<SPEAKER ID=195 LANGUAGE="SV" NAME="Sacrιdeus">
Κύριε Πρόεδρε, θα ήθελα να ευχαριστήσω τους δύο εισηγητές για το πολύ καλό έργο που πραγματοποίησαν. Συμφωνώ επίσης και με την κ. Hanja Maij-Weggen ότι δεν δόθηκε επαρκής προσοχή στο ζήτημα της θρησκευτικής ελευθερίας. Είναι ένα ζήτημα το οποίο αφορά τις αξίες, τον εσωτερικό κόσμο και ολόκληρο τον τρόπο ζωής εκατομμυρίων ανθρώπων.
<P>
Στην Αίγυπτο, η οποία γειτονεύει με την Ευρωπαϊκή Ένωση, επιβάλλεται η θανατική ποινή σε μουσουλμάνους οι οποίοι ασπάζονται τον χριστιανισμό. Οι Κόπτες αισθάνονται πολίτες δεύτερης κατηγορίας. Η χριστιανική μειονότητα στην Τουρκία μειώνεται διαρκώς. Γιατί εγκαταλείπουν όλο και περισσότεροι οπαδοί χριστιανικών δογμάτων αυτή τη χώρα; Το Ευρωπαϊκό Κοινοβούλιο συνέβαλε σημαντικά στην αθώωση του ιερέα της Συριακής Εκκλησίας Yusuf Akbulut την Μεγάλη Εβδομάδα από δικαστήριο ασφαλείας του Diyarbakir. Πολλά μένουν να γίνουν ακόμα στον τομέα αυτό.
<P>
300 000 άνθρωποι εγκατέλειψαν τις Μολούκες Νήσους - οι περισσότεροι από αυτούς χριστιανοί - για να αποφύγουν τις διώξεις των μουσουλμάνων Μουτζαχεντίν (πολεμιστών του ιερού πολέμου, Τζιχάντ). Περισσότερα από 1 000 άτομα αναγκάστηκαν να ασπαστούν θρησκείες και βιοθεωρίες διαφορετικές από τις δικές τους.
<P>
Θα ήθελα επίσης να αναφέρω ότι και η γαλλική νομοθεσία περί θρησκευτικών ζητημάτων παρουσιάζει πάρα πολλές ελλείψεις. Πολλοί Διαμαρτυρόμενοι και Ευαγγελικοί Χριστιανοί ανά την Ευρώπη ανησυχούν έντονα για το περιεχόμενο της σχετικής γαλλικής νομοθεσίας. Πρόκειται πραγματικά για κακό παράδειγμα - συνειδητά χρησιμοποιώ τη λέξη κακό - για πολλές χώρες της Κεντρικής και Ανατολικής Ευρώπης, όπως η Τσεχική Δημοκρατία, οι οποίες τη στιγμή αυτή συζητούν νέα νομοθεσία για τα θρησκευτικά ζητήματα. Θα πρέπει να προσέξουμε ώστε να μην δημιουργήσουμε μία μισαλλόδοξη Ευρώπη, μία Ευρώπη χωρίς ανοχή στην οποία η πίστη αποτελεί αυτοσκοπό.

<SPEAKER ID=196 NAME="Neyts-Uytebroeck">
 - (NL) Κύριε Πρόεδρε, κύριε Επίτροπε, κυρίες και κύριοι, δεδομένου ότι έχουμε καθυστερήσει, εγώ πρόκειται να είμαι ιδιαίτερα συνοπτική, αλλά επιτρέψτε μου να προσθέσω ότι αυτή για μένα είναι, πραγματικά, μία ιδιαίτερα σημαντική στιγμή. Ως πρώην μέλος αυτού του Κοινοβουλίου, από το 1994 έως το 1999, είναι φυσικά για μένα μεγάλη ικανοποίηση να παρευρίσκομαι σε αυτό το ολοκαίνουργιο ημικύκλιο, και πάλι σε αυτό το όργανο, το οποίο μου προκαλεί μεγάλη εμπιστοσύνη, και να μπορώ να απευθύνομαι σε αυτό.
<P>
Καταρχήν, θα επιθυμούσα να συγχαρώ, εξ ονόματος του Συμβουλίου, τους εισηγητές κκ. Wuori και Cornillet για τις εξαιρετικές εκθέσεις τους και, στη συνέχεια, θα επιθυμούσα να ευχαριστήσω όλους τους ομιλητές για τη συμβολή τους στη συζήτηση.
<P>
Στη συνέχεια θα περιοριστώ στις απαντήσεις των ιδιαίτερα συγκεκριμένων ερωτήσεων που τέθηκαν.
<P>
Στην κ. Frassoni που δεν είναι πια στην αίθουσα, αλλά δεν πειράζει, θα της το μεταφέρουν, θα ήθελα να πω ότι η Προεδρία θα προσπαθήσει ασφαλώς να συγκεντρώσει όλες τις απαραίτητες προϋποθέσεις για την κατάθεση ψηφίσματος κατά της θανατικής ποινής στη Γενική Συνέλευση των Ηνωμένων Εθνών.
<P>
Στην κ. Boudjenah, σχετικά με την Τυνησία, θα ήθελα να πω εν συντομία ότι το Συμβούλιο φρονεί πως είναι πράγματι κρίμα μια χώρα με τόσο αξιοσημείωτα κοινωνικοοικονομικά επιτεύγματα να μην λαμβάνει τις πιστώσεις που της αναλογούν, απλώς και μόνο διότι οι διοικούντες, προφανώς, δεν μπορούν να κατανοήσουν ότι, για εμάς και για τους πολίτες τους, στοιχεία όπως η ελευθερία της έκφρασης και η ελευθερία του Τύπου είναι ζωτικής σημασίας. Αυτή ακριβώς η κατάσταση εμποδίζει την Ευρωπαϊκή Ένωση να προχωρήσει την υπόθεση της Τυνησίας όπως θα έπρεπε εάν η κατάσταση στον τομέα των ανθρωπίνων δικαιωμάτων και στον τομέα της μεταχείρισης της ένωσης για τα ανθρώπινα δικαιώματα ήταν καλύτερη από ό,τι σήμερα.
<P>
Στον κ. Schrφder θα επιθυμούσα να πω ότι για αυτή την Προεδρία τα ανθρώπινα δικαιώματα σε καμία περίπτωση δεν αποτελούν υποσημειώσεις.
<P>
Ένας από τους αξιότιμους βουλευτές αναφέρθηκε στο γεγονός ότι ο Υπουργός Εξωτερικών, κ. Michel, εξαφανίστηκε. Μπορώ να εφησυχάσω αυτό το βουλευτή, ο κ. Michel δεν εξαφανίστηκε, ο κ. Michel αναχώρησε για να επιβιβαστεί στο αεροπλάνο για Μαδρίτη, όπου θα έχει ιδιαίτερα σημαντικές συνομιλίες σε σχέση με την Προεδρία.
<P>
Βασικά, θα ήθελα να βεβαιώσω το Κοινοβούλιο ότι κατά τη διάρκεια των επόμενων έξι μηνών η καταπολέμηση του εμπορίου ανθρωπίνων όντων γενικά και η καταπολέμηση του εμπορίου γυναικών και του εμπορίου παιδιών ειδικότερα θα αποτελέσουν μία από τις μεγαλύτερες προτεραιότητές μας. Ευχαριστώ τον κ. Johan Van Hecke για τα φιλικά λόγια του προς την Προεδρία μας και, ελπίζω, ότι θα επιτύχουμε να ανταποκριθούμε στις προσδοκίες του. Θέσατε πολύ ψηλά τον πήχη, αλλά θα κάνουμε ό,τι καλύτερο μπορούμε.
<P>
Προς την κ. Maij-Weggen και προς τον κ. Sacrιdeus θα ήθελα να πω ότι αυτονόητα για εμάς η θρησκευτική ελευθερία ανήκει στα θεμελιώδη δικαιώματα και τις ελευθερίες του ανθρώπου.

<SPEAKER ID=197 NAME="Vitorino">
. (ΕΝ) Επειδή τελειώνει ο χρόνος, θα περιοριστώ, εξ ονόματος του συναδέλφου μου Chris Patten που έπρεπε να φύγει διότι συμμετέχει συγχρόνως σε μια άλλη κοινοβουλευτική συνεδρίαση για τη Λατινική Αμερική, και εξ ονόματός μου, στο να ευχαριστήσω όλους όσους συμμετείχαν στη συζήτηση. Η Επιτροπή σημειώνει όλες τις παρατηρήσεις και προσβλέπει στα ψηφίσματα που θα ολοκληρώσουν αυτές τις συζητήσεις, ως κατευθυντήριες γραμμές για σκέψη και περαιτέρω δράση.
<P>
Τέλος, θα ήθελα να συγχαρώ το Κοινοβούλιο για την ευρεία συναίνεση που εξέφρασε σχετικά με τη νέα μεθοδολογία της έκθεσης για τα ανθρώπινα δικαιώματα στην Ευρωπαϊκή Ένωση, και να εκφράσω την ευχή ότι η προσέγγιση που δρομολογήθηκε από τον κ. Cornillet θα ακολουθηθεί και στο μέλλον.

<SPEAKER ID=198 NAME="Πρόεδρος">
Σας ευχαριστώ πολύ, κύριε Επίτροπε. Ξεπεράσατε σχεδόν τον εαυτό σας με τη συντομία σας.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=6>
Διάσκεψη για τις κλιματικές αλλαγές
<SPEAKER ID=199 NAME="Πρόεδρος">
Η ημερήσια διάταξη προβλέπει την κοινή συζήτηση των προφορικών ερωτήσεων B5-0327/2001 και B5-0328/2001 της κ. Jackson, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, προς το Συμβούλιο και την Επιτροπή, σχετικά με τη στρατηγική της Επιτροπής ενόψει της Συνδιάσκεψης της Βόννης όσον αφορά την αλλαγή του κλίματος.

<SPEAKER ID=200 NAME="Jackson">
Κύριε Πρόεδρε, ζητώ συγνώμη για την αργοπορία μου. Φαίνεται ότι η συζήτηση για τα ανθρώπινα δικαιώματα διάρκεσε πολύ ώρα, και πολύ δικαιολογημένα.
<P>
Θέλω να εκφράσω την ανησυχία του Κοινοβουλίου ότι το Πρωτόκολλο του Κυότο ενδέχεται να σκοντάψει και να πέσει στο κενό, αφήνοντας τον κόσμο χωρίς κανένα συνεκτικό δίκτυο υποχρεώσεων για τη μείωση των εκπομπών αερίων του θερμοκηπίου. Εμείς στο Ευρωπαϊκό Κοινοβούλιο παρέχουμε την πλήρη μας υποστήριξη προς την Επιτροπή και την Προεδρία στις προσπάθειές τους να εξασφαλίσουν ότι το Πρωτόκολλο του Κυότο θα επιβιώσει και θα τεθεί σε ισχύ. Θα θέλαμε να εκμεταλλευτούμε αυτή τη σύντομη συζήτηση για να διερευνήσουμε τι μπορεί να κάνει η Ευρώπη προκειμένου να καθοδηγήσει τον κόσμο ελλείψει της αμερικανικής ηγεσίας και με ποιους τρόπους μπορούν τα μέλη του Ευρωπαϊκού Κοινοβουλίου που θα παραστούν στη Διάσκεψη της Βόννης να μιλήσουν για λογαριασμό των λαών της Ευρώπης και να συμμετάσχουν ενεργά στις διαδικασίες.
<P>
Εκτιμούμε όλως ιδιαιτέρως το έργο του Ολλανδού Υπουργού κ. Pronk, στην προσπάθειά του να εξεύρει λύση για τα θέματα που παρέμειναν εκκρεμή στη Χάγη, και θα παρακαλούσαμε την Επιτροπή να μας εκθέσει τις απόψεις της σχετικά με το πόσο επιτυχής υπήρξε μέχρι σήμερα ο Υπουργός και εάν και κατά πόσον το έργο που έχει επιτελέσει έχει ανοίξει τώρα το δρόμο προς τα εμπρός. Ωστόσο, το μεγάλο ερώτημα για εμάς είναι εάν θα είναι δυνατό να δείξουμε ότι η Ευρωπαϊκή Ένωση, καθώς και οι υπόλοιποι μεγάλοι εταίροι του Πρωτοκόλλου, είναι έτοιμοι να λάβουν αποφάσεις χωρίς τις Ηνωμένες Πολιτείες. Εδώ γίνεται κρίσιμη η στάση της νέας ιαπωνικής κυβέρνησης. Χωρίς τις ψήφους της Ιαπωνίας και του Καναδά, το Πρωτόκολλο δεν μπορεί να τεθεί σε ισχύ. Καταλαβαίνουμε ότι οι οιωνοί δεν είναι καλοί και ότι, μάλλον, η Ιαπωνία και, σίγουρα, ο Καναδάς δεν έχουν την πολιτική βούληση να προχωρήσουν χωρίς τις Ηνωμένες Πολιτείες. Αν η Ιαπωνία διατίθεται να προχωρήσει, τότε υπάρχει η υποψία ότι οι Ιάπωνες μπορεί να θελήσουν την επαναδιατύπωση των καίριας σημασίας προτάσεων του πρωτοκόλλου, θέτοντας μεταξύ άλλων ως βάση για τον υπολογισμό των μειώσεων των εκπομπών αερίων που προκαλούν το φαινόμενο του θερμοκηπίου το έτος 2000 αντί του έτους 1990. Ένας από τους συναδέλφους μου, ο κ. Moreira Da Silva, ο οποίος θα είναι επικεφαλής της αντιπροσωπείας του Κοινοβουλίου στη Βόννη, επιθυμεί να υποβάλει μια προφορική τροπολογία στο συγκεκριμένο σημείο του ψηφίσματος που έχουμε καταθέσει, εφόσον το πρόβλημα με την Ιαπωνία ανέκυψε αφού είχαμε ήδη καταθέσει το ψήφισμα.
<P>
Το ψήφισμά μας επαναλαμβάνει στην παράγραφο 3 τις βασικές μας προσδοκίες για τη δράση που θα ακολουθήσει την κύρωση του Πρωτοκόλλου. Ωστόσο, ως Ευρωπαίοι πρέπει να κάνουμε μια νηφάλια αξιολόγηση του τι θα σημαίνει για εμάς αν κυρωθεί και ακόμα περισσότερο, αν κυρωθεί χωρίς τις Ηνωμένες Πολιτείες. Πρώτο και κυριότερο: χρήματα. Ως έχει το πρωτόκολλο, οι χρηματοδοτικές εισφορές των μερών θα βασίζονται στο μερίδιο του κάθε κράτους σε ότι αφορά τις εκπομπές CO2. Δεν είναι δύσκολο να διαπιστώσει κανείς ότι οι Ηνωμένες Πολιτείες, με 39% επί του συνόλου των εκπομπών για το 1990, θα πλήρωναν τη μερίδα του λέοντος. Το ερώτημα που μου δημιουργείται, το οποίο θα έπρεπε ίσως να έχει τεθεί νωρίτερα, είναι πώς η κυβέρνηση Κλίντον σκέφθηκε ότι θα μπορούσε να πείσει το Κογκρέσο να υπογράψει τη Συνθήκη. Ίσως αν ήταν περισσότερο ειλικρινείς εξαρχής, να είχε δημιουργηθεί μια πιο ρεαλιστική ατμόσφαιρα. Χωρίς τις Ηνωμένες Πολιτείες, το βάρος θα επωμιστούν η Ιαπωνία, η Γερμανία, το Ηνωμένο Βασίλειο, η Γαλλία, ο Καναδάς και η Αυστραλία. Οι διαθέσιμοι πόροι για μέτρα μείωσης των εκπομπών CO2 στις φτωχότερες χώρες θα περιοριστούν σημαντικά χωρίς τη συμμετοχή των ΗΠΑ. Το βάρος που θα πέσει στους ώμους των Ευρωπαίων θα είναι μεγαλύτερο. Ερωτώ: είμαστε έτοιμοι γι' αυτό;
<P>
Δεύτερον, εάν κυρώσουμε το Κυότο μόνοι μας ή χωρίς τις Ηνωμένες Πολιτείες, αυτό σημαίνει ότι θα αναλάβουμε ορισμένες δράσεις που θα είναι επώδυνες. Εμείς, οι ευρωβουλευτές που παρακολουθούμε αυτά τα θέματα, το αναγνωρίζουμε. Κάθε χρόνο, κάθε μήνα, βαθιά μέσα στη νύχτα, ασχολούμαστε με οδηγίες που αποσκοπούν στη μείωση των εκπομπών, αλλά γνωρίζουμε επίσης ότι, στις περισσότερες περιπτώσεις, όταν ερχόμαστε σε επαφή με το Συμβούλιο ή τους εκπροσώπους του, είναι εξαιρετικά δύσκολο να πείσουμε τα κράτη μέλη να συμφωνήσουν με αυτές τις προτάσεις στην αρχική, πολύ απαιτητική τους μορφή. Τώρα αντιμετωπίζουμε μια κατάσταση όπου, σύμφωνα με τον Ευρωπαϊκό Οργανισμό Περιβάλλοντος, μόνο το Ηνωμένο Βασίλειο, η Γερμανία και το Λουξεμβούργο μείωσαν τις εκπομπές των αερίων που προκαλούν το φαινόμενο του θερμοκηπίου μεταξύ των ετών 1990 και 1998. Όλες οι άλλες ευρωπαϊκές χώρες τις αύξησαν.
<P>
Πώς λοιπόν η Δανία, οι Κάτω Χώρες, το Βέλγιο, η Αυστρία, η Φινλανδία, η Ιταλία και, σε μικρότερο βαθμό, η Σουηδία και η Γαλλία θα τηρήσουν τους στόχους του Κυότο; Μήπως, όπως υποψιάζονται οι Ηνωμένες Πολιτείες, δεν θα είμαστε πρόθυμοι να αναλάβουμε τη δράση που θα δώσει πραγματική υπόσταση στις φιλοδοξίες μας; Ελπίζουμε ότι η Διάσκεψη της Βόννης και η βελγική Προεδρία θα είναι σε θέση να κάνουν τους Ευρωπαίους να περάσουν από τα λόγια στα έργα.
<P>
Τέλος, δυο λόγια για τη συμμετοχή της αντιπροσωπείας της ΕΕ στη Διάσκεψη της Βόννης. Έχουμε κουραστεί να είμαστε ο ελληνικός χορός σ' αυτήν την τραγωδία. Έχουμε κουραστεί να ανεβαίνουμε στη σκηνή όταν έχει ήδη ολοκληρωθεί το κύριο μέρος της δράσης για να εκφράσουμε τη λύπη ή τη χαρά μας για όσα συνέβησαν και να διατυπώσουμε φιλοσοφικές σκέψεις για τη θλιβερή κατάσταση της ανθρωπότητας - "Οίμοι η τάλαινα" πραγματικά! Αυτό δεν είναι ικανοποιητικό, διότι θα έπρεπε εμείς οι ίδιοι να περιλαμβανόμαστε στους πρωταγωνιστές, εφόσον θα πρέπει να εγκρίνουμε τη νομοθεσία που θα προκύψει από το Κυότο και θα πρέπει να την εξηγήσουμε στους λαούς της Ευρώπης. Μπορεί να μην επιθυμούμε να είμαστε εμείς διαπραγματευτές, αλλά η φιλοδοξία μας είναι να διαδραματίσουμε έναν πλήρη ρόλο στις συναντήσεις με την αντιπροσωπεία της Ευρωπαϊκής Ένωσης, η οποία αποφασίζει πώς θα δράσει η Ευρώπη. Δεν είμαστε ικανοποιημένοι να λειτουργούμε ως χορός.

<SPEAKER ID=201 NAME="Neyts-Uytebroeck">
 - (NL) Κύριε Πρόεδρε, κυρίες και κύριοι, θα ήθελα να αρχίσω ευχαριστώντας την κ. Jackson για την ερώτηση που έθεσε και τις παρατηρήσεις που έκανε σχετικά με αυτό το ιδιαίτερα σοβαρό πρόβλημα, για το οποίο όλοι μας ανησυχούμε.
<P>
Εξ ονόματος του Συμβουλίου, μπορώ μόνο να επαναλάβω ότι η δέσμευσή μας, όπως ανακοινώνεται στα συμπεράσματα του Συμβουλίου της 8ης Μαρτίου και της 7ης Ιουνίου 2001, όσον αφορά την επαναληπτική συνεδρίαση της 6ης Διάσκεψης των μερών, η οποία σύντομα θα πραγματοποιηθεί στη Βόννη, αποτελεί δέσμευση να καταλήξουμε σε μία συμφωνία. Μία συμφωνία, η οποία πρέπει να διασφαλίζει την ακεραιότητα του περιβάλλοντος, σύμφωνα με το πρωτόκολλο του Κυότο, η οποία θα οδηγήσει σε πραγματικές μειώσεις των εκπομπών αερίων του θερμοκηπίου και με την οποία θα επιτευχθεί μία όσο το δυνατό ευρύτερη συμμετοχή των βιομηχανοποιημένων χωρών, βάσει της οποίας θα μπορούσαν να δημιουργηθούν οι προϋποθέσεις για την ενίσχυση και την εφαρμογή του πρωτοκόλλου τελικά μέσα στο 2002. Επομένως, επιβεβαιώνουμε εκ νέου τη δέσμευσή μας να προσπαθήσουμε να το επιτύχουμε αυτό.
<P>
Όλοι αυτοί οι στόχοι παραμένουν αμετάβλητοι και η Ευρωπαϊκή Ένωση είναι διατεθειμένη στη Βόννη να διαπραγματευθεί με όλους τους εταίρους, κατά τρόπο εποικοδομητικό, για τα θέματα που ακόμη δεν επιλύθηκαν. Αν και το Συμβούλιο αναγνωρίζει ότι η Ευρωπαϊκή Ένωση και οι ΗΠΑ έχουν διαφορετικές απόψεις για το πρωτόκολλο του Κυότο και για την επικύρωσή του, το Συμβούλιο ικανοποιήθηκε, τουλάχιστον, με την υπόσχεση, την οποία έδωσε ο Πρόεδρος Μπους, κατά τη διάρκεια μιας πρόσφατης συνάντησης με τους αρχηγούς κρατών και κυβερνήσεων της Ευρωπαϊκής Ένωσης, ότι οι ΗΠΑ δεν πρόκειται να παρεμποδίσουν τη διαδικασία του Κυότο και ότι θα συνεργαστούν με εποικοδομητικό τρόπο κατά τη διάρκεια την επόμενης συνεδρίασης της Διάσκεψης των μερών στη Βόννη.
<P>
Κατά τη διάρκεια της διαβούλευσης σε υψηλό επίπεδο, της 27ης και 28ης του περασμένου Ιουνίου στο Scheveningen, η Ευρωπαϊκή Ένωση μπόρεσε να έχει αποδοτικές επαφές για τις διαπραγματεύσεις για το κλίμα και αυτό με διάφορους εταίρους. Και προς ικανοποίησή της, η Ευρωπαϊκή Ένωση διαπίστωσε ότι στη διεθνή κοινότητα εξακολουθεί να υπάρχει μεγάλη υποστήριξη για το πρωτόκολλο του Κυότο και για την ταχεία εφαρμογή του. Και αυτό παρά την άρνηση των ΗΠΑ να το επικυρώσουν. Φαίνεται, και αυτό φάνηκε και στο Scheveningen, ότι υπάρχει έντονη ευαισθητοποίηση, εξαιτίας του επείγοντος χαρακτήρα αυτής της ευκαιρίας και του γεγονότος ότι το αποτέλεσμα περισσοτέρων από δέκα ετών διεθνών διαπραγματεύσεων δεν θα ήταν δυνατό να διακυβευτεί.
<P>
Δεδομένου ότι το Συμβούλιο είναι της γνώμης ότι η παρουσία σας εκεί παρουσιάζει ενδιαφέρον, το Συμβούλιο προσκάλεσε οκτώ μέλη του Ευρωπαϊκού Κοινοβουλίου να συμμετάσχουν στη Διάσκεψη της Βόννης. Οι ειδικές προϋποθέσεις για αυτή τη συμμετοχή, με τις οποίες, πιθανόν, δεν θα είστε ικανοποιημένοι, εκτίθενται σε μία επιστολή του Συμβουλίου προς το Ευρωπαϊκό Κοινοβούλιο με ημερομηνία 18 Νοεμβρίου 1998. Δεδομένης της επιθυμίας των συμμετεχόντων για ακριβέστερη και τακτικότερη ενημέρωση, μία επιθυμία, την οποία εξέφρασε με έμφαση η κ. Jackson, και η οποία σίγουρα εκφράζει τα αισθήματα πολλών από εσάς, η Προεδρία είναι διατεθειμένη, κατά τη διάρκεια της διάσκεψης και σε τακτικά χρονικά διαστήματα, να διοργανώνει ανεπίσημες συναντήσεις με τα μέλη του Ευρωπαϊκού Κοινοβουλίου, έτσι ώστε να είναι δυνατή η ανταλλαγή απόψεων για την εξέλιξη και την κατάσταση των υποθέσεων.
<P>
Έχω επίγνωση, κυρία Jackson, ότι αυτό πιθανόν δεν σας ικανοποιεί πλήρως, αλλά, αφετέρου, αυτό σημαίνει ότι εσείς μπορείτε να κάνετε κάτι περισσότερο από το να τραγουδάτε ή να παραπονιέστε στην άκρη ή στους διαδρόμους.

<SPEAKER ID=202 NAME="Vitorino">
. (EN) Κύριε Προεδρεύοντα, κυρίες και κύριοι, θα ήθελα εκ μέρους της Επιτροπής να ευχαριστήσω την κ. Jackson για το ότι έθεσε ένα τόσο σημαντικό ζήτημα στη σύνοδο της Ολομέλειας. Όπως ήδη είπε ο ασκών την Προεδρία του Συμβουλίου, στο Γκέτεμποργκ, οι αρχηγοί κρατών και κυβερνήσεων επιβεβαίωσαν ότι η Ευρωπαϊκή Κοινότητα και τα κράτη μέλη είναι αποφασισμένα να ανταποκριθούν στις δεσμεύσεις που ανέλαβαν δυνάμει του Πρωτοκόλλου του Κυότο. Η Σύνοδος Κορυφής της Ένωσης επανεπιβεβαίωσε το στόχο της Ευρωπαϊκής Ένωσης να τεθεί το Πρωτόκολλο σε ισχύ μέχρι το 2002 και ζήτησε από την Επιτροπή να προετοιμάσει μια πρόταση επικύρωσης πριν από τα τέλη του 2001. Δυστυχώς, η κυβέρνηση Μπους συνεχίζει να αντιτίθεται στο Πρωτόκολλο του Κυότο.
<P>
Στη Σύνοδο Κορυφής Ευρωπαϊκής Ένωσης/Ηνωμένων Πολιτειών στο Γκέτεμποργκ, ο πρόεδρος Μπους αναγνώρισε ότι η επιστήμη δίδει έμφαση στην αλλαγή του κλίματος και την παγκόσμια σημασία αυτού του θέματος. Οι Ηνωμένες Πολιτείες δήλωσαν μεν ότι θα συμμετέχουν ενεργά στην επόμενη σύνοδο της 6ης Διάσκεψης των Συμβαλλομένων Μερών στη Βόννη, αλλά η βασική τους θέση ενάντια στο Πρωτόκολλο δεν έχει αλλάξει. Θα βασιστούμε σ' αυτήν την ένδειξη, ότι δηλαδή οι Ηνωμένες Πολιτείες δεν σκοπεύουν να παρακωλύσουν τη διαδικασία του Κυότο. Για να διευκολύνουμε αυτό, συμφωνήσαμε ότι θα υπάρξουν περαιτέρω επαφές υψηλού επιπέδου με τις Ηνωμένες Πολιτείες γι' αυτό το θέμα.
<P>
Η επόμενη σύνοδος της 6ης Διάσκεψης των Συμβαλλομένων Μερών, η οποία θα λάβει χώρα τον Ιούλιο, θα συνεχίσει από εκεί που σταμάτησε η διάσκεψη της Χάγης και θα προσπαθήσει να οδηγήσει τις διαπραγματεύσεις σε αίσιο πέρας. Προκειμένου να επιτευχθεί αυτό, η Ευρωπαϊκή Ένωση θα ακολουθήσει θετική στάση, ενώ συγχρόνως θα είναι ρεαλιστική σε σχέση με το τι είναι δυνατό να επιτύχει. Τα νέα κωδικοποιημένα κείμενα του Προέδρου της 6ης Διάσκεψης των Συμβαλλομένων Μερών, κ. Pronk, είναι σαφή και συνεκτικά και αποτελούν μια καλή βάση για τις διαπραγματεύσεις της Βόννης. Ωστόσο, τα κείμενα εξακολουθούν να περιέχουν ορισμένα σημαντικά σημεία εμπλοκής για την Ευρωπαϊκή Ένωση, ειδικότερα όσον αφορά τη χρηματοδότηση για τις αναπτυσσόμενες χώρες, τη συμμόρφωση και την συμπληρωματικότητα. Αυτά τα θέματα πρέπει να επιλυθούν.
<P>
Τελικά, θα αγωνιστούμε για ένα συνολικό πακέτο όπου οι υποχωρήσεις προς τη μία κατεύθυνση θα αντισταθμίζονται από οφέλη προς την άλλη. Επίσης, πρέπει να λάβουμε υπόψη την ειδική σημασία της Ιαπωνίας και της Ρωσίας για την έναρξη ισχύος του Πρωτοκόλλου.
<P>
Η Επιτροπή χαιρετίζει το έντονο ενδιαφέρον του Ευρωπαϊκού Κοινοβουλίου για το συνολικό πρόβλημα της κλιματικής αλλαγής και τη συμμετοχή βουλευτών του Ευρωπαϊκού Κοινοβουλίου στην κοινοτική αντιπροσωπεία για την επόμενη σύνοδο της 6ης Διάσκεψης των Συμβαλλομένων Μερών. Ο ασκών την προεδρία εξήγησε ότι, όπως στη Χάγη, η Επιτροπή και το Συμβούλιο έχουν προτείνει την εκπροσώπηση του Ευρωπαϊκού Κοινοβουλίου με 8 βουλευτές. Σύμφωνα με τους θεσμικούς κανόνες για τη συμμετοχή τους, οι βουλευτές μπορούν να παρίστανται στις συνεδριάσεις της ολομέλειας, ενώ η Επιτροπή θα ενημερώνει σε τακτά διαστήματα για τις διαπραγματεύσεις που δεν είναι ανοικτές στους παρατηρητές, όλα τα μέλη του Ευρωπαϊκού Κοινοβουλίου που θα παρίστανται στην 6η Διάσκεψη των Συμβαλλομένων Μερών.

<SPEAKER ID=203 NAME="Moreira da Silva">
Κύριε Πρόεδρε, κύριε Επίτροπε, κυρία Υπουργέ, κύριοι βουλευτές, θα αναφερθώ καταρχάς στο ζήτημα αυτό της συμμετοχής ή όχι της αντιπροσωπείας του Ευρωπαϊκού Κοινοβουλίου στις συνεδριάσεις συντονισμού της Ευρωπαϊκής Ένωσης. Θα ήθελα να δηλώσω ότι δεν με ικανοποίησε καθόλου ο τρόπος με τον οποίο η κ. Υπουργός απάντησε στα θεμιτά ερωτήματα που έθεσε η κ. Caroline Jackson. Η αντιπροσωπεία του Ευρωπαϊκού Κοινοβουλίου δεν διεκδικεί προνόμια, διεκδικεί το θεμιτό δικαίωμά της να συμμετέχει ενεργά στη Διάσκεψη της Βόννης και όχι να διαδραματίζει ρόλο κομπάρσου, όπως αναγκαστήκαμε να κάνουμε στη Διάσκεψη της Χάγης.
<P>
Κύριε Πρόεδρε, κύριοι βουλευτές, εκτός από περιβαλλοντικό ζήτημα, οι κλιματικές μεταβολές έχουν καταστεί πραγματικά συμβολικό ζήτημα της διεθνούς πολιτικής ημερήσιας διάταξης. Εάν το Πρωτόκολλο του Κιότο αποτύχει, τα διδάγματα θα είναι σαφή: τα κράτη μέλη και οι πολιτικοί προχωρούν γρήγορα, και ορθά, όταν πρόκειται να ενδυναμώσουν τα πλεονεκτήματα της παγκοσμιοποίησης αλλά είναι ανίκανοι να συνεννοηθούν όταν πρόκειται να μειώσουν τα μειονεκτήματα του κοινωνικού μας μοντέλου.
<P>
Και η σημερινή συγκυρία δεν θα μπορούσε να είναι χειρότερη. Αφενός, ποτέ δεν ήταν τόσο επείγον να δράσουμε όσο σήμερα: οι προβλέψεις που ανακοινώθηκαν πρόσφατα από τη διακυβερνητική ομάδα εργασίας για τις κλιματικές αλλαγές δεν αφήνουν περιθώρια για αμφιβολίες. Αφετέρου, ποτέ δεν ήταν τόσο δύσκολο να δράσουμε όσο σήμερα: η απόφαση των Ηνωμένων Πολιτειών αποτέλεσε ένα ισχυρό πλήγμα σε μία διεθνή εργασία που διαρκεί ήδη δέκα χρόνια. Οι παράγοντες αυτοί, ο επείγων χαρακτήρας της δράσης, η πίεση του κοινού και η εγκατάλειψη των Ηνωμένων Πολιτειών, καθιστούν αποφασιστικής σημασίας τη Διάσκεψη της Βόννης. Θα είναι η στιγμή της αλήθειας για το Πρωτόκολλο του Κυότο. Η θέση μας είναι σαφής: είναι επείγον να περιορισθούν οι κλιματικές αλλαγές και το Πρωτόκολλο του Κυότο - όχι κάποιο άλλο - είναι το ορθότερο πολιτικό μέσο για την εκπλήρωση του στόχου αυτού. Επομένως, θα πάμε στη Βόννη με τη φιλοδοξία να επιτευχθεί συμφωνία με το μεγαλύτερο αριθμό χωρών σχετικά με τα left overs του Κιότο έτσι ώστε το Πρωτόκολλο να μπορέσει να επικυρωθεί και να τεθεί σε εφαρμογή το 2002. Είναι προφανές ότι για να επιτύχουμε στις διαπραγματεύσεις, ιδιαίτερα με την Ιαπωνία και τη Ρωσία, θα πρέπει να δώσουμε κάποια μηνύματα ανοίγματος, μηνύματα ανοίγματος που θα πρέπει ωστόσο να σέβονται την ακεραιότητα και το πνεύμα του Πρωτοκόλλου.
<P>
Μία τελευταία λέξη για τα οικονομικά ζητήματα. Είναι αλήθεια ότι βραχυπρόθεσμα η υλοποίηση του Πρωτοκόλλου θα προκαλέσει οικονομικό κόστος για τις ευρωπαϊκές επιχειρήσεις. Ωστόσο, αυτό το κόστος - όπως απέδειξε αυτή την εβδομάδα η έκθεση της Επιτροπής - θα είναι πολύ μικρότερο από εκείνο που είχε υπολογισθεί αρχικώς. Είμαι επιπλέον πεπεισμένος ότι μεσοπρόθεσμα το Πρωτόκολλο του Κυότο θα καταστήσει την ευρωπαϊκή οικονομία πιο ανταγωνιστική, δεδομένου ότι θα πραγματοποιήσουμε τις αντίστοιχες τεχνολογικές αλλαγές νωρίτερα από τους άλλους.

<SPEAKER ID=204 NAME="Linkohr">
Κύριε Πρόεδρε, το χειροκρότημα για την ομιλία της κ. Jackson, που προήλθε απ' όλες τις πολιτικές ομάδες δείχνει ότι στην Ευρώπη υπάρχει συναίνεση όσον αφορά την πολιτική για το κλίμα. Υπάρχει σαφώς και στις ΗΠΑ κάποια συναίνεση στην κοινή γνώμη, αλλά η κοινή γνώμη των ΗΠΑ είναι διαφορετική από εκείνη της Ευρώπης. Πιστεύω λοιπόν πως γι' αυτό το λόγο δεν πρέπει μόνο να μιλάμε με τους βουλευτές ή τους εκπρόσωπους κυβερνήσεων, αλλά οι Ευρωπαίοι θα πρέπει πραγματικά να σκεφτούν πώς μπορούν να επηρεάσουν την κοινή γνώμη στις ΗΠΑ -και θα έλεγα και στην Ιαπωνία αν διαπιστώσουμε ότι οι Ιάπωνες δεν συμμετέχουν.
<P>
Η προσπάθεια καταπολέμησης των κλιματικών αλλαγών είναι τεράστια και θα είναι εξαιρετικά δύσκολη αν δεν καταβληθούν κοινές προσπάθειες. Αυτό ακριβώς είναι το θέμα που καλούμαστε να αντιμετωπίσουμε. Είμαστε πρόθυμοι, ακόμη κι αν δεν συμμετέχουν οι άλλοι να ακολουθήσουμε το δρόμο που αποφασίστηκε στο Γκέτεμποργκ και τον οποίο υποστηρίζω; Καλά είναι τα λόγια. Είναι εύκολο και δεν κοστίζει τίποτα να κάνει κανείς μια δήλωση ότι αναλαμβάνει αυτό το βάρος. Μετά όμως η εφαρμογή καθίσταται εξαιρετικά δύσκολη. Φοβάμαι - και θα το πω ανοιχτά - ότι οι Ευρωπαίοι ή πολλοί Ευρωπαίοι κρύβονται πίσω από τις ΗΠΑ. Στην πραγματικότητα βρισκόμαστε ακόμα πολύ μακριά όσον αφορά την εκπλήρωση του πρωτοκόλλου του Κυότο. Όλοι το γνωρίζουμε! Η Επιτροπή μας τροφοδοτεί συνέχεια με νέους αριθμούς. Με άλλα λόγια, βρισκόμαστε πραγματικά μπροστά σε μια ηράκλεια αποστολή - απλώς ήθελα να τω πω αυτό απ' αυτή τη θέση.
<P>
Παρά τη δυσκολία αυτή θέλω να πω πως για την Ευρώπη προσφέρεται για πρώτη φορά από τον δεύτερο παγκόσμιο πόλεμο η δυνατότητα πολιτικής ηγεσίας στο κόσμο. Αυτή την ευκαιρία πρέπει να την εκμεταλλευτούμε, αλλά γνωρίζουμε πολύ καλά ότι δεν είναι απλό. Κατά τα λοιπά αποτελεί μια ευγενή αποστολή, και όχι βρώμικη, πρόκειται για ευγενή αποστολή, που πρέπει να αντιμετωπίσει η Ευρώπη, και αν ακολουθήσουν οι άλλοι αργότερα θα πρέπει να τους δεχτούμε.
<P>
Η τρίτη παρατήρησή μου αφορά αποκλειστικά το κείμενο. Δεν μπορώ να μην το πω και δεν σας κρύβω ότι αυτό που ζητάμε, να σταματήσουμε δηλαδή την αλλαγή του κλίματος είναι καθαρή ανοησία. Δεν ξέρω πώς συμπεριλήφθηκε στο κείμενο. Κλιματικές αλλαγές υπήρχαν πάντα, μόνο που αυτή τη φορά έχουμε και εμείς ευθύνη και γι' αυτό ακριβώς πρόκειται.

<SPEAKER ID=205 NAME="Davies">
Καταρχάς, θα ήθελα να απευθύνω τα συγχαρητήριά μου προς την Επίτροπο Wallstrφm, την αρμόδια για το περιβάλλον Επίτροπο. Δεν πιστεύω να υπάρχει κανένας ευρωβουλευτής που να έχει την παραμικρή αμφιβολία για την παθιασμένη προσωπική της δέσμευση στην προσπάθεια διασφάλισης μιας θετικής έκβασης από τις συνομιλίες της Βόννης, και θα ήθελα επίσης να εκφράσω τις ευχαριστίες μου στον Φιλελεύθερο συνάδελφό μου, πρωθυπουργό Verhofstadt, για την έμφαση που έδωσε σήμερα το πρωί στο πρόβλημα των κλιματικών αλλαγών λέγοντας ότι είναι η μεγαλύτερη πρόκληση που αντιμετωπίζει ο πλανήτης. Το όλο αυτό θέμα είχε ως αποτέλεσμα - αν και δεν χρειαζόταν - την έντονη συνειδητοποίηση ότι ο πλανήτης στον οποίο ζούμε είναι ένας πολύ μικρός πλανήτης και ότι η ανθρωπότητα είναι σε θέση, μέσω των βιομηχανικών της πρακτικών, να αλλάξει το περιβάλλον μας. Ακόμα και οι Ηνωμένες Πολιτείες το αναγνωρίζουν τώρα, αν και δεν έχουν ακόμα προτείνει καμία εναλλακτική λύση πρακτικής μορφής αντί του Πρωτοκόλλου του Κυότο.
<P>
Η αντιμετώπιση του προβλήματος με τη βοήθεια της τεχνολογίας που είτε αναπτύσσεται τώρα είτε έχει ήδη αναπτυχθεί, προσφέρει πολλές δυνατότητες, αλλά και πλεονεκτήματα, που θα αλλάξουν τις πρακτικές μας και θα περιορίσουν την άνοδο της θερμοκρασίας στον πλανήτη. Τούτο προσφέρει σημαντικά οφέλη για την κοινωνία και οικονομικές ευκαιρίες για όσους από εμάς πρωτοστατήσουμε. Γιατί όμως δεν είμαστε σε θέση να επιδιώξουμε αυτό το στόχο με μεγαλύτερη αποτελεσματικότητα; Ένα πρόβλημα είναι τα κεκτημένα συμφέροντα - κλασικό παράδειγμα είναι οι βιομηχανίες ορυκτών καυσίμων. Ένα άλλο πρόβλημα είναι η αδυναμία μας να υιοθετήσουμε μια ηγετική πολιτική στάση - όλοι είμαστε υπεύθυνοι γι' αυτό. Υποχωρούμε αντί να λάβουμε αποφάσεις που βραχυπρόθεσμα δεν θα είναι δημοφιλείς για τους ψηφοφόρους μας. Επιθυμία μου είναι να εναρμονιστεί η περιβαλλοντική φορολογία σε ευρωπαϊκό επίπεδο - στόχος δεν είναι η συλλογή περισσότερων πόρων, αλλά η αλλαγή των πρακτικών και των προτεραιοτήτων, εξασφαλίζοντας συγχρόνως ότι η βιομηχανία μπορεί να ανταγωνιστεί σε ισότιμο επίπεδο.
<P>
Τα προβλήματα μας είναι γνωστά - τα αντιμετωπίσαμε με το φόρο επί των καυσίμων στη Βρετανία και αλλού. Κάθε φορά που οι πολιτικοί προσπαθούν πραγματικά να επιβάλουν φόρους που θα ωφελήσουν το περιβάλλον κατ' αυτόν τον τρόπο. Φυσικά, το περίεργο είναι ότι, στην περίπτωση της Βρετανίας, η εναρμόνιση της φορολογίας της ενέργειας όσον αφορά τα τέλη επί των καυσίμων κατά πάσα πιθανότητα θα μείωνε επίσης και τους φόρους μας.
<P>
Μόλις επέστρεψα από μια επίσκεψη στην Κύπρο - μία από τις υποψήφιες προς ένταξη χώρες - όπου είδα ότι, όχι μόνο δεν υπάρχει τέλος καυσίμου για τη χρήση βενζίνης, αλλά ότι το πετρέλαιο ουσιαστικά επιδοτείται. Επομένως, το ερώτημά μου προς την Επιτροπή είναι το εξής: όταν πρέπει να αντιμετωπίσουμε στην πράξη τη θετική, όπως ελπίζω, έκβαση της Βόννης, πώς μπορεί το Συμβούλιο να επιδιώξει την εναρμόνιση της φορολόγησης της ενέργειας από κοινού με τη διεύρυνση, η οποία δυσχεραίνει τόσο πολύ τη δυνατότητα ομοφωνίας, εάν βέβαια πρόκειται να έχουμε μια εναρμονισμένη περιβαλλοντική φορολογία που να αξίζει τον κόπο.

<SPEAKER ID=206 NAME="De Roo">
 - (NL) Κύριε Πρόεδρε, τα δύο τελευταία χρόνια σε όλον τον κόσμο εγκαταστάθηκαν περισσότερες μονάδες παραγωγής αιολικής ενέργειας από ό,τι πυρηνικής ενέργειας. Εντούτοις, ο Μπους και ο Μπλερ προσπαθούν να δώσουν νέα πνοή στην πυρηνική ενέργεια.
<P>
Σύμφωνα με την Ομάδα μου και μία σαφή πλειοψηφία στο Ευρωπαϊκό Κοινοβούλιο δεν επιτρέπεται και δεν μπορεί η πυρηνική ενέργεια να διαδραματίζει οποιοδήποτε ρόλο στην επίλυση του κλιματολογικού προβλήματος, ούτε στο μηχανισμό της "καθαρής ανάπτυξης" . Για όλα τα άλλα σημεία αυτών των διαπραγματεύσεων, επαναλαμβάνω, για όλα τα άλλα σημεία, ένας συμβιβασμός στη Βόννη είναι αποδεκτός για τους Πράσινους. Αυτός ο συμβιβασμός πρέπει να γίνει κατά τέτοιο τρόπο, ώστε να περιλαμβάνει και την Ιαπωνία. Πρέπει να εξεταστεί, ακόμη, και ένας υψηλότερος στόχος για τη μείωση των εκπομπών για την Ευρώπη. Η Επιτροπή δημοσίευσε μία μελέτη, από όπου φαίνεται ότι ακόμη και ένας διπλά υψηλός στόχος μείωσης, για εμάς, δεν συνεπάγεται κανένα πρόβλημα. Η Ευρώπη πρέπει τώρα να εργαστεί σοβαρά για την εξοικονόμηση ενέργειας και για την ανανεώσιμη ενέργεια.
<P>
Η περαιτέρω ανάπτυξη της ηλιακής ενέργειας αποτελεί πρώτη προτεραιότητα για τον εφοδιασμό με ηλεκτρισμό των τελευταίων δύο δισ. ανθρώπων στη γη μας. Ο εφοδιασμός δύο δισ. ανθρώπων με ηλεκτρισμό, μέσω ορυκτών καυσίμων, σημαίνει το σίγουρο κλιματικό θάνατο για όλους μας. Μία αδύναμη συμφωνία στη Βόννη είναι καλύτερη από μία νέα αποτυχία. Η Συνθήκη του Μόντρεαλ εναντίον της καταστροφής του στρώματος του όζοντος του 1987 ήταν, επίσης, μία αδύναμη συμφωνία, αλλά κατά τα τελευταία 14 χρόνια ενισχύθηκε. Αυτό μπορεί να συμβεί και με το πρωτόκολλο του Κυότο.

<SPEAKER ID=207 LANGUAGE="SV" NAME="Sjφstedt">
Κύριε Πρόεδρε, επικρατεί ευρεία ομοφωνία στο Κοινοβούλιο σχετικά με τη θέση μας στα προβλήματα του κλίματος, γεγονός που θεωρώ εξαιρετικά σημαντικό. Οφείλουμε να αξιοποιήσουμε αυτή την ομοφωνία προκειμένου να ασκήσουμε όσο το δυνατόν περισσότερες πιέσεις στις χώρες από τις οποίες θα εξαρτηθεί το μέλλον του Πρωτοκόλλου του Κυότο. Υπάρχει πραγματικά ο κίνδυνος να καταρρεύσουν οι διαπραγματεύσεις για το κλίμα, μία κατάρρευση η οποία θα είχε ως αποτέλεσμα να πάμε πολλά χρόνια πίσω. Το χειρότερο είναι ότι αυτοί που προκαλούν την κατάρρευση, κυρίως οι ΗΠΑ, δεν έχουν ουδεμία εναλλακτική λύση να προτείνουν. Για τον λόγο αυτό θα πρέπει να καταβάλουμε κάθε δυνατή προσπάθεια προκειμένου να περισώσουμε ότι μπορεί να περισωθεί.
<P>
Αλλά και η Ευρωπαϊκή Ένωση αντιμετωπίζει πρόβλημα αξιοπιστίας. Όπως ανέφεραν ορισμένοι προλαλήσαντες, ούτε και ορισμένα από τα κράτη μέλη της Ένωσης πληρούν τους όρους του Πρωτοκόλλου του Κυότο. Γνωρίζουμε ότι αυτοί καθεαυτοί οι όροι δεν αρκούν για να αντιμετωπιστούν τα προβλήματα των κλιματικών αλλαγών. Όταν συνομιλούμε με το Συμβούλιο, παραδείγματος χάρη κατά τη διαδικασία συνδιαλλαγής για τις εγκαταστάσεις καύσεως και τα ανώτατα εθνικά επίπεδα εκπομπών, διαπιστώνουμε ότι δεν είναι διατεθειμένο να λάβει τις αναγκαίες αποφάσεις. Από την απόφαση που υποβλήθηκε προς έγκριση στο Γκέτεμποργκ σχετικά με τη στρατηγική για την αειφόρο ανάπτυξη είχαν αφαιρεθεί πολλά από τα σημαντικότερα σημεία. Φυσικά θα αυξηθεί η αξιοπιστία και της ΕΕ εφόσον αποδείξουμε ότι είμαστε διατεθειμένοι να εκπληρώσουμε πραγματικά τους όρους που θέτουμε εμείς οι ίδιοι. Θεωρώ σημαντικό κάτι τέτοιο τη στιγμή αυτή, πριν από τη διάσκεψη που θα οργανωθεί προκειμένου να συζητήσουμε με τις άλλες χώρες το μέλλον του Πρωτοκόλλου του Κυότο.

<SPEAKER ID=208 NAME="Fitzsimons">
Καταρχάς, θα ήθελα να συγχαρώ την κ. Jackson που έθεσε αυτήν την προφορική ερώτηση. Έχει ήδη αναφερθεί ότι η Διάσκεψη για τις κλιματικές αλλαγές θα διεξαχθεί στη Βόννη από 16 έως 27 Ιουλίου 2001. Γνωρίζουμε ότι η κυβέρνηση των ΗΠΑ και η Ευρωπαϊκή Ένωση δεν μπόρεσαν να συμφωνήσουν στην Ολλανδία πριν από τα Χριστούγεννα για τον καθορισμό χρονοδιαγράμματος για τη μείωση της χρήσης αερίων που προκαλούν το φαινόμενο του θερμοκηπίου.
<P>
Επίσης, είναι σαφέστατο ότι η κυβέρνηση των ΗΠΑ έχει χάσει τον ενθουσιασμό της όσον αφορά τη συμφωνία του Κυότο. Αυτό είναι ιδιαίτερα απογοητευτικό. Υπάρχουν σαφή και αδιαφιλονίκητα επιστημονικά στοιχεία που αποδεικνύουν τις συνέπειες της αλλαγής του κλίματος. Ασφαλώς, οι κυβερνήσεις των ΗΠΑ και της Ευρωπαϊκής Ένωσης μπορούν να συμφωνήσουν σε ένα σημείο, δηλαδή στο ότι πολύ απλά, η χρήση των αερίων που προκαλούν το φαινόμενο του θερμοκηπίου καταστρέφει τη στιβάδα του όζοντος, με αποτέλεσμα την άνοδο του επιπέδου της θάλασσας και την επιτάχυνση της διάβρωσης των ακτών. Επηρεάζει επίσης το περιβάλλον ζωής των νησιωτικών κοινοτήτων. Καλώ τις ευρωπαϊκές κυβερνήσεις που θα εκπροσωπηθούν στη Βόννη να χρησιμοποιήσουν αυτή τη Διάσκεψη ως μια ευκαιρία για να δηλώσουν στις ΗΠΑ ότι αυτό δεν αρκεί, ότι πρέπει να εφαρμοστούν πλήρως οι διατάξεις της συμφωνίας του Κυότο. Μόνο βάσει της συμφωνίας αυτής, η κυβέρνηση των ΗΠΑ θα ήταν υποχρεωμένη να περιορίσει τις εκπομπές κατά ένα τρίτο περίπου μέχρι το 2012.

<SPEAKER ID=209 NAME="Blokland">
 - (NL) Κύριε Πρόεδρε, η υπερψήφιση στην αμερικανική Γερουσία του πρωτοκόλλου του Κυότο θα σήμαινε πολιτική αυτοκτονία. Έτσι φάνηκε, κατά τη διάρκεια της τηλεδιάσκεψης του περασμένου έτους με ορισμένους αμερικανούς γερουσιαστές. Εν τω μεταξύ, ο νέος αμερικανός Πρόεδρος Μπους απέρριψε το πρωτόκολλο του Κυότο. Δικαιολογημένα αυτό μπορεί να αποκληθεί μεγάλη ντροπή. Αφετέρου, καταδεικνύει αυτός ο αμερικανός Πρόεδρος σαφώς τον τρόπο με τον οποίο σκέφτονται οι ΗΠΑ για το πρωτόκολλο του Κυότο.
<P>
Δυστυχώς, συνέπεια αυτού είναι και η Ιαπωνία να διερωτάται κατά πόσο επιθυμεί να επικυρώσει το πρωτόκολλο. Την περασμένη εβδομάδα δήλωσε ο ιάπωνας Πρωθυπουργός, κ. Junichiro Koizumi, ότι και αυτός δεν σχεδιάζει να προσχωρήσει χωρίς τη συνεργασία των ΗΠΑ. Πρέπει, επίσης, να σκεφτούμε ότι και χώρες της Ευρωπαϊκής Ένωσης δεν έχουν επικυρώσει ή εφαρμόσει το πρωτόκολλο. Πιθανόν, οι εκπομπές CO2 στο Λουξεμβούργο, τη Γερμανία και τη Μεγάλη Βρετανία να έχουν μειωθεί σημαντικά, αλλά στην Ισπανία, την Πορτογαλία και την Ιρλανδία αυξήθηκαν έντονα. Σύμφωνα με τα προγνωστικά του Ταμείου για την Αγρια Φύση, οι εκπομπές CO2 στην Ευρωπαϊκή Ένωση συνολικά πρόκειται να αυξηθούν κατά 8%, αντί να μειωθούν κατά 8%, σύμφωνα με το πρωτόκολλο του Κυότο.
<P>
Επιπλέον, είναι πολύ ασυνεπές η Ευρωπαϊκή Ένωση να κατηγορεί τις ΗΠΑ ότι δεν επιθυμούν να περιορίσουν τις εκπομπές CO2, τη στιγμή που η Ευρωπαϊκή Ένωση δεν είναι διατεθειμένη να προχωρήσει στη μείωση των εκπομπών Nox. Στις ΗΠΑ, το 2003 οι κανόνες για τις εκπομπές Nox θα είναι ήδη αυστηρότεροι από ό,τι επιθυμούν οι Υπουργοί Περιβάλλοντος για το 2018, στο πλαίσιο της οδηγίας για τις μεγάλες εγκαταστάσεις καύσεως.
<P>
Ένας κίνδυνος είναι το πρωτόκολλο του Κυότο να εκπνεύσει, εάν αυτό χρησιμοποιηθεί ως δικαιολογία για τη μη τήρησή του. Η απειλή της αλλαγής κλίματος εξακολουθεί να υπάρχει, όπως και ο στόχος για την αντιμετώπισή του με ή χωρίς το πρωτόκολλο του Κυότο.
<P>
Επομένως, η ΕΕ πρέπει να μην ακολουθήσει το παράδειγμα των ΗΠΑ ή της Ιαπωνίας, αλλά να αντισταθεί στην αλλαγή του κλίματος μέσω της επιβολής της ενεργειακής αποταμίευσης, της ενεργειακής αποδοτικότητας, με τη βοήθεια, μεταξύ άλλων, του συνδυασμού θερμότητας και ηλεκτρικής ενέργειας και της ανάπτυξης της αιολικής και της ηλιακής ενέργειας. Και σε αυτά τα σημεία πρέπει να καταστεί δυνατόν να υπάρξουν συμφωνίες με τις ΗΠΑ και την Ιαπωνία. Επιπλέον, πρέπει να είμαστε ανοικτοί και στη διεύρυνση του μέρους, το οποίο μπορεί να επιτευχθεί μέσω του εμπορίου εκπομπών. Εάν εμείς, κατά αυτόν τον τρόπο, μπορούμε να επαναφέρουμε στις διαπραγματεύσεις τις ΗΠΑ, τότε σίγουρα δεν πρέπει να τον αγνοήσουμε.
<P>
Τέλος, δεν πρέπει να υποτιμούμε πλέον το μέλλον των χωρών του τρίτου κόσμου, δεδομένου ότι και εκεί η χρησιμοποίηση ενέργειας πρόκειται να αυξηθεί.

<SPEAKER ID=210 NAME="Garcνa-Orcoyen Tormo">
ES) Κύριε Πρόεδρε, κυρίες και κύριοι, αναμφίβολα αυτές τις στιγμές απογοήτευσης και απόρριψης εκ μέρους της Ευρωπαϊκής Ένωσης της στάσης που υιοθέτησαν οι ΗΠΑ σε σχέση με την τήρηση των δεσμεύσεων του Κυότο, το Ευρωπαϊκό Κοινοβούλιο πρέπει να επιβεβαιώσει και να ενισχύσει κατά τρόπο αναμφισβήτητο τη δέσμευσή του να προχωρήσει στη μείωση των εκπομπών CO­2 μέσω της κύρωσης των μέτρων που προτείνονται στο Πρωτόκολλο. Έπειτα από την συμφωνία μίας διεθνούς στρατηγικής για τη μείωση των ρυπογόνων εκπομπών το 1997, δεν μπορούμε να δεχθούμε μία τόσο δραστική και σημαντική αλλαγή στην εστίαση της κατάστασης, θεωρώντας ορθά επιχειρήματα που κάτω από επιστημονική κάλυψη αποσκοπούν στην καθυστέρηση της έντασης και της ισχύος συγκεκριμένων δράσεων.
<P>
Επιπλέον, πιστεύω πως αυτή η πρόταση ψηφίσματος αποτελεί μία απαραίτητη ενέργεια του Ευρωπαϊκού Κοινοβουλίου έναντι των ίδιων των κρατών μελών ως έκφραση της ανανέωσης μίας πολιτικής βούλησης σε καθένα από αυτά για την καταπολέμηση των κλιματικών μεταβολών και την εντατικοποίηση της θέσης σε εφαρμογή των απαραίτητων μηχανισμών για την κύρωση του Πρωτοκόλλου.
<P>
Στην επόμενη Διάσκεψη Κορυφής για το κλίμα στη Βόννη, τα κράτη μέλη θα πρέπει να απαντήσουν στα βασικά σημεία που έμειναν άλυτα στη Χάγη. Θεωρώ απαραίτητο τουλάχιστον ο αρχηγός ή ο "υπαρχηγός" της κοινοβουλευτικής αντιπροσωπείας να γίνει αποδεκτός στην ομάδα διαπραγματεύσεων της Ευρωπαϊκής Ένωσης. Για αυτόν τον λόγο και προκειμένου να μπορέσουμε να κάνουμε το επόμενο βήμα της διαπραγμάτευσης μιας ταχείας κύρωσης του Πρωτοκόλλου με άλλες χώρες, είναι πολύ σημαντικό να υποστηρίξει το Ευρωπαϊκό Κοινοβούλιο χωρίς προστριβές την παρούσα πρόταση, ανανεώνοντας, όπως είπα, τη βούληση για διεθνή ηγεσία της Ευρωπαϊκής Ένωσης όσον αφορά το περιβάλλον και ως χειρονομία προς τα κράτη μέλη ούτως ώστε να μην ξεχνούν ούτε να καθυστερούν στη λήψη των απαραιτήτων μέτρων για την κύρωση του Πρωτοκόλλου σε εθνικό επίπεδο.

<SPEAKER ID=211 NAME="Van Brempt">
 - (NL) Κύριε Πρόεδρε, κύριε Πρόεδρε του Συμβουλίου, Επιτροπή, συνάδελφοι, αυτό έχει ειπωθεί πολλές φορές εδώ και αυτό δεν είναι ασήμαντο. Από την αριστερά μέχρι τη δεξιά, υπάρχει μία μεγάλη ομοφωνία σχετικά με αυτή την υπόθεση και πρέπει να την υποστηρίξετε κατά τις επερχόμενες διαπραγματεύσεις στη Βόννη.
<P>
Και υπάρχει κάτι ακόμη περισσότερο: σε πολλές ευρωπαϊκές υποθέσεις πρέπει να αντιταχθούμε στη δημόσια γνώμη μας, αλλά σε αυτή την υπόθεση έχουμε την υποστήριξη μιας ιδιαίτερα μεγάλης πλειοψηφίας της δημόσιας γνώμης, η οποία πιέζει τις κυβερνήσεις για να προχωρήσουν περισσότερο στο θέμα του Κυότο.
<P>
Αυτό σημαίνει ότι την προηγουμένη της Βόννης πρέπει να προτείνουμε μία σειρά μέτρων τόσο στην ίδια τη Διάσκεψη όσο και σε κοινοτικό και εθνικό επίπεδο. Αυτό έχει ειπωθεί αρκετές φορές ήδη, μπορούμε, ως Ευρώπη, σε αυτή τη συζήτηση, και πρέπει να το πράξουμε, να διαδραματίσουμε ένα παγκόσμιο ρόλο, και αυτό μας τιμά, οπωσδήποτε, και καταδικάζει σε μεγάλο βαθμό φυσικά άλλους, μεταξύ των οποίων τον Μπους και τη κυβέρνησή του.
<P>
Πρέπει, επίσης να προσπαθήσουμε να παρασύρουμε και τους άλλους. Αυτό πρέπει να το κάνουμε οπωσδήποτε, αλλά όχι μέσω της εγκατάλειψης υφιστάμενων συμφωνιών. Εάν το πρωτόκολλο επικυρωθεί με απεριόριστο εμπόριο εκπομπών αερίων ή με απεριόριστη χρήση των ανθρακωρυχείων, τότε οι συνέπειες για το κλίμα θα είναι περιορισμένες.
<P>
Θα ήθελα να προσθέσω ακόμη ένα σημείο στη συζήτηση. Δεν νομίζω ότι πρέπει να είμαστε ικανοποιημένοι. Ούτε εμείς έχουμε ακόμη επικυρώσει το πρωτόκολλο και δεν διαθέτουμε ακόμη σαφή και συγκεκριμένα σχέδια δράσης. Ζητώ με επιμονή από τη βελγική Προεδρία να επιμείνει σε αυτό. Με ποιο τρόπο πρόκειται να εμπορευθούμε τις εκπομπές μας; Αυτό θα συμβεί μεταξύ κρατών ή και μεταξύ επιχειρήσεων; Και πώς ρυθμίζετε το εμπόριο μεταξύ των τομέων; Και ακόμη κάτι, πού βρισκόμαστε με τα εθνικά σχέδια δράσης; Τι πρόκειται να κάνουμε με αυτό και, επιπλέον, έχουν δεσμευτεί ήδη οι προϋπολογισμοί για αυτό; Επομένως, ζητώ από τη βελγική Προεδρία και σε αυτό να επιτελέσει συγκεκριμένο έργο κατά τους επόμενους μήνες.

<SPEAKER ID=212 NAME="Tannock">
Αν και ορισμένοι σκεπτικιστές εξακολουθούν να αμφιβάλλουν για το φαινόμενο της ανόδου της θερμοκρασίας του πλανήτη, κανείς δεν μπορεί να έχει αμφιβολίες για την πτώση της θερμοκρασίας στις σχέσεις μεταξύ ΕΕ και ΗΠΑ, λόγω της άρνησης των ΗΠΑ να συστήσουν την κύρωση του Πρωτοκόλλου του Κυότο. Η διακυβερνητική ειδική επιτροπή για τις κλιματικές αλλαγές δεν αμφιβάλλει ότι η θερμοκρασία του πλανήτη ανεβαίνει και ότι γι' αυτό ευθύνονται σε μεγάλο βαθμό τα αέρια που προκαλούν το φαινόμενο του θερμοκηπίου, και ιδιαίτερα οι εκπομπές CO2. Ακόμα και η Εθνική Επιστημονική Ακαδημία των ΗΠΑ συμφωνεί με αυτό το πόρισμα. Η ΕΕ είναι τώρα αποφασισμένη να προχωρήσει μόνη της, αλλά ο μεγαλύτερος ένοχος, οι ΗΠΑ, με 4% του παγκόσμιου πληθυσμού και 25% των παγκόσμιων εκπομπών, εξακολουθούν να μην συνεργάζονται.
<P>
Δυστυχώς, μέχρι σήμερα, μόνον η Ρουμανία έχει κυρώσει το Πρωτόκολλο. Η Ιαπωνία και ο Καναδάς αρχίζουν τώρα να διστάζουν χωρίς τη συμμετοχή των ΗΠΑ. Στη χώρα μου, το ΗΒ, επί συντηρητικής κυβέρνησης, κάναμε ένα άλμα προς το αέριο, διότι το φυσικό αέριο παράγει πολύ λιγότερο CO2 από τον άνθρακα. Στη συνέχεια, η απόφαση αυτή ανατράπηκε γρήγορα από τη νέα κυβέρνηση των Εργατικών, που αγωνιούσε να διατηρήσει τις θέσεις εργασίας στα ανθρακωρυχεία. Ευτυχώς, το Ηνωμένο Βασίλειο συνεχίζει να ακολουθεί το σωστό δρόμο για την εκπλήρωση των δεσμεύσεών του στα πλαίσια του Κυότο.
<P>
Στα ευρωπαϊκά χειμερινά θέρετρα επάνω στα βουνά βιώνουμε ήδη τα αποτελέσματα της ανόδου της γραμμής του χιονιού σε μεγαλύτερα υψόμετρα, αλλά οι μακροπρόθεσμες προοπτικές είναι πολύ πιο τρομακτικές. Σε κάποιο βαθμό, υπάρχει κίνδυνος διαφυγής θερμότητας, καθώς οι πάγοι των πόλων λιώνουν, αντανακλούν λιγότερο το φως του ήλιου και προκαλούν γρήγορη αύξηση της θερμοκρασίας της ατμόσφαιρας. Αυτό απειλεί ολόκληρο τον πλανήτη με πλημμύρες και άλλες κλιματικές αλλαγές που θα προξενήσουν οικονομική καταστροφή, με ισχυρές μεταναστευτικές πιέσεις στους λαούς, για να μην αναφέρω το ενδεχόμενο διεξαγωγής πολέμων για τα αποθέματα νερού.
<P>
Ποια είναι η λύση; Πιστεύω ότι όλα τα έθνη πρέπει να προσυπογράψουν πολιτικές βιώσιμης οικονομικής ανάπτυξης και να επενδύσουν σε ανανεώσιμες πηγές ενέργειας. Αυτό επίσης σημαίνει επανέναρξη της επίμαχης συζήτησης για την πυρηνική ενέργεια, την οποία υποστηρίζω. Πρέπει επίσης να εξετάσουμε τη χρήση μηχανισμών βασισμένων στην αγορά, όπως είναι οι εξαγοράσιμες άδειες εκπομπών. Ο στόχος του Κυότο για μείωση κατά 5% από τα επίπεδα του 1990 μέχρι το 2010 μπορεί να μην προχωρήσει πολύ μακριά. Ίσως χρειαστεί να στραφούμε και πάλι στα φρεάτια άνθρακα. Πιστεύω ότι οι ΗΠΑ πρέπει να επανεξετάσουν τη θέση τους και να επιστρέψουν στη Βόννη με κάποιες πραγματικά καλές προτάσεις. Συγχαίρω τη συνάδελφό μου κ. Jackson για το συνεχιζόμενο ενδιαφέρον της για αυτόν τον τομέα που είναι κρίσιμος για το μέλλον της ανθρωπότητας.

<SPEAKER ID=213 NAME="Corbey">
 - (NL) Κύριε Πρόεδρε, ο κόσμος έχει ανάγκη από ένα ισχυρό πολιτικό μήνυμα. Το Κυότο δεν επιτρέπεται να μείνει μία ανεκπλήρωτη υπόσχεση. Χρειάζεται τώρα πολιτική καθοδήγησης για να πειστεί ο κόσμος. Πρέπει σε αυτό να φανούμε ευέλικτοι.
<P>
Πρώτον, έναντι των ΗΠΑ και της Ιαπωνίας. Πρέπει να εγκαταλείψουμε την επιμονή μας για εσωτερική δράση. Πρέπει να στραφούμε σε μία προσέγγιση του προβλήματος των συλλεκτών βάσει της επιστήμης.
<P>
Δεύτερον, έναντι των αναπτυσσόμενων χωρών. Οι κλιματικές αλλαγές έχουν μεγάλες συνέπειες για τις αναπτυσσόμενες χώρες. Στο Μπαγκλαντές, την Ινδία, την Ινδονησία και τα νησιωτικά κράτη, οι συνέπειες γίνονται ήδη αισθητές. Χρειάζεται, οπωσδήποτε, μία επιεικής στάση έναντι των αναπτυσσόμενων χωρών και ένα ταμείο, το οποίο θα καταστήσει δυνατές τις προσαρμογές.
<P>
Πρέπει να λάβουμε υπόψη ότι εάν οι ΗΠΑ δεν συνεργαστούν, τότε το κίνητρο για τις αναπτυσσόμενες χώρες να συνεργαστούν εκλείπει, επειδή ακριβώς οι ΗΠΑ επιθυμούσαν ένα μεγάλο μέρος των υποχρεώσεών τους να το εκτελέσουν στο εξωτερικό της χώρας τους.
<P>
Επομένως, η Ευρωπαϊκή Ένωση πρέπει να αναλάβει τώρα αυτό το ρόλο και να πράξει περισσότερα για τις αναπτυσσόμενες χώρες. Φυσικά, πρέπει οι αναπτυσσόμενες χώρες μακροπρόθεσμα να ενταχθούν στο σύστημα της μείωσης των εκπομπών CO2, αλλά αυτό βάσει ισότιμων δικαιωμάτων εκπομπών.
<P>
Τρίτον, πρέπει να υποσχεθούμε στον εαυτό μας ότι θα πραγματοποιήσουμε εργασία στο θέμα της εσωτερικής δράσης και ότι δεν θα προωθήσουμε την πυρηνική ενέργεια. Πρέπει τώρα, γρήγορα, να κινηθούμε με ένα αξιόπιστο και έμπιστο σύστημα για το εμπόριο των δικαιωμάτων εκπομπών, και πρέπει στο εσωτερικό της Ευρώπης να ορίσουμε μία ημερήσια διάταξη για την έρευνα, προκειμένου να καταστήσουμε δυνατή μία οικονομία με περιορισμένες εκπομπές CO2.
<P>
Κύριε Πρόεδρε, η αντιπροσωπεία της ΕΕ στη Χάγη δεν έδειξε την καλύτερη πλευρά της. Η έλλειψη αποφασιστικότητας και ενότητας συνέβαλαν στην αποτυχία της Χάγης. Οι κοινοβουλευτικοί μπορούν να διαδραματίσουν ένα ρόλο με το να τους επιτραπεί να παραστούν ως παρατηρητές στις διαπραγματεύσεις της αντιπροσωπείας. Στη Χάγη τραγουδήσαμε στους διαδρόμους και παραπονεθήκαμε έντονα, όπως η Πρόεδρος του Συμβουλίου το τόνισε, αλλά αυτό δεν βοήθησε καθόλου. Για αυτό, πρέπει τώρα ως παρατηρητές να μπορέσουμε να λάβουμε μέρος στην αντιπροσωπεία και νομίζουμε ότι αυτό θα ενισχύσει την ενότητα στο εσωτερικό της Ευρωπαϊκής Ένωσης.

<SPEAKER ID=214 LANGUAGE="FI" NAME="Korhola">
Κύριε Πρόεδρε, στην πολιτική είναι μεγάλος ο πειρασμός να θεωρούνται όλα τα πράγματα διαπραγματεύσιμα ζητήματα, για τα οποία μπορούν να συναφθούν συμφωνίες μεταξύ ανθρώπων. Προκειμένου να θυμηθούμε με τι είδους κατάσταση έχουμε να κάνουμε, θα επαναλάβω μερικά δεδομένα όσον αφορά την άνοδο της θερμοκρασίας του κλίματος. Επισημαίνω ότι σήμερα ήδη υπάρχουν επαρκή επιστημονικά τεκμήρια για το θέμα αυτό, η άνοδος της θερμοκρασίας του κλίματος είναι πλέον ψυχρή πραγματικότητα. Έχουμε μαζί μας στις διαπραγματεύσεις ένα ενεχόμενο μέρος, τη φύση, το οποίο δεν δέχεται συμβιβασμούς, απλώς υπάρχει.
<P>
Οι πιο πρόσφατες χρονικές σειρές της θερμοκρασίας των θαλάσσιων υδάτων μαρτυρούν τα ίδια που από καιρό γνωρίζουμε για τις θερμοκρασίες της ατμόσφαιρας. Την τελευταία εκατονταετία, η θερμοκρασία των θαλασσών έχει σημειώσει άνοδο κατά 0,6 βαθμούς και η τάση αυτή επιταχύνεται. Για τη μέση θερμοκρασία, η αλλαγή αυτή είναι πολύ μεγάλη. Οι ορεινοί παγετώνες λιώνουν, το 85% αυτών υποχωρεί ταχύρρυθμα, στη χειρότερη περίπτωση κατά πολλές δεκάδες μέτρα τον χρόνο. Οι παγετώνες των κορυφών των Ανδεων απειλούν να εξαφανισθούν εντελώς. Το στρώμα πάγου του Αρκτικού Ωκεανού έχει συσταλθεί κατά 25% τα τελευταία τρία χρόνια. Ο μόνιμος παγετός επιφανείας εδάφους στα βόρεια πολικά ηπειρωτικά λιώνει ταχύτατα, ιδίως στην Κεντρική Σιβηρία και την Αλάσκα. Το φαινόμενο αυτό έχει επίσης ευρείας κλίμακας επιπτώσεις στην εκμετάλλευση των φυσικών πόρων στις περιοχές αυτές.
<P>
Εάν επιτρέψουμε τη συνέχεια της ανόδου της θερμοκρασίας του κλίματος, μπορεί να γίνει πραγματικότητα το χειρότερο σενάριο που φοβόμαστε όλοι για τη Βορειοδυτική Ευρώπη: η άνοδος της θερμοκρασίας μπορεί να αντιστρέψει τα θαλάσσια ρεύματα του Βόρειου Ατλαντικού κατά τρόπον ώστε το κλίμα στη Βόρεια Σκανδιναβική Χερσόνησο να μετατραπεί σε πολικό, και αυτό ως αποτέλεσμα της ανόδου της θερμοκρασίας. Καθώς λειώνουν τα εκτεταμένα στρώματα πάγου, η "αντλία" του Ατλαντικού θα σταματήσει να λειτουργεί και θα ανακοπεί το θερμό θαλάσσιο ρεύμα Golf-stream που έρχεται από την τροπική ζώνη, καθώς και η προέκτασή του, το θαλάσσιο ρεύμα του Βόρειου Ατλαντικού. Αυτό θα έχει μάλλον ως αποτέλεσμα την αύξηση του ψύχους σε ολόκληρη τη Βορειοδυτική Ευρώπη, το οποίο, βάσει των παλαιο-ωκεανογραφικών γνώσεων, μπορεί να συμβεί πολύ απότομα και με καταστροφικές συνέπειες.
<P>
Τα ίδια δεδομένα δεχόμαστε από κάθε κατεύθυνση. Μόλις πρόσφατα επιβεβαίωσε και ο Ερυθρός Σταυρός κάτι που έχουν δηλώσει και οι άλλες οργανώσεις ανθρωπιστικής βοήθειας: η πείρα από τις αυξανόμενες φυσικές καταστροφές καταδεικνύει ότι η αλλαγή αυτή μπορεί να καταλογισθεί στην άνοδο της θερμοκρασίας του κλίματος. Εάν δεν αναλάβουμε δράση και δεν ασκήσουμε πίεση και στους υπόλοιπους να δράσουν ταχύτατα, αυτές οι ειδήσεις θα πληθαίνουν αναγωγικά. Είναι επιτακτική η ανάγκη να επιτύχουμε στη Βόννη.

<SPEAKER ID=215 NAME="Lund">
DA) Κύριε Πρόεδρε, καταρχάς ένα ευχαριστώ στην κ. Jackson για την πρωτοβουλία για την παρούσα συζήτηση που διεξάγουμε σήμερα εδώ. Θεωρώ ότι οι κλιματικές αλλαγές είναι ένα από τα πιο άριστα τεκμηριωμένα περιβαλλοντικά προβλήματα που αντιμετωπίζουμε και συγχρόνως η μεγαλύτερη απειλή για το περιβάλλον και για τις επόμενες γενιές στον πλανήτη μας. Κατά συνέπεια, η απόρριψη του πρωτοκόλλου του Κυότο από την αμερικανική κυβέρνηση είναι φυσικά εντελώς ανεύθυνη. Θεωρώ ότι αναγκαζόμαστε να διαπιστώσουμε ότι ο κ. Μπους και η κυβέρνησή του απέδειξαν ότι είναι τόσο πρωτόγονοι και λαϊκιστές όσο φοβόμασταν. Όμως αυτή η θέση των ΗΠΑ πρέπει φυσικά μόνο να επιτείνει την ευθύνη της Ευρώπης για την εξέλιξη του παγκόσμιου περιβάλλοντος, όπως ανέφερε και ο κ. Da Silva. Πρέπει να διατηρήσουμε το πρωτόκολλο του Κυότο στη διάσκεψη της Χάγης. Πρέπει να μεριμνήσουμε ώστε τα κράτη μέλη και η ΕΕ να είναι στην εμπροσθοφυλακή προκειμένου να επικυρωθεί το πρωτόκολλο και ει δυνατόν να τεθεί σε ισχύ του χρόνου. Σε σχέση με αυτό πρέπει φυσικά να προσπαθήσουμε να κρατήσουμε την Ιαπωνία σύμμαχο σε αυτή τη λύση.
<P>
Θέλω, όπως η κ. Van Brempt, να προειδοποιήσω ότι ανακατευόμαστε σε μια χειρίστου είδους συνδιαλλαγή με τις ΗΠΑ, μια χειρίστου είδους συμφωνία με τις ΗΠΑ. Η πείρα έχει επανειλημμένες φορές δείξει ότι όταν τελικά οι ΗΠΑ έχουν πετύχει μια πραγματικά κακή συμφωνία, με τα δικά μας μάτια, τότε όταν έρθει η ώρα της εφαρμογής της δεν την τηρούν. Αντιθέτως πρέπει στην Ευρώπη να μεριμνήσουμε ώστε το πρόγραμμά μας για τις κλιματικές αλλαγές να εφαρμοστεί αποτελεσματικά. Όπως πολλοί ανέφεραν, έχουμε προβλήματα και εδώ στην Ευρώπη, όπως λόγου χάρη στον τομέα μεταφορών όπου βλέπουμε μια σαφέστατα αρνητική εξέλιξη αυτή τη στιγμή. Πρέπει να εργαστούμε ώστε όπως διαμορφώνεται τώρα το μέλλον οι ΗΠΑ να μην αποκτήσουν ανταγωνιστικά οφέλη επειδή επιδεικνύουν την ανευθυνότητα που έχουμε δει μέχρι τώρα. Ελπίζω ότι η Διάσκεψη της Βόννης θα αποτελέσει παρ' όλα αυτά ένα ζωτικό βήμα προς την κατεύθυνση της επίλυσης αυτής της τεράστιας πρόκλησης που αντιμετωπίζουμε.

<SPEAKER ID=216 NAME="Liese">
Κύριε Πρόεδρε, κύριε Επίτροπε, αγαπητοί συνάδελφοι, η καταπολέμηση της καταστροφής του κλίματος είναι η πιο σημαντική πρόκληση περιβαλλοντικής πολιτικής των καιρών μας, και μπορεί μάλιστα να είναι η σημαντικότερη πρόκληση όλων των εποχών, ακόμη και εκτός περιβαλλοντικής πολιτικής. Γι' αυτό το λόγο διακυβεύονται πολλά στη Βόννη. Είναι λοιπόν σημαντικό, να εμφανιστεί η Ευρωπαϊκή Ένωση από κοινού, και κάνω έκκληση και στο Συμβούλιο και στην Επιτροπή, να συμπεριλάβουν και την αντιπροσωπεία του Κοινοβουλίου στις ενέργειές τους, και να συμπεριληφθεί τουλάχιστον ο διευθυντής της αντιπροσωπείας μας στο συντονισμό της ΕΕ, γιατί θέλουμε πραγματικά να υποστηρίξουμε τη θέση του Συμβουλίου και της Επιτροπής. Αυτό μπορεί να γίνει βέβαια μόνο, αν είμαστε πραγματικά ενημερωμένοι για τις λεπτομέρειες.
<P>
Το βασικό πρόβλημα είναι φυσικά η στάση των ΗΠΑ. Αυτό έχει ειπωθεί πολλάκις. Δεν αρκεί να συμφωνούμε ότι η στάση των ΗΠΑ είναι απαράδεκτη. Πρέπει τώρα να σκεφτούμε, αφού τα καλά λόγια και οι εκκλήσεις δεν έβγαλαν πουθενά, πώς μπορούμε συγκεκριμένα να ασκήσουμε ακόμη μεγαλύτερη πίεση. Σ' αυτό το σημείο η Ευρωπαϊκή Ένωση πρέπει να καταστήσει την προστασία του κλίματος και τη συμφωνία του Κυότο πρώτη προτεραιότητα στις σχέσεις της με τις ΗΠΑ. Έχουμε πολλές διαφορετικές θέσεις έναντι της αμερικανικής κυβέρνησης και των βουλευτών του Κογκρέσου. Αυτό είναι το μεγαλύτερο πρόβλημα και αυτό θα πρέπει να το καταστήσουμε σαφές. Γι' αυτό απογοητεύτηκα κάπως, όταν άκουσα μετά τη Σύνοδο Κορυφής του Γκέτεμποργκ: σ' αυτό το σημείο διαφωνούμε, και αυτό ήταν! Η ΕΕ πρέπει να καταστήσει σαφές: σε άλλα θέματα μπορεί να έχουμε διαφορετική γνώμη και παρόλα αυτά να περνάμε στο άλλο θέμα της ημερήσιας διάταξης, εδώ όμως υπάρχει προτεραιότητα για την ΕΕ. Ίσως θα πρέπει να κάνουμε και υποχωρήσεις για να επιβάλλουμε πραγματικά αυτή την προτεραιότητα.
<P>
»
<P>
Αν οι Αμερικάνοι είναι πρόθυμοι να επικυρώσουν το Κυότο και να συνεργαστούν με συγκεκριμένο τρόπο στη Βόννη, θα πρέπει να είμαστε πιο ευέλικτοι και να μην εκπροσωπούμε για παράδειγμα στο θέμα της πυρηνικής ενέργειας την πάγια θέση της ΕΕ, αλλά να κάνουμε συμβιβασμούς. Προϋπόθεση αποτελεί ωστόσο η υποχρέωση των Αμερικανών να επικυρώσουν το Κυότο και να αντιμετωπίσουμε με θετικό τρόπο τη διαδικασία προστασίας τους κλίματος.

<SPEAKER ID=217 NAME="Πρόεδρος">
Ευχαριστώ πολύ, κύριε Liese. Η Προεδρία του Συμβουλίου και η Επιτροπή μου ανακοινώνουν, και πιστεύω με πολύ καλή κρίση, ότι βρίσκουν εξαίρετες τις παρεμβάσεις των κυριών και κυρίων βουλευτών.
<P>
Κλείνοντας τη συζήτηση, ανακοινώνω ότι έλαβα μία πρόταση ψηφίσματος, η οποία υποβλήθηκε βάσει του άρθρου 42, παράγραφος 5 του Κανονισμού.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=7>
Ώρα τωv Ερωτήσεωv (Συμβoύλιo)
<SPEAKER ID=218 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς το Συμβούλιο (Β5-0329/2001).
<P>
Διαθέτουμε μόνο 40 λεπτά. Πρέπει να καταλήξω σε συναίνεση μαζί σας σχετικά με τη διεξαγωγή αυτής της Ώρας των Ερωτήσεων, ειδάλλως θα δημιουργηθεί μία κατάσταση απαράδεκτη. Αν αυτοί που βρίσκονται πρώτοι στον κατάλογο των ερωτήσεων μιλήσουν πολύ, οι υπόλοιποι θα στερηθούν του δικαιώματός τους.
<P>
Αρχικά έχουμε 10 ερωτήσεις οι οποίες θα απαντηθούν από κοινού από την κ. Προεδρεύουσα του Συμβουλίου. Αν υπεισέλθουμε στις συμπληρωματικές ερωτήσεις, όπως αντιλαμβάνεστε οι ερωτήσεις θα γίνουν 30 και δεν θα υπάρχει χρόνος ούτε καν για τη διεξαγωγή της Ώρας των Ερωτήσεων.
<P>
Συνεπώς, θα εφαρμόσω το άρθρο 19 του Κανονισμού που εκχωρεί στον Πρόεδρο την εξουσία να οργανώσει την συζήτηση σε εξαιρετικές περιστάσεις. Αν το χρειάζεστε, αντί για ένα λεπτό μιλήστε ενάμισι. αλλά μην μου ζητήσετε ο καθένας από σας το λόγο τρεις φορές με τις συνακόλουθες απαντήσεις. Σ' αυτό, αγαπητοί συνάδελφοι, δεν μπορείτε να μου πείτε όχι. Είναι απολύτως λογικό και απαραίτητο.

<SPEAKER ID=219 NAME="MacCormick">
Ακουσα την απόφασή σας, αλλά, σύμφωνα με το Παράρτημα ΙΙ του Κανονισμού, κάθε βουλευτής μπορεί να θέσει συμπληρωματική ερώτηση για κάθε ερώτηση. Είμαστε φειδωλοί. Λαμβάνουμε μια απάντηση, αλλά ο καθένας μας θα πρέπει να έχει το δικαίωμα υποβολής συμπληρωματικής ερώτησης.

<SPEAKER ID=220 NAME="Πρόεδρος">
Ναι, συμφωνώ, αλλά το άρθρο 19 αναφέρεται σε περιπτώσεις τόσο εξαιρετικές όπως η σημερινή. Συνεπώς απαιτείται η ορθολογική εφαρμογή του Κανονισμού.
<P>
Αν συνεχίζετε να θέτετε διαδικαστικά θέματα, δεν θα μπορέσετε να διατυπώσετε ερωτήσεις ή να λάβετε απαντήσεις ούτε καν οι δέκα πρώτοι.

<SPEAKER ID=221 LANGUAGE="ES" NAME="Nogueira Romαn">
Κύριε Πρόεδρε, θα ήθελα απλά να προτείνω μία λογική λύση στο πρόβλημα. Πιστεύω πως όντως έχουμε δικαίωμα να απαντήσουμε στην παρέμβαση της Προεδρεύουσας του Συμβουλίου και έπειτα καθένας από εμάς θα πρέπει να έχει δικαίωμα σε μία συμπληρωματική ερώτηση. Κύριε Πρόεδρε, σας προτείνω να έχουμε όλοι το δικαίωμα σε μία δεύτερη σύντομη παρέμβαση με την οποία θα αντισταθμιστεί αυτή η υποθετική συμπληρωματική ερώτηση στην οποία έχουμε δικαίωμα. Η συζήτηση θα είναι σύντομη, αλλά ας τηρήσουμε τα δικαιώματα που μας εκχωρεί ο Κανονισμός.

<SPEAKER ID=222 NAME="Πρόεδρος">
Εγώ ακόμη και κατ' εφαρμογή του άρθρου 19 είμαι ευέλικτος. Συνεπώς θα μπορείτε να διατυπώσετε την ερώτηση για ένα λεπτό και την συμπληρωματική ερώτηση, και θα έχετε ο καθένας το πολύ μία ευκαιρία. έπειτα από το μισό λεπτό δεν θα υπάρχει μικρόφωνο.
<P>
Αυτή είναι η τελευταία μου ερμηνεία του άρθρου 19.

<SPEAKER ID=223 NAME="Πρόεδρος">
 Δεδομένου ότι αφορούν συναφή θέματα, οι ερωτήσεις αριθ. 1 έως 10 θα εξεταστούν από κοινού.

<SPEAKER ID=224 NAME="Nelly Maes">
Ερώτηση αριθ. 1 της κ. (H-0516/01):
<P>
Θέμα: Η δήλωση του Laeken Το Δεκέμβριο του 2000 το Ευρωπαϊκό Συμβούλιο της Νίκαιας ενέκρινε Δήλωση σχετικά με το μέλλον της Ένωσης. Η δήλωση κάνει έκκληση για μία ευρεία και εμπεριστατωμένη συζήτηση σχετικά με το μέλλον της ΕΕ. Στη συζήτηση αυτή δεν πρέπει να συμμετάσχουν μόνο τα κράτη μέλη αλλά και τα υποψήφια κράτη μέλη, τα εθνικά κοινοβούλια, το Ευρωπαϊκό Κοινοβούλιο και το ευρύτερο κοινό. Αδίκως και σε πλήρη αντίθεση με την αρχή της επικουρικότητας το Ευρωπαϊκό Συμβούλιο δεν συμπεριέλαβε (στη συζήτηση) τις συνταγματικώς αναγνωρισμένες περιφέρειες στην ΕΕ, παραγνωρίζοντας τη δημοκρατική τους προστιθέμενη αξία.
<P>
Ο βέλγος υπουργός εξωτερικών κ. Louis Michel διακήρυξε, προσφάτως, την πρόθεσή του "οι ευρωβουλευτές να είναι στο μέλλον και μέλη του βελγικού κοινοβουλίου" . Ακούμε με ευχαρίστηση τον κ. Michel να ομιλεί για μεγαλύτερη συμμετοχή των βουλευτών, τουλάχιστον εάν συμπεριλαμβάνει και τους λαϊκούς αντιπροσώπους κοινοτήτων και περιφερειών. Λαμβάνοντας υπόψη την αρχή της επικουρικότητας, πρόκειται το Συμβούλιο να δώσει το πράσινο φως για τη συμμετοχή των συνταγματικώς αναγνωρισμένων περιφερειών στη διαδικασία για τη χάραξη του μέλλοντος της Ευρώπης;

<SPEAKER ID=225 NAME="Pere Esteve">
Ερώτηση αριθ. 2 του κ. (H-0518/01):
<P>
Θέμα: Δήλωση του Laeken Δεδομένης της ολοένα και μεγαλύτερης επιθυμίας των επιπέδων της τοπικής και περιφερειακής αυτοδιοίκησης να συμμετέχουν στις διάφορες διαδικασίες λήψης αποφάσεων στην ΕΕ, καθώς και της σημασίας που έχει η συμμετοχή αυτή, η ευρεία συζήτηση σχετικά με το μέλλον της Ένωσης, η οποία έχει ως κύριο άξονα τη σύνοδο κορυφής του Laeken, θα πρέπει να προσφέρει και θεσμικές λύσεις στη νομοθετική και δικαστική συμμετοχή των συνταγματικών περιφερειών (οντότητες που υπόκεινται στο κράτος και οι οποίες διαθέτουν ιδία νομοθετική αρμοδιότητα κατοχυρωμένη από το Σύνταγμα του συγκεκριμένου κράτους) στην ανάπτυξη, την εκτέλεση, τον έλεγχο, καθώς και την αξιολόγηση των πολιτικών της ΕΕ.
<P>
Υπ' αυτήν την έννοια, προτίθεται το Συμβούλιο να λάβει τα μέτρα για τη μεταρρύθμιση των Συνθηκών (Μέρος V, Τμήμα IV της Συνθήκης ΕΚ) που είναι απαραίτητα προκειμένου οι εν λόγω περιφέρειες να έχουν δικαίωμα άμεσης προσφυγής στο Δικαστήριο όταν θίγονται τα προνόμιά τους, όπως ακριβώς μπορούν να κάνουν και τα κράτη μέλη;

<SPEAKER ID=226 NAME="Gorka Knφrr Borrαs">
Ερώτηση αριθ. 3 του κ. (H-0520/01):
<P>
Θέμα: Δήλωση του Laeken Κατά τη διάρκεια της βελγικής προεδρίας προβλέπεται να εγκριθεί η Δήλωση του Laeken σχετικά με το μέλλον της ΕΕ. Ορισμένα κράτη μέλη, όπως η Γερμανία, η Αυστρία, το Βέλγιο και το Ηνωμένο Βασίλειο, έχουν θεσπίσει μηχανισμούς συμμετοχής των περιφερειακών ή ομοσπονδιακών τους οργάνων στο Συμβουλίου. Λαμβάνοντας υπόψη ότι οι αυτόνομες κοινότητες του Ισπανικού Κράτους, τα lδnder στη Γερμανία και την Αυστρία και οι περιφέρειες στο Βέλγιο διαθέτουν υψηλό βαθμό ιδίων αρμοδιοτήτων, καθώς και ότι πολλές από τις αρμοδιότητες αυτές επηρεάζονται από τις κοινοτικές αποφάσεις, ερωτάται το Συμβούλιο αν θα υποστήριζε το αίτημα για την καθιέρωση άμεσης εκπροσώπησης των περιφερειών στο Συμβούλιο.

<SPEAKER ID=227 NAME="Bart Staes">
Ερώτηση αριθ. 4 του κ. (H-0522/01):
<P>
Θέμα: Δήλωση του Laeken Με τη Δήλωση του Laeken του Σαββάτου 15 Δεκεμβρίου η βελγική ομοσπονδία επιθυμεί να βάλει και αυτή ένα λιθαράκι στη συζήτηση για το μέλλον της ΕΕ. Από αυτή την άποψη προβάλλει κυρίως η θετική στάση του πρωθυπουργού κ. Guy Verhofstadt σε ό,τι αφορά την κοινή πολιτική δήλωση επτά περιφερειών. Στα τέλη Μαΐου μάλιστα υποδέχθηκε τους πρωθυπουργούς της Καταλονίας, του Σάλτσμπουργκ, της Σκωτίας, της Φλάνδρας και της Βαλωνίας, καθώς και τους υπουργούς ευρωπαϊκών υποθέσεων της Βαυαρίας και του Βορείου Ρήνου-Βεστφαλίας, οι οποίοι ζητούν να ενισχυθεί ο ρόλος των συνταγματικώς αναγνωρισμένων περιφερειών στην Ευρωπαϊκή Ένωση.
<P>
Συνηγορεί το Συμβούλιο για μία ευρύτερη και σύμφωνη με τη συνθήκη εμπλοκή των συνταγματικώς αναγνωρισμένων περιφερειών στο ευρωπαϊκό γίγνεσθαι, έχοντας υπόψη τη δημοκρατική τους προστιθέμενη αξία για την οικοδόμηση της Ευρωπαϊκής Ένωσης; Εάν όχι, γιατί το Συμβούλιο στρέφεται εναντίον μιας ευρύτερης και σύμφωνης με τη συνθήκη εμπλοκής των συνταγματικώς αναγνωρισμένων περιφερειών στο ευρωπαϊκό γίγνεσθαι;

<SPEAKER ID=228 NAME="Neil MacCormick">
Ερώτηση αριθ. 5 του κ. (H-0524/01):
<P>
Θέμα: Δήλωση του Laeken Το Παράρτημα ΙV της Συνθήκης της Νίκαιας περιλαμβάνει δήλωση με την οποία ζητείται η διεξαγωγή μιας βαθύτερης και πλατύτερης συζήτησης σχετικά με την μελλοντική εξέλιξη της ΕΕ.
<P>
Οι ΔΔ ανεγνώρισαν επίσης την ανάγκη βελτίωσης και παρακολούθησης της δημοκρατικής νομιμότητας και διαφάνειας της Ένωσης και των θεσμικών της οργάνων. Τούτο διανοίγει τη δυνατότητα ενός είδους σύμβασης με τη συμμετοχή εκπροσώπων των εθνικών κοινοβουλίων, του ΕΚ και των κυβερνήσεων των κρατών μελών. Αντίθετα προς την αρχή της επικουρικότητας, δεν υπήρξε αναφορά στις συνταγματικές περιφέρειες.
<P>
Εφαρμόζοντας την δημοκρατική αρχή της επικουρικότητας, σκοπεύει άραγε το Συμβούλιο να ζητήσει τη συμμετοχή όλων των κοινοβουλίων των συνταγματικών περιφερειών όταν ταχθεί υπέρ ενός τύπου σύμβασης;

<SPEAKER ID=229 NAME="Jillian Evans">
Ερώτηση αριθ. 6 του κ. (H-0525/01):
<P>
Θέμα: Δήλωση του Laeken Σύμφωνα με τη δήλωση στο Παράρτημα ΙV της Συνθήκης της Νίκαιας η συζήτηση σχετικά με την μελλοντική εξέλιξη της Ευρωπαϊκής Ένωσης θα πρέπει, μεταξύ άλλων, να θίγει τα ακόλουθα ζητήματα: Πως θα καθιερωθεί και θα παρακολουθηθεί η σαφέστερη οροθέτηση των αρμοδιοτήτων μεταξύ ΕΕ και κρατών μελών, που να αντανακλά την αρχή της επικουρικότητας; Η κρατούσα ιδέα της επικουρικότητας στην Συνθήκη ΕΕ ερμηνεύεται γενικά ως ρυθμίζουσα μόνο τις σχέσεις μεταξύ Ένωσης και κρατών. Αυτή η ερμηνεία πρέπει να διευρυνθεί, όπως ζητεί το ψήφισμα του Ευρωπαϊκού Κοινοβουλίου της 26ης Οκτωβρίου 2000 για την καλύτερη νομοθέτηση.
<P>
Η Δήλωση του Laeken θα προτείνει άραγε την τροποποίηση των Συνθηκών προκειμένου να εμπεριέχουν ιδίως την αναγνώριση και το σεβασμό των πολιτικών και νομοθετικών εξουσιών των εσωτερικών πολιτικών μονάδων των κρατών μελών όσον αφορά τις σχέσεις με τα θεσμικά όργανα της ΕΕ στον εκτελεστικό τομέα, το νομοθετικό τομέα και τον τομέα της δικαιοσύνης;

<SPEAKER ID=230 NAME="Eurig Wyn">
Ερώτηση αριθ. 7 του κ. (H-0526/01):
<P>
Θέμα: Δήλωση του Laeken Το Παράρτημα ΙV της Συνθήκης της Νίκαιας περιλαμβάνει δήλωση με την οποία ζητείται η διεξαγωγή μιας βαθύτερης και πλατύτερης συζήτησης σχετικά με την μελλοντική πορεία της ΕΕ. Επίσης, αναγνωρίζεται η ανάγκη βελτίωσης και παρακολούθησης της δημοκρατικής νομιμότητας και της διαφάνειας της Ένωσης και των θεσμικών της οργάνων. Το Δεκέμβριο 2001, η Βελγική προεδρία θα περατωθεί με μια συμβολή σε αυτή τη συζήτηση και, συγκεκριμένα, τη Δήλωση του Laeken.
<P>
Η Δήλωση του Laeken θα αναγνωρίζει άραγε ότι ο περαιτέρω εκδημοκρατισμός της ευρωπαϊκής διαδικασίας λήψεως αποφάσεων απαιτεί μια ριζικότερη αναμόρφωση, με ανάθεση νομοθετικής εξουσίας στα δύο σώματα, το Ευρωπαϊκό Κοινοβούλιο και το αναμορφωμένο Συμβούλιο στο οποίο θα υπάγονται ορισμένες πτυχές της παρούσας Επιτροπής των Περιφερειών και που θα βελτίωνε σε σημαντικό βαθμό το ρόλο των συνταγματικών περιφερειών;

<SPEAKER ID=231 NAME="Carlos Bautista Ojeda">
Ερώτηση αριθ. 8 του κ. (H-0560/01):
<P>
Θέμα: Δήλωση του Laeken Το Παράρτημα ΙV της Συνθήκης της Νίκαιας περιλαμβάνει δήλωση με την οποία ζητείται η διεξαγωγή μιας βαθύτερης και πλατύτερης συζήτησης σχετικά με τη μελλοντική πορεία της ΕΕ. Μετά την έκθεση που υπεβλήθη κατά τη συνεδρίαση του Γκέτεμποργκ τον Ιούνιο 2001, το Ευρωπαϊκό Συμβούλιο που θα συνεδριάσει στο Laeken το Δεκέμβριο 2001, πρόκειται να συμφωνήσει όσον αφορά τη λήψη κατάλληλων πρωτοβουλιών για τη συνέχιση αυτής της διαδικασίας. Σύμφωνα με τη δήλωση, η διαδικασία θα θίγει, μεταξύ άλλων, το ακόλουθο σημείο: Με ποιον τρόπο θα καθιερωθεί και θα παρακολουθείται μία σαφέστερη οριοθέτηση των αρμοδιοτήτων ανάμεσα στην ΕΕ και τα κράτη μέλη έτσι ώστε να αντανακλάται η αρχή της επικουρικότητας;
<P>
Προτίθεται άραγε το Συμβούλιο, σεβόμενο την αρχή της επικουρικότητας, να απόσχει από την παραβίαση των αρμοδιοτήτων των συνταγματικών περιφερειών; Με ποιον τρόπο το Συμβούλιο σκοπεύει να καθιερώσει και να παρακολουθεί το σεβασμό των αρμοδιοτήτων των συνταγματικών περιφερειών;

<SPEAKER ID=232 NAME="Josu Ortuondo Larrea">
Ερώτηση αριθ. 9 του κ. (H-0531/01):
<P>
Θέμα: Δήλωση αριθ. 54 της Συνθήκης του Αμστερνταμ για την επικουρικότητα Στη Συνθήκη του Αμστερνταμ περιλήφθηκε η δήλωση αριθ. 54, που αναφέρεται στην επικουρικότητα, στην οποία δηλώνεται ότι "οι κυβερνήσεις της Γερμανίας, της Αυστρίας και του Βελγίου θεωρούν δεδομένο ότι η δράση της Ευρωπαϊκής Κοινότητας σύμφωνα με την αρχή της επικουρικότητας δεν αφορά μόνο τα κράτη μέλη αλλά και τις ενότητές τους στο βαθμό που αυτές έχουν νομοθετικές αρμοδιότητες βάσει του εθνικού συνταγματικού δικαίου" . Επίσης, η δήλωση αριθ. 23 της Συνθήκης της Νίκαιας (σχετικά με το μέλλον της Ένωσης) αναφέρει στην παράγραφο 3 ότι "· κατά το 2001, η σουηδική και η βελγική Προεδρία, σε συνεργασία με την Επιτροπή και με τη συμμετοχή του Ευρωπαϊκού Κοινοβουλίου, θα προωθήσουν τη διεξαγωγή ευρείας συζήτησης στην οποία θα συμμετάσχουν όλοι οι ενδιαφερόμενοι·" , και στην παράγραφο 4 ότι "· το Ευρωπαϊκό Συμβούλιο, κατά τη σύνοδό του στο Laeken/Βρυξελλών τον Δεκέμβριο του 2001, θα υιοθετήσει Δήλωση η οποία θα περιλαμβάνει τις κατάλληλες πρωτοβουλίες για τη συνέχιση αυτής της διαδικασίας" .
<P>
Με ποιο τρόπο προτίθεται η βελγική Προεδρία να αντιμετωπίσει τη Δήλωση αριθ. 54 της Συνθήκης του Αμστερνταμ που αφορά την αρχή της επικουρικότητας και τις ενότητες με αποκλειστικές αρμοδιότητες; Πως θεωρεί η βελγική Προεδρία ότι πρέπει να επιλύονται οι δυνατές διενέξεις που προκύπτουν από τις αποφάσεις που παίρνουν τα θεσμικά όργανα της Ευρωπαϊκής Ένωσης όποτε παρεμβαίνουν στις αποκλειστικές αρμοδιότητες αυτών των ενοτήτων; Δεν θα ήταν ορθό να έχει το Ευρωπαϊκό Δικαστήριο αρμοδιότητα για να αποφασίζει επί των προσφυγών που ενδέχεται να καταθέσουν αυτές οι συνταγματικές ενότητες και να δύνανται οι τελευταίες βάσει των συνθηκών να υπερασπίζονται τα συμφέροντά τους ενώπιον των ευρωπαϊκών δικαστηρίων;

<SPEAKER ID=233 NAME="Camilo Nogueira Romαn">
Ερώτηση αριθ. 10 του κ. (H-0547/01):
<P>
Θέμα: Αναγνώριση των πολιτικών και νομοθετικών αρμοδιοτήτων των συνταγματικών εθνικοτήτων και περιφερειών Ποιες προτάσεις προτίθεται να υποβάλει το Συμβούλιο ώστε, κατά τη μεταρρύθμιση των Συνθηκών που έχει προγραμματισθεί για το 2004, να αναγνωρισθούν και να γίνουν σεβαστές οι πολιτικές και νομοθετικές εξουσίες των εσωτερικών υποδιαιρέσεων των κρατών μελών (εθνικότητες, ομόσπονδα κράτη, αυτόνομες κοινότητες, συνταγματικές περιφέρειες) κατά τις εκτελεστικές, νομοθετικές και δικαστικές σχέσεις τους με τα θεσμικά όργανα της Ευρωπαϊκής Ένωσης;

<SPEAKER ID=234 NAME="Neyts-Uytebroeck">
 - (NL) Η διάσκεψη των εκπροσώπων των κυβερνήσεων των κρατών μελών, σε μία δήλωση συνημμένη στη Συνθήκη της Νίκαιας, εξέφρασε την ευχή για την ανάληψη μιας ευρείας και σε βάθος συζήτησης για το μέλλον της Ευρωπαϊκής Ένωσης, ως πρώτη φάση σε μία προπαρασκευαστική διαδικασία, η οποία θα οδηγήσει στη σύγκληση της Διακυβερνητικής Διάσκεψης του 2004. Στην κοινή δήλωση της σουηδικής και της βελγικής Προεδρίας και της Προέδρου του Ευρωπαϊκού Κοινοβουλίου και του Προέδρου της Επιτροπής της 7ης του περασμένου Μαρτίου, επιβεβαιώθηκε αυτός ο στόχος και ζητήθηκε η πραγματοποίηση μιας συζήτησης, στην οποία πρέπει να συμμετάσχουν, περισσότερο από ό,τι προηγουμένως, όλα τα τμήματα της κοινωνίας.
<P>
Η έκθεση που παρουσίασε η Προεδρία στο Ευρωπαϊκό Συμβούλιο του Γκέτεμποργκ περιγράφει το μεγάλο φάσμα πρωτοβουλιών που έχουν αναλάβει τα κράτη μέλη, οι υποψήφιες χώρες και τα θεσμικά όργανα της Ένωσης. Η έκθεση αυτή αναφέρεται στις πολυάριθμες πρωτοβουλίες που υλοποιούνται σε διάφορα κράτη μέλη, με τη συμμετοχή πολλών περιφερειακών φορέων. Απαριθμεί επίσης τις εκδηλώσεις που έχουν οργανωθεί στο πλαίσιο της συζήτησης αυτής από την Επιτροπή των Περιφερειών. Από τα διάφορα θέματα που τίθενται - τα οποία αφορούν στο σύνολό τους το ρόλο των περιφερειακών φορέων στη διαδικασία της προετοιμασίας της Διακυβερνητικής Διάσκεψης του 2004 - ανακύπτουν δύο κατηγορίες προβλημάτων: αφενός, οι όροι της προπαρασκευαστικής φάσης που προηγείται της μελλοντικής Διακυβερνητικής Διάσκεψης και, αφετέρου, ο ρόλος των περιφερειακών φορέων στη διάρθρωση της Ένωσης.
<P>
Σχετικά με το ζήτημα των συναφών με την προπαρασκευαστική φάση όρων, είναι ακόμη πολύ νωρίς για να διατυπώσει κανείς άποψη για το περιεχόμενο της δήλωσης του Laeken. Οι περισσότεροι από εσάς άκουσαν, νομίζω, τον πρωθυπουργό μας, να αποκαλύπτει ήδη ένα μικρό μέρος των όσων πρέπει να γίνουν. Ωστόσο, η συνολική εικόνα δεν είναι ακόμη πλήρης. Επομένως, το μόνο που μπορώ να σας πω είναι ότι είναι πολύ νωρίς. Πάντως, είναι σαφές ότι η προπαρασκευαστική φάση θα πρέπει να εμπνευστεί από τις διάφορες συνεισφορές που θα γίνουν από σήμερα και μέχρι το Ευρωπαϊκό Συμβούλιο του Δεκεμβρίου, καθώς και από τις συζητήσεις και τις επαφές που θα έχει η βελγική Προεδρία με όλους τους ενδιαφερόμενους. Μπορώ να σας διαβεβαιώσω σχετικά ότι η Προεδρία έχει την πρόθεση να εξετάσει όλες τις πτυχές του ζητήματος, ώστε οι προπαρασκευαστικοί όροι της Διακυβερνητικής Διάσκεψης του 2004 να ανταποκρίνονται κατά το μέγιστο δυνατό στις απαιτήσεις έναρξης που ορίζει η διακήρυξη της Νίκαιας.
<P>
Ως απάντηση στις ερωτήσεις που σχετίζονται με το περιεχόμενο του ρόλου περιφερειακών οντοτήτων στη μελλοντική αρχιτεκτονική της Ένωσης, μπορώ μόνο να υπενθυμίσω την προσοχή που έδωσε στο θέμα αυτό η προηγούμενη Διακυβερνητική Διάσκεψη. Αυτό φάνηκε συγκεκριμένα με την ίδρυση της Επιτροπής των Περιφερειών, αποτελούμενης από εκπροσώπους των περιφερειακών και τοπικών κοινοτήτων, μιας επιτροπής που, όπως γνωρίζετε, έχει συμβουλευτικά καθήκοντα.
<P>
Είναι πρόωρο, εξ ονόματος του Συμβουλίου, επειδή εγώ μιλώ εξ ονόματος του Συμβουλίου, να δώσω μία λεπτομερή απάντηση σε αυτό το θέμα περιεχομένου, αλλά είμαι βέβαιη ότι αυτό θα εξεταστεί την κατάλληλη στιγμή. Με μεγάλο ενδιαφέρον θα ακούσω τις συμπληρωματικές ερωτήσεις σας και ελπίζω ότι θα υπάρξει χρόνος για μία συμπληρωματική απάντηση.

<SPEAKER ID=235 NAME="Staes">
 - (NL) Κυρία Υφυπουργέ, ή αν μπορώ να πω, αγαπητή Annemie, και εγώ παίζοντας με τη γλώσσα λέω: δεν πρέπει μεταξύ μας να λέμε τα αυτονόητα, καθώς εγώ θέλω να πω ότι καταλαβαίνω, φυσικά, ότι εσείς απαντάτε εξ ονόματος του Συμβουλίου.
<P>
Αλλά εμείς οι δέκα κοινοβουλευτικοί της ΕΕΣ, οι οποίοι είμαστε εδώ παρόντες, επιθυμούμε όλοι, φυσικά, να προωθήσουμε τη συνολική περιφερειακή διαδικασία στο ευρωπαϊκό οικοδόμημα, επειδή εμείς όλοι είμαστε κοινοβουλευτικοί προερχόμενοι από περιφέρειες, οι οποίες είναι φιλοευρωπαϊκές. Και αυτό που φοβόμαστε είναι ότι, εάν οι θεσμικές περιφέρειες δεν παίξουν κάποιο ρόλο στην ευρωπαϊκή διαδικασία λήψης αποφάσεων, τότε σιγά-σιγά θα προκύψει μία απόρριψη της Ευρώπης σε αυτές τις περιφέρειες, επειδή θα αισθανθούμε ότι οι περιφέρειές μας δεν μπορούν να διαδραματίσουν κανένα ρόλο και αυτό θα δημιουργήσει μία αναταραχή συνολικά. Γι' αυτό, θα ήθελα να σας ρωτήσω πώς εσείς ως κινητήρας σε μία συζήτηση, η οποία τώρα αρχίζει, πως εσείς, ως βελγική Προεδρία, θα προσπαθήσετε αυτές τις περιφέρειες πραγματικά να τις εμπλέξετε στη διαδικασία λήψης αποφάσεων και πώς εσείς θα φροντίσετε, ώστε το Συμβούλιο εντός ορισμένων μηνών να λάβει πραγματικά μια θέση στο θέμα αυτό.

<SPEAKER ID=236 NAME="Neyts-Uytebroeck">
 - (NL) Συγνώμη, αγαπητέ Bart, κύριε Πρόεδρε, δεν γνωρίζω ακόμη καλά τις συνήθειες. Νόμιζα ότι εγώ θα ακούσω όλες τις συμπληρωματικές ερωτήσεις και, στη συνέχεια, θα δώσω μία συνολική συμπληρωματική απάντηση.
<P>
Αλλά η συνηγορία σας για τις συνταγματικές περιφέρειες, φυσικά, δεν απευθύνεται σε αυτιά κουφών, εάν θα μπορούσα να το πω έτσι. Στην όχι και τόσο μακρινή πολιτική μου καριέρα υπήρξα υπουργός στην κυβέρνηση μιας από τις συνταγματικές περιφέρειες, επομένως, έχω κάθε συμπάθεια για το θέμα αυτό. Αναμφίβολα και εσείς ακούσατε με προσοχή τον Πρωθυπουργό μας, επομένως μπορείτε, και τώρα ομιλώ εξ ονόματός μου και εξ ονόματος του Βελγίου, να υπολογίζετε ότι εμείς θα καταβάλουμε κάθε προσπάθεια για να θέσουμε το θέμα αυτό. Αλλά υπάρχουν, ακόμη 14 κράτη μέλη και, επομένως, θα είναι σημαντικό και οι συνταγματικές περιφέρειες να συντονιστούν προσεκτικά μεταξύ τους.

<SPEAKER ID=237 NAME="Nogueira Romαn">
Κύριε Πρόεδρε, κυρία Πρόεδρε του Συμβουλίου, σήμερα το πρωί ακούσαμε τον Πρωθυπουργό του Βελγίου. Συμφωνώ με τα βασικά σημεία του σαφούς και ευφυούς λόγου του. Ελπίζω ότι, στην προοπτική του Συμβουλίου του Laeken, η δράση του θα χρησιμεύσει για να ξεπεραστεί η μη αναστρέψιμη αποτυχία της Συνόδου Κορυφής της Νίκαιας. Αλλά οφείλω να πω ότι στο λόγο αυτό, όπως και στην απάντηση που μόλις δόθηκε στις ερωτήσεις μας, και για την οποία ευχαριστώ, επεσήμανα την απουσία ρητής αναφοράς στην πολιτική αναγνώριση της εθνικής και πολιτιστικής διαφορετικότητας που, πέρα από τα κράτη, αποτελεί θεμελιώδες στοιχείο του ευρωπαϊκού χαρακτήρα. Μέσα στη διαφορετικότητα αυτή, τα έθνη χωρίς κράτος που εμείς εκπροσωπούμε έχουν επίσης ιστορικές και γλωσσικές ρίζες, καθώς επίσης και δημογραφικές και οικονομικές διαστάσεις που είναι ανάλογες με εκείνες των κρατών μελών. Θέλουμε και η δική μας πολιτική, αστική και δημοκρατική πραγματικότητα καθώς και οι εκτελεστικές, νομοθετικές και δικαστικές αρμοδιότητές μας που μας χαρακτηρίζουν να αναγνωριστούν στη συμμετοχή στο Ευρωπαϊκό Συμβούλιο, όπως επίσης αναγνωρίζουμε ότι πρέπει να συμμετέχουν ομόσπονδα κράτη, Lδnder, συνταγματικές περιφέρειες που έχουν διαφορετικό χαρακτήρα αλλά παρόμοιες αρμοδιότητες. Θέλουμε αυτή η πραγματικότητα να περιληφθεί στη δήλωση του Laeken. Θέλουμε οι πραγματικότητες αυτές να συμπεριληφθούν στο μελλοντικό Σύνταγμα. Επιδίωξή μας είναι, σε κάθε περίπτωση, οι κυβερνήσεις μας και τα κοινοβούλιά μας να είναι παρόντα στη Συνέλευση που θα επεξεργαστεί τις προτάσεις για το Σύνταγμα της Ευρωπαϊκής Ένωσης.

<SPEAKER ID=238 LANGUAGE="FR" NAME="Neyts-Uytebroeck">
. (FR) Ο πρωθυπουργός μας και ασκών την Προεδρία του Συμβουλίου δεν μπόρεσε, στην ομιλία του, να αναφερθεί σε όλες τις πτυχές της πραγματικότητας της Ευρωπαϊκής Ένωσης τις οποίες θεωρεί ιδιαίτερα σημαντικές. Μπορώ, όμως, να πω στον παρεμβαίνοντα ότι η προστασία και η καλλιέργεια, η ανάπτυξη της πολιτιστικής - όπως και της γλωσσικής - πολυμορφίας συνιστούν κατά τη γνώμη του, όπως και κατά τη δική μου γνώμη και κατά τη γνώμη όλων, θέλω να πιστεύω, απολύτως θεμελιώδεις αξίες. Η δέσμευση όσον αφορά την προστασία της πολιτιστικής πολυμορφίας θα διατυπωθεί ασφαλώς στο πρώτο μέρος της δήλωσης του Laeken, στο οποίο θα γίνεται λόγος για τις κοινές αρχές και αξίες μας.
<P>
Μπορώ, επομένως, να σας διαβεβαιώσω ότι η πολιτιστική πολυμορφία και η μέριμνα για τη διατήρηση της πολιτιστικής πολυμορφίας θα περιληφθούν ασφαλώς ως μία από τις βασικές αρχές της Ευρωπαϊκής Ένωσης, αρχή την οποία θεωρούμε ζωτικής σημασίας.

<SPEAKER ID=239 LANGUAGE="FR" NAME="Mayol i Raynal">
Κύριε Πρόεδρε, σας ευχαριστώ που μου δίνετε το λόγο. Είναι η πρώτη φορά που παρεμβαίνω στην αίθουσα αυτή, καθώς το Σώμα ήλεγξε την εντολή μου μόλις την περασμένη εβδομάδα. Σας υπενθυμίζω ότι διαδέχθηκα τον βασκικής καταγωγής Gorka Knφrr, ο οποίος εκλέχθηκε στο Βασκικό κοινοβούλιο στις 13 του περασμένου Μαΐου και κατέλαβε τη θέση του αντιπροέδρου.
<P>
Κυρία Υπουργέ, είμαι Καταλανός, Καταλανός από το Roussillon, δηλαδή, γάλλος υπήκοος και ήμουν υποψήφιος με ψηφοδέλτιο βασκο-καταλανικού συνασπισμού στην Ισπανία. Έτσι, παρόλο που είμαι Καταλανός, αντικαθιστώ τον βασκικής καταγωγής Gorka Knφrr.
<P>
Η Καταλονία, όπως γνωρίζετε, αγαπητή κυρία, είναι κάτι παραπάνω από περιφέρεια θα έλεγα. Είναι ένα έθνος, ένα έθνος που υπερασπιζόταν πάντοτε με θάρρος την ελευθερία και υποστήριζε πάντοτε τις αρχές της αλληλεγγύης. Παρόλο που η Καταλονία είναι ένα έθνος που υποστηρίζει ένθερμα την Ευρώπη, σήμερα δυσκολεύεται να προσδιορίσει τη θέση της μέσα στο θεσμό αυτό. Δεν είναι ικανοποιημένη από τη μικρή θέση που της παραχωρήθηκε στην Επιτροπή των Περιφερειών, επιτροπή της οποίας οι εξουσίες είναι πολύ περιορισμένες, όπως γνωρίζετε. Για το λόγο αυτό, και γνωρίζοντας την κατάστασή σας και την ιστορία σας, ήλπιζα, και ελπίζω, ότι η Προεδρία σας θα προωθήσει την υπόθεση αυτή, όχι μόνο την υπόθεση της Καταλονίας, αλλά και την υπόθεση όλων των άλλων εθνών χωρίς κράτος.

<SPEAKER ID=240 LANGUAGE="FR" NAME="Neyts-Uytebroeck">
. (FR) Κύριε Πρόεδρε, θα ήθελα και εγώ επίσης με τη σειρά μου να συγχαρώ τον κ. Mayol για τον ερχομό του στο Σώμα αυτό. Από την πείρα που έχω σας λέω, κύριε Mayol, ότι πρόκειται για μια καταπληκτική αποστολή, που αξίζει σίγουρα τον κόπο. Σας εύχομαι, επομένως, τα χρόνια που θα έρθουν να είναι εποικοδομητικά, ευχάριστα και ενδιαφέροντα. Ασφαλώς, θα χρειαστεί να εργαστείτε σκληρά, κάτι, όμως, μου λέει ότι αυτό δεν σας φοβίζει. Επομένως, σας συγχαίρω και πάλι θερμά!
<P>
Γνωρίζω λίγο την Καταλονία. Δεν μιλώ καταλανικά, αλλά τα καταλαβαίνω, και αυτό είναι κάτι. Το πρόβλημα που θίγετε είναι ασφαλώς πιο πολύπλοκο από αυτό των συνταγματικών περιφερειών στο εσωτερικό των κρατών. Εσείς, κάνετε λόγο για ένα έθνος που βρίσκεται με τα δυο πόδια - εάν μου επιτρέπετε την έκφραση - σε δύο χώρες που αμφότερες ενδιαφέρονται πολύ για την εδαφική τους ακεραιότητα. Αφήνω σε εσάς την ευθύνη να αναπτύξετε τις προοπτικές που θίξατε.
<P>
Από την άλλη, συμφωνώ απολύτως μαζί σας ότι οι Καταλανοί αγαπούν το έθνος τους, τη γλώσσα τους και τον πολιτισμό τους, και ότι είναι, όμως, ταυτόχρονα πολύ Ευρωπαίοι, πολύ ανοικτοί προς τον υπόλοιπο κόσμο. Πρέπει να ξέρετε ότι δεν αγνοούμε καθόλου το γεγονός ότι ο Υπουργός-πρόεδρος της ισπανικής Καταλονίας ήταν από τους πρωτεργάτες του κινήματος υπέρ των συνταγματικών περιφερειών. Καθώς τον γνωρίζω - και μάλιστα καλά - του έχω εμπιστοσύνη: το εν λόγω κίνημα δεν πρόκειται να σβήσει, αντιθέτως μάλιστα θα προοδεύσει σημαντικά, θα φροντίσουν για τούτο ο κ. Pujol και οι άλλοι Υπουργοί-πρόεδροι. Στο πλαίσιο αυτό, νομίζω ότι η συζήτηση θα προχωρήσει προς τη σωστή κατεύθυνση κατά τα επόμενα χρόνια.

<SPEAKER ID=241 NAME="MacCormick">
Η ασκούσα την Προεδρία του Συμβουλίου είναι πολύ επιδεκτική στα επιχειρήματά μας, αλλά γενικώς οι συνάδελφοί της στο Συμβούλιο έχουν πολύ λίγα να πουν για την επικουρικότητα με τρόπο που να μας ικανοποιεί. Αυτή η κατάσταση κάνει ένα όλο και αυξανόμενο μέρος του πληθυσμού της Σκωτίας να αναγνωρίζει ότι είναι πολύ καλύτερη ιδέα να είναι κράτος μέλος παρά συνταγματική περιφέρεια.
<P>
Ωστόσο, ούτως εχόντων των πραγμάτων, θα ήθελα να ρωτήσω την ασκούσα την Προεδρία του Συμβουλίου αν θα ήταν διατεθειμένη να συζητήσει με τους συναδέλφους της την ιδιορρυθμία της διάρθρωσης της Επιτροπής Περιφερειών, όπου αντί να εκπροσωπούνται οι περιφέρειες σε κάποια αναλογία προς το μέγεθός τους, εκπροσωπούνται τα κράτη βάσει της φθίνουσας αναλογικότητας. Η Δανία, που είναι ήδη κράτος μέλος, έχει διπλάσιες έδρες από τη Σκωτία στην Επιτροπή των Περιφερειών. Ακόμα και το Λουξεμβούργο έχει περισσότερους! Δεν γνωρίζω σε βάθος τη διαφορά μεταξύ των περιφερειών του Λουξεμβούργου, αλλά τολμώ να πω ότι είναι μικρότερη από τη διαφορά μεταξύ των περιφερειών της Σκωτίας.

<SPEAKER ID=242 NAME="Neyts-Uytebroeck">
. (ΕΝ) Η συζήτηση γίνεται πιο περίπλοκη μετά από κάθε αγόρευση και καταλαβαίνετε ότι δεν μπορώ να επεκταθώ σ' αυτό το θέμα. Ωστόσο, αυτό που γνωρίζω είναι ότι, στα πλαίσια της Επιτροπής των Περιφερειών, οι εκπρόσωποι των δήμων, των πόλεων, των επαρχιών και των συνταγματικών περιφερειών δυσκολεύονται όλο και περισσότερο να οικοδομήσουν μια κοινή πλατφόρμα για την ανάπτυξη της δράσης τους.
<P>
Ο Πρόεδρος της συνέλευσης της Σκωτίας είναι ένας από τους πιο καλούς και αγαπητούς μου φίλους, συνεπώς γνωρίζω τα προβλήματα στα οποία αναφερθήκατε. Ωστόσο, δεν μπορώ να δώσω λεπτομερή απάντηση στα πολύ συγκεκριμένα ερωτήματά σας.

<SPEAKER ID=243 NAME="Evans, Jillian">
Πιστεύω ότι το θέμα της επικουρικότητας και η πρακτική του σημασία βρίσκεται στο επίκεντρο της όλης συζήτησης σχετικά με το μέλλον της Ευρώπης - όχι μόνον από πλευράς δικαιωμάτων των εθνών και των περιφερειών εντός των κρατών μελών, αλλά και από πλευράς ιθαγένειας. Εκπροσωπώ την Ουαλία που έχει μια νέα εθνοσυνέλευση, ηλικίας μόλις δύο ετών. Είναι ένα εξελισσόμενο σώμα που επιθυμεί να διαδραματίσει πλήρη ρόλο, να αποκτήσει ισχυρούς δεσμούς με την Ευρωπαϊκή Ένωση και να βοηθήσει στην οικοδόμηση της Ευρώπης του μέλλοντος.
<P>
Θα συμφωνούσε η Υπουργός ότι η συμμετοχή αυτού του είδους περιφερειακού επιπέδου κυβέρνησης είναι σημαντική για την ανάπτυξη της ιθαγένειας και για την προσέγγιση της Ευρώπης προς τους πολίτες - ένα πρόβλημα που το γνωρίζουμε όλοι σε όλες μας τις περιφέρειες; Αν είναι γεγονός ότι αυτό πρέπει να γίνει σε ευρωπαϊκό επίπεδο προκειμένου η Ευρώπη να πλησιάσει περισσότερο τους πολίτες, πώς θα αντικατοπτρισθεί αυτό στο έργο του Συμβουλίου;

<SPEAKER ID=244 NAME="Neyts-Uytebroeck">
. (ΕΝ) Όπως αντιλαμβάνεστε, αυτή είναι μια πραγματική συζήτηση. Στην πρώτη μου απάντηση, είπα όλα όσα μπορούσα να πω ως ασκούσα την Προεδρία του Συμβουλίου. Τα υπόλοιπα είναι κυρίως η προσωπική μου άποψη ως μέλος της βελγικής κυβέρνησης. Ελπίζω ότι θα κάνετε αυτή τη διάκριση, ιδίως τώρα που διεξάγεται μια πιο αυθόρμητη συζήτηση, γεγονός που με ευχαριστεί ιδιαίτερα.
<P>
Πιστεύω ότι η επικουρικότητα είναι μια έννοια πολύ σημαντική, αλλά και ιδιαίτερα δύσκολη, διότι δεν είναι πολύ συγκεκριμένη. Στο πρωτόκολλο της Συνθήκης του Αμστερνταμ ορίζεται με πιο συγκεκριμένο τρόπο απ' ό,τι πριν και μπορεί άριστα να χρησιμοποιηθεί.
<P>
Το τοπικό και τα ενδιάμεσα επίπεδα είναι σημαντικά για τη γεφύρωση του χάσματος μεταξύ των πολιτών και των αρχών. Τα εν λόγω επίπεδα και αρχές έχουν να διαδραματίσουν έναν πολύ σημαντικό ρόλο. Υπό το πρίσμα των πρόσφατων εξελίξεων, όπως στη Δανία και στην Ιρλανδία, αυτή η συνειδητοποίηση έχει αυξηθεί και θα ληφθεί καλύτερα υπόψη από ό,τι ίσως κατά το παρελθόν.

<SPEAKER ID=245 NAME="Wyn">
Το Παράρτημα IV της Συνθήκης της Νίκαιας περιλαμβάνει μια δήλωση με την οποία ζητείται να διεξαχθεί μια βαθύτερη και ευρύτερη συζήτηση σχετικά με τη μελλοντική εξέλιξη της ΕΕ. Είναι επίσης σημαντικό ότι αναγνωρίζει την ανάγκη βελτίωσης και παρακολούθησης της δημοκρατικής νομιμότητας και διαφάνειας της Ένωσης και των θεσμικών της οργάνων.
<P>
Το Δεκέμβριο 2001, η βελγική Προεδρία θα ολοκληρώσει τις εργασίες της προσφέροντας τη δική της συμβολή σ' αυτή τη συζήτηση μέσω της Δήλωσης του Laeken. Θα αναγνωρίσει η Δήλωση του Laeken το γεγονός ότι ο περαιτέρω εκδημοκρατισμός της ευρωπαϊκής διαδικασίας λήψης αποφάσεων απαιτεί μια πιο ριζική μεταρρύθμιση με ανάθεση της νομοθετικής εξουσίας σε δύο σώματα: το Ευρωπαϊκό Κοινοβούλιο και ένα μεταρρυθμισμένο Συμβούλιο που θα απορροφήσει ορισμένες πλευρές της σημερινής Επιτροπής των Περιφερειών και θα αναδεικνύει έντονα το ρόλο των συνταγματικών περιφερειών;

<SPEAKER ID=246 NAME="Neyts-Uytebroeck">
. (ΕΝ) Θα πρέπει να περιοριστώ να σας υπενθυμίσω στην απάντησή μου ότι η Δήλωση του Laeken θα αφορά περισσότερο τα σωστά ερωτήματα και ενδείξεις κατεύθυνσης παρά φόρμουλες και τελεσίδικες απαντήσεις. Ευτυχώς θα είναι μόνο η αρχή των πιο επίσημων προετοιμασιών για τη ΔΔ. Οποιαδήποτε απάντηση στο ερώτημά σας τώρα θα ήταν πρόωρη. Το μόνο που μπορώ να σας πω είναι ότι έχουμε ιδιαίτερη επίγνωση όλων αυτών των πτυχών, και ότι δεν είμαστε οι μόνοι. Θα μου προκαλούσε ιδιαίτερη έκπληξη αν αυτό το θέμα δεν ετίθετο υπό μορφή ερώτησης. Αλλά μην περιμένετε ακόμα απαντήσεις, είναι υπερβολικά νωρίς.

<SPEAKER ID=247 LANGUAGE="ES" NAME="Ortuondo Larrea">
Κύριε Πρόεδρε, κυρία Προεδρεύουσα του Συμβουλίου, οι κυβερνήσεις του Βελγίου, της Αυστρίας και της Γερμανίας συμπεριέλαβαν τη δήλωση αριθ. 54 στη Συνθήκη του Αμστερνταμ για να αναφερθούν ακριβώς στη σπουδαιότητα που έχουν τα ευρωπαϊκά θέματα στις εσωτερικές υποδιαιρέσεις των κρατών μελών, ιδίως στις περιφέρειες με αποκλειστικές αρμοδιότητες.
<P>
Τα ευρωπαϊκά θεσμικά όργανα και, ιδιαίτερα, το Συμβούλιο λαμβάνουν συνεχώς αποφάσεις, οι οποίες, ενίοτε, εισβάλλουν στις αρμοδιότητες αυτών των συνταγματικών περιφερειών ή περιφερειών με νομοθετικές αρμοδιότητες στην Ευρώπη. Δημιουργούνται συγκρούσεις αρμοδιοτήτων και από αυτή την άποψη θα ήθελα να ζητήσω τη γνώμη της βελγικής κυβέρνησης σχετικά με τη δυνατότητα αυτών των περιφερειών με αποκλειστικές νομοθετικές αρμοδιότητες να προσφεύγουν νόμιμα στο Ευρωπαϊκό Δικαστήριο. Ζητώ επίσης τη γνώμη σας σχετικά με την ικανότητα του Ευρωπαϊκού Δικαστηρίου να αντιλαμβάνεται αυτές τις συγκρούσεις αρμοδιοτήτων μεταξύ της Ένωσης και των περιφερειών με νομοθετική αρμοδιότητα.

<SPEAKER ID=248 LANGUAGE="FR" NAME="Neyts-Uytebroeck">
. (FR) Αγαπητέ συνάδελφε, ακούστε την απάντηση που έχω να σας δώσω σχετικά με τον τρόπο με τον οποίο οργανώνουμε τις εργασίες μας: ασφαλώς γνωρίζετε ότι, δυνάμει ακριβώς του πρωτοκόλλου στο οποίο αναφερθήκατε, σε ορισμένα Συμβούλια Υπουργών θα προεδρεύσουν οι Υπουργοί των περιφερειακών και/ή κοινοτικών κυβερνήσεων. Αυτό συνέβη ήδη κατά το άτυπο Συμβούλιο Τουρισμού που έλαβε χώρα το περασμένο σαββατοκύριακο στην Μπρυζ, και αυτό θα γίνει επίσης, μεταξύ άλλων, στο Συμβούλιο Παιδείας, στο Συμβούλιο Επιστημονικής Έρευνας και σε ορισμένα άλλα ακόμη.
<P>
Βλέπετε λοιπόν πώς επιλύουμε αυτού του είδους τα ζητήματα.
<P>
Όσον αφορά την ενδεχόμενη πρόσβαση στο Δικαστήριο, γνωρίζω ότι αποτελεί πάγιο αίτημα των συνταγματικών περιφερειών. Τολμώ ορισμένες φορές να αναρωτηθώ εάν έχουν πλήρη συνείδηση της έκτασης και των ενδεχόμενων συνεπειών μιας θετικής απάντησης στα αιτήματά τους. Το είπατε και εσείς, εάν οι περιφέρειες έχουν απευθείας πρόσβαση στο Δικαστήριο σε περίπτωση αντιδικίας για θέματα αρμοδιοτήτων, θα είναι αναπόφευκτο, νομίζω, κάποια στιγμή να κληθεί το Δικαστήριο να αποφανθεί σχετικά με την εσωτερική συνταγματική τάξη των ίδιων των κρατών μελών. Σας το λέω αυτό και σας ζητώ να το σκεφθείτε. Δεν μπορώ να απαντήσω στην ερώτησή σας. Το θέμα είναι ιδιαίτερα λεπτό, ιδιαίτερα πολύπλοκο. Είναι ακόμη νωρίς για να δοθεί απάντηση. Θα σας ζητήσω, όμως, εάν μου επιτρέπετε, να το σκεφθείτε.

<SPEAKER ID=249 LANGUAGE="ES" NAME="Ortuondo Larrea">
Κύριε Πρόεδρε, θα ήθελα να επισημάνω στην Προεδρεύουσα του Συμβουλίου ότι δεν επιτρέπεται σε όλα τα κράτη μέλη να συμμετέχουν οι κυβερνήσεις των συνταγματικών περιφερειών στις συνεδριάσεις του Υπουργικού Συμβουλίου και, κατά συνέπεια, είμαστε ανυπεράσπιστοι, όπως συμβαίνει στην περίπτωση της Αυτόνομης Κοινότητας της Χώρας των Βάσκων. Πιστεύω ότι πρόκειται για ένα πραγματικό πρόβλημα που αντιμετωπίζει η Ευρώπη και το οποίο πρέπει να εξετάσουμε. Δεν μπορούμε να λαμβάνουμε αποφάσεις στα ευρωπαϊκά φόρουμ σχετικά με αρμοδιότητες που οι νόμοι αποδίδουν σε περιφέρειες που δεν είναι παρούσες για να τις υπερασπιστούν.

<SPEAKER ID=250 LANGUAGE="FR" NAME="Neyts-Uytebroeck">
. (FR) Ως τελική παρατήρηση, αγαπητέ κύριε, θα ήθελα μόνο να πω ότι πρόκειται για έναν κανονισμό που καταρτίσαμε στο Βέλγιο μεταξύ των βελγικών κυβερνήσεων και των άλλων κυβερνήσεων, και στις δύο περιπτώσεις, κυβερνήσεων στον πληθυντικό. Επιτρέψτε μου να σας παραπέμψω στις κυβερνήσεις σας, καθώς πιστεύω ότι αυτού του είδους τα ζητήματα πρέπει να επιλύονται κατά πρώτον στο επίπεδο αυτό.

<SPEAKER ID=251 NAME="Fatuzzo">
Κύριε Πρόεδρε, εγώ δεν εκπροσωπώ κάποια περιφέρεια· όπως ξέρετε, εκπροσωπώ τους ιταλούς και τους ευρωπαίους συνταξιούχους. Πριν θέσω την ερώτηση, όμως, θα ήθελα να εκφράσω τον θαυμασμό μου στην Πρόεδρο του Συμβουλίου για την προθυμία της να απαντήσει τόσο εξαντλητικά σε όλες τις ερωτήσεις που της υποβλήθηκαν. Παρακολούθησα τη σουηδική Προεδρία και έμεινα άναυδος από την ψυχρότητα των Σουηδών να απαντούν σχεδόν πάντα: δεν είναι δική μου αρμοδιότητα. Γι' αυτό και είμαι αληθινά ικανοποιημένος που άκουσα τον βέλγο Πρόεδρο σήμερα το πρωί να ανοίγεται στους συνταξιούχους· είμαι αληθινά ικανοποιημένος που είδα την απτή προσπάθεια της βελγικής Προεδρίας να απαντά σε κάθε ερώτηση, ακόμη και αν ήταν ιδιαίτερα δύσκολη.
<P>
Εξάντλησα τον χρόνο που είχα στη διάθεσή μου και συνεπώς δεν μπορώ να υποβάλω τη συμπληρωματική ερώτηση: θα το κάνω με μιαν άλλη ευκαιρία.

<SPEAKER ID=252 NAME="Nogueira Romαn">
Κύριε Πρόεδρε, η Πρόεδρος του Συμβουλίου είπε ότι θέλουμε την αναγνώριση της εθνικής μας πραγματικότητας και των συνταγματικών μας αρμοδιοτήτων. Θέλω να της πω ότι η πραγματικότητα αυτή αποτελεί μέρος της ευρωπαϊκής διαφορετικότητας και δεν είναι μόνο ένας τίτλος που πρέπει να διατηρήσουμε αλλά η ισχυρή πολιτική πραγματικότητα της χώρας μου, της Γαλικίας, η οποία πρέπει να αναγνωριστεί πλήρως όπως αναγνωρίζεται η πραγματικότητα των κρατών της Ευρωπαϊκής Ένωσης χωρίς σύνορα που όλοι συμμεριζόμαστε.

<SPEAKER ID=253 NAME="Πρόεδρος">


<SPEAKER ID=254 NAME="William Francis Newton Dunn">
Ερώτηση αριθ. 11 του κ. (H-0545/01):
<P>
Θέμα: Πρόσβαση του κοινού στα έγγραφα του Συμβουλίου Μετά από την έγκριση από το Συμβούλιο της πρότασης της Επιτροπής, ποιο είναι το χρονοδιάγραμμα και η διαδικασία ώστε να αρχίσει το κοινό να έχει πρόσβαση στα έγγραφα του Συμβουλίου;

<SPEAKER ID=255 NAME="Neyts-Uytebroeck">
 - (NL) Στην ερώτηση του κ. Newton Dunn μπορώ να απαντήσω ως εξής. Πρώτον: το Συμβούλιο ασχολήθηκε με τις απαιτήσεις στον τομέα του ανοίγματος και της διαφάνειας, οι οποίες από την έναρξη ισχύος της Συνθήκης του Αμστερνταμ ισχύουν και, συγκεκριμένα, με την έγκριση του κανονισμού (ΕΚ) αριθ. 1049/2001 σχετικά με την πρόσβαση του κοινού στα έγγραφα του Ευρωπαϊκού Κοινοβουλίου, του Συμβουλίου και της Επιτροπής. Το Συμβούλιο παραπέμπει τον αγαπητό βουλευτή στον κανονισμό (ΕΚ) αριθ. 1049/2001 του Ευρωπαϊκού Κοινοβουλίου και του Συμβουλίου, της 30ης Μαΐου 2001, σχετικά με την πρόσβαση του κοινού στα έγγραφα του Ευρωπαϊκού Κοινοβουλίου, του Συμβουλίου και της Επιτροπής, ο οποίος, σύμφωνα με το άρθρο 19 θα τεθεί σε ισχύ μόνο στις 3 Δεκεμβρίου του 2001. Μέχρι αυτή την ημερομηνία, οι αιτήσεις του κοινού για πρόσβαση στα έγγραφα του Συμβουλίου θα αντιμετωπίζονται όπως προηγουμένως, βάσει της απόφασης 93/731/ΕΚ του Συμβουλίου, σχετικά με την πρόσβαση του κοινού στα έγγραφα του Συμβουλίου. Καθένα από τα ενδιαφερόμενα όργανα, πρέπει, επομένως, να πραγματοποιήσει προπαρασκευαστικές εργασίες για να διασφαλιστεί ότι ο νέος κανονισμός θα ισχύει πραγματικά από την 3η Δεκεμβρίου του 2001. Σύμφωνα με το άρθρο 15, εμείς πρέπει να συστήσουμε μία διοργανική επιτροπή, η οποία θα εξετάσει ποια είναι η καλύτερη πρακτική, να αντιμετωπίσει ενδεχόμενες διαφορές και θα συζητήσει τις μελλοντικές εξελίξεις της πρόσβασης του κοινού στα έγγραφα. Όσον αφορά το Συμβούλιο, τα αρμόδια όργανα αυτή τη στιγμή εξετάζουν ποια μέτρα πρέπει να ληφθούν για να υπάρξει πλήρης εφαρμογή των δικαιωμάτων που διαθέτουν οι πολίτες, βάσει του νέου κανονισμού. Μπορώ να προσθέσω ακόμη, συνάδελφε, ότι φιλοδοξία της Προεδρίας αποτελεί, όσο και αν αυτό μπορεί να φαίνεται μονομερές, η σύναψη όλων των συμφωνιών, πριν την έναρξη ισχύος του κανονισμού, αλλά για άλλη μία φορά, αυτό δεν μπορούμε να το πράξουμε μόνοι μας, ελπίζουμε όμως ότι θα έχουμε σχετικά την απαιτούμενη υποστήριξη.

<SPEAKER ID=256 NAME="Newton Dunn">
Οφείλω να πω ότι οι περισσότεροι βουλευτές θα πιστεύουν ότι μια καθυστέρηση έξι μηνών είναι υπερβολικά απογοητευτική, αλλά είναι ευχάριστο να ακούμε κάτι θετικό. Μπορείτε να μας αναφέρετε ποια είναι τα πιθανά εμπόδια; Έχει κανείς δικαίωμα βέτο για αυτήν την ημερομηνία της 3ης Δεκεμβρίου ή μπορείτε να μας δώσετε μια εγγύηση ότι πράγματι θα συμβεί; Ελπίζω να μην μας πείτε στο τέλος της βελγικής Προεδρίας ότι λυπάστε πάρα πολύ που δεν συνέβη, αλλά κάποιος μπήκε στη μέση! Μπορείτε να εγγυηθείτε ότι θα συμβεί ή έχει κανείς δικαίωμα βέτο;

<SPEAKER ID=257 NAME="Neyts-Uytebroeck">
. (ΕΝ) Φοβούμαι ότι δεν μπορώ να σας το εγγυηθώ. Θα ήμουν νεράιδα αν μπορούσα. Το μόνο που μπορώ να σας πω είναι ότι θα καταβάλουμε κάθε δυνατή προσπάθεια. Θα συνεχίσουμε από εκεί που σταμάτησε το έργο και θα φροντίσουμε να τεθεί η οδηγία σε ισχύ την προβλεπόμενη ημερομηνία, στις 3 Δεκεμβρίου 2001.

<SPEAKER ID=258 NAME="Πρόεδρος">


<SPEAKER ID=259 NAME="Lennart Sacrιdeus">
Ερώτηση αριθ. 12 του κ. (H-0550/01):
<P>
Θέμα: Μεταχείριση επί ίσοις όροις όσον αφορά την ενταξιακή ενίσχυση προς την Τουρκία Στη συνάντηση του Ευρωπαϊκού Συμβουλίου στο Ελσίνκι τον Δεκέμβριο 1999 αποφασίσθηκε ότι η Τουρκία είναι ένα υποψήφιο κράτος υπό τους αυτούς όρους με τα υπόλοιπα δώδεκα υποψήφια προς ένταξη κράτη. Ως εκ τούτου έχει δοθεί στην Τουρκία η υπόσχεση για τη χορήγηση ορισμένης βοήθειας κατά τη διάρκεια της συχνά μακράς και επίπονης διεργασίας την οποία συνεπάγονται οι διαπραγματεύσεις για την ένταξη.
<P>
Στις μορφές βοηθείας που διατίθεται επί του παρόντος προς όλα τα υποψήφια προς ένταξη κράτη περιλαμβάνονται μεταξύ άλλων πόροι όπως είναι του ειδικού προενταξιακού μέσου ISPA και του ειδικού προενταξιακού προγράμματος για την ανάπτυξη του αγροτικού τομέα και της υπαίθρου SAPARD. Όμως από αυτά δεν έχει αντλήσει οφέλη η Τουρκία. Η στήριξη για την οποία υπήρξε υπόσχεση στο Ελσίνκι δεν έχει χορηγηθεί στη συγκεκριμένη χώρα με αιτιολογικό ότι η ΕΕ δεν έχει τους οικονομικούς πόρους.
<P>
Δεν είναι καιρός να εγγυηθεί το Συμβούλιο ότι η απόφαση που έλαβε η συνάντηση κορυφής στο Ελσίνκι για τη μεταχείριση της Τουρκίας επί ίσοις όροις με τα υπόλοιπα δώδεκα υποψήφια κράτη τώρα υλοποιείται και ότι ανοίγονται οι δυνατότητες για να λάβει η συγκεκριμένη χώρα τη βοήθεια για την οποία της έχει δοθεί υπόσχεση, ιδίως δεδομένου ότι η Επιτροπή προσφάτως αποφάσισε να επιστρέψει 11,6 δισ. ευρώ στα κράτη μέλη;

<SPEAKER ID=260 LANGUAGE="FR" NAME="Neyts-Uytebroeck">
. (FR) Αφού το Ευρωπαϊκό Συμβούλιο του Ελσίνκι αποφάσισε να προσδώσει στην Τουρκία καθεστώς υποψήφιας προς ένταξη χώρας, ζήτησε από την Επιτροπή να υποβάλει ένα ενιαίο πλαίσιο για την παροχή οικονομικής βοήθειας από την Ένωση προς τη χώρα αυτή κατά την προενταξιακή περίοδο. Η Επιτροπή υπέβαλε την πρότασή της στο Συμβούλιο στις 27 του περασμένου Απριλίου.
<P>
Η πρόταση αυτή για ενιαίο οικονομικό πλαίσιο έχει ως κύριο στόχο να εγγυηθεί την παροχή οικονομικής βοήθειας σύμφωνα με τις προτεραιότητες που έχει ορίσει η εταιρική σχέση για την ένταξη και να ενοποιήσει τα υφιστάμενα μέσα σε ένα μόνο μέσο με στόχο τη βελτιστοποίηση της αποτελεσματικότητάς τους.
<P>
Το Ευρωπαϊκό Συμβούλιο του Γκέτεμποργκ, το οποίο δήλωσε ρητώς ότι η εταιρική σχέση για την ένταξη αποτελεί τον κεντρικό άξονα της προενταξιακής στρατηγικής, κάλεσε το Συμβούλιο να εγκρίνει το ενιαίο αυτό οικονομικό πλαίσιο μέχρι το τέλος του 2001. Το Συμβούλιο έχει ήδη ξεκινήσει τη διαδικασία διαβούλευσης με το Ευρωπαϊκό Κοινοβούλιο, το οποίο καλεί να εκδώσει τη γνωμοδότησή του το ταχύτερο δυνατό.
<P>
Όσον αφορά τα Ταμεία στο πλαίσιο των προγραμμάτων Ispa και Sapard, στα οποία αναφέρθηκε ο αξιότιμος βουλευτής, πρόκειται για διαρθρωτική ενίσχυση και για ενίσχυση στις ανάγκες για τη γεωργική ανάπτυξη, οι οποίες χορηγούνται αποκλειστικά στα υποψήφια κράτη μέλη της Κεντρικής και Ανατολικής Ευρώπης, προκειμένου να ανταποκριθούν στις ειδικές ανάγκες ως μεταβατικές οικονομίες. Αυτό δεν σημαίνει, συνάδελφοι, ότι η Τουρκία δεν λαμβάνει την υποστήριξη που της υποσχεθήκαμε στο Ελσίνκι, αντίθετα. Η χρηματοοικονομική προενταξιακή ενίσχυση για την Τουρκία, κατά τα έτη 2000 και 2001, διπλασιάστηκε, διπλασιάστηκε σε σχέση με τα μέσα ποσά, τα οποία ελάμβανε ετησίως κατά την περίοδο 1996-1999. Λαμβανομένων υπόψη των κανονικών δημοσιοοικονομικών διαδικασιών, πρέπει να υπάρξει προσπάθεια για την ενίσχυση αυτής της βοήθειας και κατά τη διάρκεια του υπόλοιπου μέρους των υφιστάμενων χρηματοοικονομικών προοπτικών, και εσείς ξέρετε ότι αυτές είναι μέχρι το 2006, όπως αυτό ισχύει και για όλα τα υποψήφια κράτη μέλη. Στη συνέχεια, αναφέρθηκε ότι ο γενικός προϋπολογισμός της Ευρωπαϊκής Ένωσης περιλαμβάνει, ένα νέο υπομέρος υπό τον τίτλο "Προενταξιακή στρατηγική για την Τουρκία" , στο οποίο τα μέσα σε σχέση με αυτό έχουν αυξηθεί. Αυτό το κονδύλιο του προϋπολογισμού περιλαμβάνει σε ένα ενιαίο πλαίσιο, διαφορετικά δημοσιονομικά μέσα βάσει των οποίων το χρηματοοικονομικό πρόγραμμα ενίσχυσης για την Τουρκία μπορεί να αναπτυχθεί με μεγαλύτερη αποτελεσματικότητα. Όπως γνωρίζετε, το Ευρωπαϊκό Κοινοβούλιο ενέκρινε αυτή την προσέγγιση στη γνωμοδότησή του για τον κανονισμό πλαίσιο προς όφελος της Τουρκίας.

<SPEAKER ID=261 LANGUAGE="SV" NAME="Sacrιdeus">
Θα ήθελα να ευχαριστήσω τη βελγική Προεδρία για την απάντηση που μου έδωσε και να καλωσορίσω συγχρόνως τη βελγική Προεδρία του Συμβουλίου Υπουργών της Ευρωπαϊκής Ένωσης η οποία διαδέχεται τη σουηδική. Πολλοί από εμάς, περιλαμβανομένου και εμού προσωπικά, θεωρούμε το Βέλγιο σχεδόν δεύτερη πατρίδα μας καθώς κατοικούμε στις Βρυξέλλες τις καθημερινές και επιστρέφουμε στις πατρίδες μας, στην περίπτωσή μου στη Σουηδία, τα σαββατοκύριακα.
<P>
Θα ήθελα να αναφερθώ στο ζήτημα της Τουρκίας. Προφανώς η τουρκική πλευρά δεν έχει συνειδητοποιήσει τη διαφορά μεταξύ των χωρών της Κεντρικής και Ανατολικής Ευρώπης οι οποίες δικαιούνται χρηματοδότηση από το ΧΜΠΑ και τις SAPARD και γιατί δεν δικαιούται η Τουρκία. Δεν είναι άραγε αρκετά σαφής η νομοθεσία σχετικά με την Τουρκία; Πολλοί στην Τουρκία ζητούν να αντιμετωπιστεί η χώρα τους ισότιμα. Θα σας συμβούλευα να διευκρινίσετε στην Τουρκία γιατί δεν δικαιούται χρηματοδότηση από αυτά τα ταμεία.

<SPEAKER ID=262 NAME="Neyts-Uytebroeck">
. (ΕΝ) Θα ήθελα να ευχαριστήσω τον αξιότιμο βουλευτή για τα ευγενικά του λόγια και να εκφράσω τις ευχαριστίες μου προς τη σουηδική Προεδρία, με την οποία είχα μια εξαιρετικά ευχάριστη και αποδοτική συνεργασία τους έξι τελευταίους μήνες.

<SPEAKER ID=263 NAME="Πρόεδρος">


<SPEAKER ID=264 NAME="Marνa Izquierdo Rojo">
Ερώτηση αριθ. 13 της κ. (H-0553/01):
<P>
Θέμα: Βελγική Προεδρία και γυναίκες του Αφγανιστάν Λαμβάνοντας υπόψη τις απάνθρωπες συνθήκες υπό τις οποίες επιβιώνουν 11 και πλέον εκατομμύρια γυναίκες στο Αφγανιστάν, είναι το Συμβούλιο διατεθειμένο να προωθήσει, σε συνεργασία με τα Ηνωμένα Έθνη, τη δημιουργία μιας διεθνούς επιτροπής για το Αφγανιστάν;

<SPEAKER ID=265 LANGUAGE="FR" NAME="Neyts-Uytebroeck">
. (FR) Κυρία Izquierdo Rσjo, υπήρξαμε συνάδελφοι στην Επιτροπή Συνταγματικών Υποθέσεων κατά τη διάρκεια της προηγούμενης κοινοβουλευτικής θητείας. Με μεγάλη ευχαρίστηση, λοιπόν, θα απαντήσω στην ορθότατη ερώτηση που μου θέσατε.
<P>
Όπως αναφέρουν οι απαντήσεις που έχουν ήδη δοθεί σε ερωτήσεις για το ίδιο θέμα, το Συμβούλιο συμμερίζεται πλήρως τις ανησυχίες της αξιότιμης βουλευτού σχετικά με την άθλια κατάσταση στην οποία βρίσκεται μεγάλη μερίδα του αφγανικού πληθυσμού, και συγκεκριμένα με την άθλια κατάσταση των γυναικών και των παιδιών.
<P>
Έχοντας υπόψη τις δυσκολίες στο Αφγανιστάν, τόσο σε ανθρωπιστικό όσο και σε πολιτικό επίπεδο, λόγω κυρίως της αρνητικής στάσης των Ταλιμπάν, τόσο έναντι του ΟΗΕ όσο και έναντι των γυναικών, το Συμβούλιο δεν έχει πεισθεί πλήρως ότι η σύσταση διεθνούς επιτροπής για το Αφγανιστάν, σε συνεργασία με τα Ηνωμένα Έθνη, θα συνέβαλε πράγματι στη βελτίωση της θέσης των γυναικών επιτόπου.
<P>
Το Συμβούλιο θα εξετάσει πάντως με προσοχή τα πλεονεκτήματα και τα μειονεκτήματα που απορρέουν ενδεχομένως από τη δημιουργία μιας τέτοιας επιτροπής, όταν το ζήτημα αυτό τεθεί στο πλαίσιο του ΟΗΕ και υπό την προϋπόθεση ότι οι όροι μιας τέτοιας πρότασης θα εξετασθούν ενδελεχώς. Στο μεταξύ, το Συμβούλιο θα συνεχίσει να προβαίνει στις ενέργειες τις οποίες έχει αποφασίσει με σκοπό την παροχή βοήθειας προς τις γυναίκες του Αφγανιστάν. Όσον αφορά το θέμα αυτό, το Συμβούλιο παραπέμπει επίσης την αξιότιμη βουλευτή στις απαντήσεις που έχει ήδη δώσει σε προηγούμενες ερωτήσεις για το ίδιο θέμα. Συγκεκριμένα πρόκειται για τις ερωτήσεις H-0032/01, H-0052/01, H-0170/01, H-0088/01 και, προσφάτως, για την ερώτηση H-0481/01.

<SPEAKER ID=266 LANGUAGE="ES" NAME="Izquierdo Rojo">
Κυρία Προεδρεύουσα του Συμβουλίου, σας ευχαριστώ για την απάντησή σας και ως συμπληρωματική ερώτηση θα ήθελα να γνωρίζω αν εσείς εγκρίνετε την άσκηση διεθνών πιέσεων τόσο στο καθεστώς των Ταλιμπάν όσο και στα κράτη που το υποστηρίζουν, συγκεκριμένα Σαουδική Αραβία, Πακιστάν και Ηνωμένα Αραβικά Εμιράτα.
<P>
Είστε διατεθειμένη να εργαστείτε κατά τη διάρκεια της βελγικής Προεδρίας ούτως ώστε πραγματικά να επιτευχθούν πρόοδοι σε αυτή την καταστροφική κατάσταση;

<SPEAKER ID=267 LANGUAGE="FR" NAME="Neyts-Uytebroeck">
. (FR) Η απάντησή μου αφορά φυσικά τη συγκεκριμένη ερώτησή σας για τη σύσταση διεθνούς επιτροπής. Όσον αφορά τις διεθνείς πιέσεις, τις κυρώσεις και τους αποκλεισμούς που έχουν αποφασισθεί κατά του Αφγανιστάν, είναι προφανές ότι το Συμβούλιο τάσσεται υπέρ της διατήρησης και της ενίσχυσής τους, στο μέτρο του δυνατού, καθώς εκτιμά ότι πρόκειται για ένα τελείως απάνθρωπο καθεστώς.

<SPEAKER ID=268 NAME="Πρόεδρος">


<SPEAKER ID=269 NAME="Brian Crowley">
Ερώτηση αριθ. 14 του κ. (H-0555/01):
<P>
Θέμα: Συμμετοχή των αρμόδιων αρχών στις συζητήσεις για τη λήψη ρυθμιστικών αποφάσεων για την ιατρική Έχοντας κατά νου την προφανή διάλυση του Γνωμοδοτικού Συμβουλίου για την Εκπαίδευση των Ιατρών, θα μπορούσε το Συμβούλιο να λάβει επειγόντως μέτρα για να εξασφαλίσει ότι οι αλλαγές που ετοιμάζονται ή που έχουν ήδη δρομολογηθεί σε σχέση με τη λήψη ρυθμιστικών αποφάσεων για την ιατρική στα κράτη μέλη, συμπεριλαμβανομένων και θεμάτων όπως η ελεύθερη κυκλοφορία των ιατρών και η κατάρτισή τους, θα υπόκεινται στη μέριμνα και την κρίση των αρμοδίων αρχών των κρατών μελών, συμπεριλαμβανομένου και του Ιατρικού Συμβουλίου της Ιρλανδίας;

<SPEAKER ID=270 NAME="Neyts-Uytebroeck">
. (ΕΝ) Όπως αναφέρατε, η συζήτηση σχετικά με το ρόλο ορισμένων συμβουλευτικών επιτροπών έχει δρομολογηθεί. Στις 19 Ιουλίου 1999, η Επιτροπή υπέβαλε μια πρόταση απόφασης στο Συμβούλιο με στόχο την κατάργηση της συμβουλευτικής επιτροπής του Συμβουλίου για την ιατρική εκπαίδευση, μαζί με ορισμένες άλλες συμβουλευτικές επιτροπές που έχουν συγκροτηθεί σε σχέση με τομεακές οδηγίες για τους γιατρούς, τους οδοντιάτρους, τους κτηνιάτρους, τους φαρμακοποιούς, τους νοσηλευτές γενικής περίθαλψης και τις μαίες. Στόχος της Επιτροπής ήταν να απλοποιηθεί το σύστημα των επιτροπών. Το Συμβούλιο έχει πραγματοποιήσει ορισμένες συζητήσεις για την εν λόγω πρόταση, αλλά δεν έχει καταλήξει ακόμα σε συμπεράσματα. Πέραν της εξέτασης της εν λόγω πρότασης, το Συμβούλιο δεν εξετάζει άλλα μέτρα του τύπου που αναφέρει η ερώτηση.

<SPEAKER ID=271 NAME="Crowley">
Θα ήθελα να ευχαριστήσω την ασκούσα την Προεδρία του Συμβουλίου που ήταν πρόθυμη να υπερβεί το χρόνο και να δεχθεί περαιτέρω ερωτήσεις. Της εύχομαι κάθε επιτυχία κατά τη διάρκεια της Προεδρίας και ελπίζω ότι οι σχέσεις της με τους βουλευτές θα είναι το ίδιο ανοικτές και ειλικρινείς όσο ήταν σήμερα το απόγευμα.
<P>
Όσον αφορά τη συμπληρωματική μου ερώτηση, υπάρχει μεγάλη ανησυχία σχετικά με τα ιατρικά συμβούλια στα κράτη μέλη και, ειδικότερα, στη δική μου χώρα, την Ιρλανδία, ως προς τη διασφάλιση ελάχιστων προδιαγραφών εκπαίδευσης και προσόντων για τους ιατρούς και τα υπόλοιπα άτομα που εξασκούν ιατρικά επαγγέλματα. Καθώς οδεύουμε προς τη διεύρυνση της Ευρωπαϊκής Ένωσης, με την προσχώρηση νέων κρατών μελών, και την επέκταση των δυνατοτήτων ελεύθερης κυκλοφορίας σε χώρες πέραν των υποψήφιων προς ένταξη χωρών για την αντιμετώπιση της έλλειψης ιατρικού προσωπικού στην Ευρωπαϊκή Ένωση, θεωρούμε ότι οι εμπειρογνώμονες του κλάδου από τα υφιστάμενα κράτη μέλη πρέπει να συμμετέχουν σε οποιαδήποτε τέτοια διαδικασία διαβούλευσης.

<SPEAKER ID=272 NAME="Neyts-Uytebroeck">
. (ΕΝ) Σημείωσα τις παρατηρήσεις σας. Λυπούμαι, αλλά πρέπει πραγματικά να φύγω, διότι θα χάσω την πτήση μου. Θα διαβιβάσω πάντως τις παρατηρήσεις σας στο συνάδελφό μου που είναι αρμόδιος γι' αυτό το θέμα.

<SPEAKER ID=273 NAME="Πρόεδρος">
Δεδομένου ότι ο χρόνος της ώρας των ερωτήσεων προς το Συμβούλιο έληξε, οι ερωτήσεις 15 έως 26 θα απαντηθούν γραπτώς.
<P>
Η Ώρα των Ερωτήσεων προς το Συμβούλιο έληξε.
<P>
(Η συνεδρίαση διακόπτεται στις 19.40 και συνεχίζεται στις 21.00)

<CHAPTER ID=8>
Μακροοικονομική βοήθεια στη Γιουγκοσλαβία
<SPEAKER ID=274 NAME="Πρόεδρος">
H ημερήσια διάταξη προβλέπει τη συζήτηση της έκθεσης (Α5-0244/2001) του κ. Brok, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την πρόταση απόφασης του Συμβουλίου που αφορά τη χορήγηση μακροοικονομικής χρηματοδοτικής συνδρομής στην Ομοσπονδιακή Δημοκρατία της Γιουγκοσλαβίας (COM(2001) 277 - C5-0231/2001 - 2001/0112(CNS)).

<SPEAKER ID=275 LANGUAGE="DE" NAME="Brok">
Κύριε Πρόεδρε, κύριε Επίτροπε, αγαπητοί συνάδελφοι, εξ ονόματος της Επιτροπής Εξωτερικών Υποθέσεων θα ήθελα να συστήσω στην Ολομέλεια να εγκρίνει την πρόταση για την απόφαση του Συμβουλίου σχετικά με την Ομοσπονδιακή Δημοκρατία της Γιουγκοσλαβίας, έτσι όπως προβλέπεται στην αρχική πρόταση της Επιτροπής.
<P>
Γνωρίζουμε πως διεξάγονται κάποιες συζητήσεις στους τομείς προϋπολογισμού του Συμβουλίου, οι οποίες οδηγούν σε περιορισμούς. Θεωρούμε ωστόσο σκόπιμο την παρούσα πολιτική στιγμή, να εγκριθούν τα κονδύλια, όπως προβλέφθηκαν αρχικά στη πρόταση.
<P>
Αυτό έχει έναν σαφή λόγο. Πιστεύω πως αφού καταστήσαμε σαφές εδώ και πολύ καιρό ότι θα χορηγηθεί βοήθεια από την Ευρωπαϊκή Ένωση, εφόσον ο λαός της Σερβίας και του Μαυροβουνίου αποτινάξουν τη δικτατορία, πρέπει να κρατήσουμε το λόγο μας. Ιδιαίτερα μετά τα γεγονότα των τελευταίων ημερών, τα οποία οδήγησαν στην έκδοση και παράδοση του Μιλόσεβιτς στο Δικαστήριο της Χάγης, είναι σημαντικό ως Ευρωπαϊκό Κοινοβούλιο και ως Ευρωπαϊκή Ένωση να καταστήσουμε σαφές γι' αυτούς τους εσωτερικούς λόγους, ότι θα διατεθούν τα κονδύλια, για να καταλάβουν οι άνθρωποι αυτής της χώρας ότι αξίζει να προσπαθεί κανείς για τη δημοκρατία και τα ανθρώπινα δικαιώματα.
<P>
Πρέπει λοιπόν, κύριε Επίτροπε, να δημιουργηθούν οι προϋποθέσεις για να γίνει αυτό όσο το δυνατόν συντομότερα, και γνωρίζω ότι αυτή είναι η πρόθεσή σας.
<P>
Αυτή η μακροοικονομική βοήθεια δεν είναι βοήθεια που συνδέεται άμεσα με ένα πρόγραμμα, αλλά πρόκειται για μια ένεση, η οποία θα βοηθήσει να μπουν τα πράγματα σε μια σειρά. Στο πλαίσιο αυτό πρέπει να καταστεί σαφές, ότι η βοήθεια αυτή δεν θα πρέπει να εξαρτηθεί από πολύ περίπλοκα πράγματα. Σας προτείνουμε τροπολογίες. Πιστεύω όμως, κύριε Επίτροπε, ότι αυτές οι τροπολογίες, που οδηγούν σε ελέγχους, και κάνουν έκκληση για συμμετοχή και άλλων χορηγών, χωρίς να το θεωρούμε προϋπόθεση, αποτελούν θέσεις που σε τελική ανάλυση δεν οδηγούν σε κωλύματα ή καθυστερήσεις, αλλά συμβάλουν στη διευκρίνηση, που ενισχύουν τη δυνατότητα ελέγχου και παράλληλα καθιστούν σαφές ότι χρειαζόμαστε γρήγορα βοήθεια.
<P>
Γνωρίζετε ότι το Σώμα αυτό δεν προέβαλλε καμία δυσκολία όταν επρόκειτο να ζητήσουμε να δοθεί επείγων χαρακτήρας σ' αυτόν τον τομέα, και όταν δηλώσαμε την προθυμία μας, και με τη σύμπραξη άλλων εμπλεκόμενων επιτροπών, όπως της Επιτροπής Προϋπολογισμών και της Επιτροπής Βιομηχανίας, Εξωτερικού Εμπορίου, Έρευνας και Ενέργειας, να γίνουν οι σχετικές τροποποιήσεις σύμφωνα με τη διαδικασία και όσο το δυνατόν συντομότερα.
<P>
Θα ήθελα να κάνω και μια γενική πολιτική παρατήρηση. Τα τελευταία χρόνια βλέπουμε συνέχεια ότι διεξάγουμε θεωρητικές συζητήσεις σχετικά με τις εξελίξεις στην πρώην Γιουγκοσλαβία, αλλά καθυστερούμε συνήθως να επέμβουμε, είτε πρόκειται για τον τομέα της πρόληψης και της μη στρατιωτικής διαχείρισης κρίσεων είτε πρόκειται για την απειλή και χρήση στρατιωτικών μέσων. Πάντα ακολουθούσαμε την πολιτική του "πολύ λίγα, πολύ αργά" . Αυτό μας οδήγησε και στην κατάσταση που βλέπουμε αυτές τις ημέρες στη Μακεδονία. Αυτή η λανθασμένη αφετηρία, η οποία μας ωθεί σε ακόμη μεγαλύτερες θυσίες και προσπάθειες, επειδή δεν κινητοποιηθήκαμε έγκαιρα, γιατί δεν μπορέσαμε να πραγματοποιήσουμε την ιδέα μας σχετικά με την πρόληψη της μη στρατιωτικής διαχείρισης κρίσεων λόγω του πλήρους κατακερματισμού των αρμοδιοτήτων, που επιδεικνύει η διεθνής κοινότητα σ' αυτή την περιοχή, οδήγησε σε μεγάλη πολιτική αποτυχία σε πολλούς τομείς.
<P>
Με την διάθεση των κονδυλίων θέλουμε να καταστήσουμε για άλλη μια φορά σαφές ότι εναπόκειται σ' εμάς να είμαστε έτοιμοι ως Ευρωπαϊκό Κοινοβούλιο να καταβάλουμε κάθε δυνατή προσπάθεια όσο το δυνατόν συντομότερα, αλλά αυτό αποτελεί παράκληση και προς την Επιτροπή και προς το Συμβούλιο να λαμβάνονται οι απαραίτητες πολιτικές αποφάσεις στο μέλλον με διαφορετικό τρόπο. Θυμάμαι ότι πριν από δύο εβδομάδες με έβριζαν όταν μιλούσα για την πιθανότητα πολέμου στη Μακεδονία, και με χαρακτήριζαν ανεύθυνο, γιατί αρνούνταν το γεγονός, όσο βέβαια μπορούσαν, γιατί δεν είχαν το θάρρος να πουν την αλήθεια στους πολίτες των χωρών τους. Αργότερα θα είναι πολύ αργά, και αυτό σημαίνει απώλεια ανθρώπινων ζωών.
<P>
Για αυτό το λόγο θα πρέπει να ασκήσουμε πιέσεις και να βοηθήσουμε επειγόντως και γρήγορα για να επιστρέψουν η ειρήνη, η δημοκρατία και τα ανθρώπινα δικαιώματα σ' αυτή την περιοχή.

<SPEAKER ID=276 NAME="Oostlander">
 - (NL) Είναι πραγματικά ένα εξαιρετικό βήμα εκ μέρους της κυβέρνησης της Σερβίας, να παραδώσει στα χέρια του Διεθνούς Δικαστηρίου τον Μιλόσεβιτς. Για αυτό, χρειάζεται πολύ τόλμη. Σε μία προηγούμενη απόπειρα για τη σύλληψη του Μιλόσεβιτς, όταν αυτός ζούσε στο σπίτι του, φάνηκε ότι ο στρατός, αφενός, και η αστυνομία, αφετέρου, αντιτίθεντο μεταξύ τους στο θέμα αυτό.
<P>
Επομένως, πιστεύω ότι πρέπει οπωσδήποτε να δείξουμε το σεβασμό μας για το χειρισμό του κ. Djindjic, όσο και εάν πίσω από αυτόν πιθανόν κρύβεται οπορτουνισμός.
<P>
Είμαι, επίσης, ιδιαίτερα ευτυχής που εμείς μεταξύ μας μπορέσαμε να συμφωνήσουμε ότι η χρηματοοικονομική βοήθεια θα εξαρτάται από το βαθμό των ενεργειών, οι οποίες γίνονται προς την κατεύθυνση ενός κράτους δικαίου, συμπεριλαμβανομένης και της συνεργασίας με το Δικαστήριο.
<P>
Στο θέμα αυτό, το Κοινοβούλιο, νομίζω, ότι έπραξε καλύτερα από το Συμβούλιο, το οποίο δεν ήθελε να θέσει πολλούς όρους. Όσον αφορά αυτό το θέμα, εμείς λάβαμε την ίδια θέση με τις ΗΠΑ και νομίζω ότι η θέση αυτή από μόνη της ήταν πάρα πολύ θετική.
<P>
Τώρα ο Μιλόσεβιτς παραδόθηκε από τη Σερβία και τη Γιουγκοσλαβία. Θα έλεγα ότι τώρα αναμένουμε τη συνεργασία της ίδιας της διεθνούς κοινότητας με το Διεθνές Δικαστήριο.
<P>
Τώρα πρέπει η SFOR (Πολυεθνής Δύναμη Σταθεροποίησης) να ενεργήσει, με τη σειρά του, επειδή η συνεργασία της SFOR με τις πολιτικές δυνάμεις, οι οποίες βρίσκονται πίσω από αυτήν, μέχρι σήμερα ήταν απούσα. Αυτό είναι εξαιρετικά λυπηρό και επαίσχυντο. Στην πραγματικότητα, θα είναι απόλυτα δικαιολογημένο, εάν υπάρξουν περαιτέρω παράπονα ότι ο SFOR δεν πράττει στην περιοχή του, την περιοχή που διοικεί ο ίδιος, αυτό το οποίο πρέπει, δηλαδή να συλλάβει τους Κάρατζιτς και Μλάντιτς.
<P>
Όσον αφορά αυτό, θα ήθελα, επίσης, να εκφράσω την επιθυμία η φωνή του Ευρωπαϊκού Κοινοβουλίου και σε αυτό το θέμα να φτάσει στα αφτιά του Συμβουλίου και όλων αυτών, οι οποίοι στο πλαίσιο των Ηνωμένων Εθνών είναι συνυπεύθυνοι για τη συμπεριφορά της SFOR, από την οποία εμείς δικαιολογημένα πρέπει να περιμένουμε πολύ περισσότερα.
<P>
Εν τω μεταξύ, εμείς πληροφορηθήκαμε, χάρη στις καλές υπηρεσίες του κ. Κόρακα, ότι εμείς στην Ευρώπη δεν πρέπει να είμαστε στην περιοχή αυτή μονομερής. Φαίνεται ότι η μεγάλη πλειοψηφία του ελληνικού κοινοβουλίου υπέγραψε μία δήλωση, στην οποία εκφράζεται η τεράστια λύπη για την παράδοση του Μιλόσεβιτς στο αποκαλούμενο Δικαστήριο της Χάγης.
<P>
Κύριε Πρόεδρε, πρέπει εμείς να καταβάλουμε πολλές προσπάθειες ακόμη για να αποκαταστήσουμε, εκ νέου με αυτό το Κοινοβούλιο, την κοινότητα των αξιών.

<SPEAKER ID=277 NAME="Πρόεδρος">
 Αυτό επιβεβαιώνει ότι η Ένωσή μας περιέχει πολλές διαφορές στο εσωτερικό της.

<SPEAKER ID=278 LANGUAGE="DE" NAME="Swoboda">
Κύριε Πρόεδρε, κύριε Επίτροπε, αγαπητοί συνάδελφοι, με ικανοποίηση υποστηρίζω την αίτηση του συναδέλφου Brok σε σχέση με την έγκριση της οικονομικής βοήθειας προς τη Γιουγκοσλαβία, και θεωρώ ότι είναι απολύτως απαραίτητο λόγω των μεγάλων χρεών της χώρας, να δοθούν χαμένες επιδοτήσεις πάνω από τον μέσο όρο σε σχέση με τη συνήθη πρακτική. Εκφράζω την πλήρη υποστήριξή μου προς την Επιτροπή.
<P>
Αναφέρθηκε ότι προϋπόθεση της συνεργασίας αποτελεί η συνεργασία με τη Χάγη. Αυτή ήταν πάντα η θέση αυτού του Σώματος και της Ομάδας μας. Σαφώς έγιναν σημαντικά βήματα με την έκδοση του Μιλόσεβιτς, δεν υπάρχει αμφιβολία γι' αυτό. Πρόκειται για θετική εξέλιξη. Ακόμη όμως και οι θετικές εξελίξεις μπορεί να αφήνουν κάποια πικρή γεύση. Πρώτον: είναι σαφές ότι ο Μιλόσεβιτς δόθηκε με αντάλλαγμα τα χρήματα της διάσκεψης των χορηγών και όχι τόσο λόγω της άμεσης βοήθειας της Ευρωπαϊκής Ένωσης. Δεν ήταν ωραία εικόνα αυτή, και γι' αυτό ευθύνονται δύο πλευρές, αυτοί που το ζήτησαν, αλλά και η κυβέρνηση του Βελιγραδίου, η οποία αρχικά δίσταζε.
<P>
Δεύτερον, είναι ενδιαφέρον ότι ιδιαίτερη πίεση ασκήθηκε από τους Αμερικάνους, οι οποίοι αρνούνται όπως πάντα να δεχτούν ότι το διεθνές δικαστήριο είναι αρμόδιο ακόμη και για τους δικούς τους πολίτες. Είναι ενδιαφέρον, και η Ευρωπαϊκή Ένωση θα έπρεπε να πιέσει τους Αμερικάνους να αναγνωρίσουν επιτέλους τα διεθνή δικαστήρια και την αρμοδιότητά τους και για τους αμερικανούς πολίτες.
<P>
Τρίτον, η αντιπαράθεση με την ίδια την Ιστορία δεν έχει ολοκληρωθεί. Υπάρχουν πολλοί, για παράδειγμα αυτοί που ευθύνονται για την καταστροφή του Βούκοβαρ, οι οποίοι κυκλοφορούν ακόμη ελεύθεροι. Η αντιπαράθεση αυτή πρέπει να συνεχιστεί στη Γιουγκοσλαβία.
<P>
Τέταρτον, υπάρχει περίπτωση η ισορροπία που αποκτήθηκε με κόπο στη Γιουγκοσλαβία να υποστεί σκληρή δοκιμασία ή ακόμη και να καταστραφεί.
<P>
Θα ήθελα να κάνω μια παρατήρηση σχετικά με το μέλλον της χώρας αυτής. Τους τελευταίους μήνες βλέπουμε όλοι μας συχνά ότι υπήρχε μια διάθεση κατά της Γιουγκοσλαβίας, αλλά η Γιουγκοσλαβία πρέπει να διαδραματίσει σημαντικό ρόλο στην οικοδόμηση της περιοχής, και ευτυχώς υπάρχουν πάλι υπεύθυνοι και λογικοί ηγέτες σ' αυτή τη χώρα, οι οποίοι μπορούν να φέρουν τη χώρα στο σωστό δρόμο.
<P>
Θα πρέπει όμως να βοηθήσουμε τη Γιουγκοσλαβία με υπομονή να εκπληρώσει τα καθήκοντά της στην περιοχή. Πρόκειται για τη συνένωση τριών σημείων που φαίνονται σημαντικά για μένα και την Ομάδα μου.
<P>
Πρώτον, η συνέχιση της εσωτερικής αντιπαράθεσης για αυτό που συνέβη τις τελευταίες δεκαετίες στη Γιουγκοσλαβία. Δεύτερον, η συμφιλίωση με τους γείτονες. Εδώ θα βοηθούσε ιδιαίτερα η έκδοση κάποιων εγκληματιών πολέμου. Τρίτον, και αυτό είναι το τελευταίο σημείο, σίγουρα η οικονομική ανοικοδόμηση, την οποία πρέπει να προωθήσουμε. »
<P>
Αν ενώσουμε με επιτυχία αυτά τα τρία στοιχεία, μπορούμε σε πέντε έως δέκα χρόνια να έχουμε μια πετυχημένη ιστορία της πολιτικής της ΕΕ έναντι της Γιουγκοσλαβίας.
<P>
«

<SPEAKER ID=279 NAME="Lagendijk">
 - (NL) Κύριε Πρόεδρε, κύριε Επίτροπε, οι χρηματοοικονομικές σχέσεις μεταξύ της ΕΕ και της Γιουγκοσλαβίας έχουν ιδιαίτερο χαρακτήρα. Για μεγάλο χρονικό διάστημα, δεν υπήρχαν σχέσεις. Μετά τον Οκτώβριο του 2002, η ΕΕ διέθεσε ταχέως 200 εκατ. έκτακτης βοήθειας στη Γιουγκοσλαβία, ένα παράδειγμα ότι και η ΕΕ μπορεί να ενεργήσει με ταχύτητα και αποτελεσματικότητα.
<P>
Την προηγούμενη εβδομάδα, η ΕΕ άφησε να φανεί ο καλύτερος εαυτός της κατά τη διάσκεψη των χορηγών. Τώρα εδώ, σε αυτό το Κοινοβούλιο, εμείς συζητάμε για μακροοικονομική βοήθεια αξίας 300 εκατ., με σκοπό την κάλυψη των ελλειμμάτων του προϋπολογισμού, εκ των οποίων ένα σημαντικό μέρος, 120 εκατ., αποτελεί δωρεά. Κατά την άποψή μου, η βοήθεια, για την οποία εμείς συζητάμε σήμερα το απόγευμα, αποτελεί την επισφράγιση μιας συγκεκριμένης περιόδου, δηλαδή την επισφράγιση της μετάβασης από τον αυταρχισμό στη δημοκρατία.
<P>
Αυτό είναι θετικό και δίκαια προσφέρεται αυτή η βοήθεια, αλλά, κατά τη γνώμη μου, σε αυτή τη βοήθεια, υπό αυτή τη μορφή, δίνεται ένας μονομερής χαρακτήρας. Είναι θετικό να συνδέσουμε αυτή τη βοήθεια με ιδιαίτερους όρους. Αναφέρω δύο.
<P>
Για την έγκριση και τη χρησιμοποίηση αυτών των χρημάτων δεν τέθηκαν ιδιαίτεροι όροι, όπως το τόνισε ήδη ο κ. Brok, αλλά μόνο ότι πρέπει να υπάρξει καλή συνεργασία με την επιτροπή πολιτικών υποθέσεων και ασφάλειας, επειδή η βοήθεια της ΕΕ προς τη Γιουγκοσλαβία πρέπει να διατεθεί κατά πολιτικά συνεπή τρόπο. Αυτό ισχύει και για την αξιολόγηση της βοήθειας. Μετά από αυτή τη μακροοικονομική βοήθεια, πρέπει να εξεταστεί καλά, και σε πολιτικό επίπεδο, κατά πόσο αυτή η μορφή χορήγησης βοήθειας χρειάζεται ακόμη και στο μέλλον.
<P>
Το συμπέρασμα της Ομάδας μου είναι ότι είναι ιδιαίτερα σημαντικό η ΕΕ να είναι γρήγορη, αποτελεσματική και γενναιόδωρη, τη στιγμή που αυτό έχει νόημα από πολιτικής άποψης και είναι χρήσιμο. Μπορούμε γρήγορα και αποτελεσματικά να διαθέτουμε χρήματα, να μην φοβόμαστε να προπορευόμαστε, να μην φοβόμαστε να εξαρτόμαστε από άλλους δωρητές. Η ΕΕ πρέπει να είναι σε θέση να ενεργεί γρήγορα και αποτελεσματικά ανεξάρτητα από τους δωρητές. Αλλά πρέπει να είμαστε σε θέση γρήγορα και αποτελεσματικά να αλλάζουμε και τη στρατηγική. Για αυτό, εγώ υποστηρίζω αυτή τη μορφή χορήγησης βοήθειας, αναμένοντας ότι πιθανόν αυτή να είναι η τελευταία φορά, κατά την οποία δίνεται βοήθεια κατά αυτόν τον τρόπο στη Γιουγκοσλαβία.

<SPEAKER ID=280 LANGUAGE="DE" NAME="Brie">
Κύριε Πρόεδρε, σχετικά μ' αυτό το θέμα μπορώ να μιλήσω μόνο για την πλειοψηφία της Ομάδας μου. Συμφωνούμε με την πρόταση της Επιτροπής και την έκθεση. Πιστεύω πως δεν θα έπρεπε εδώ να επαναλάβω κάποιες κριτικές παρατηρήσεις του συναδέλφου Swoboda. Κι' αυτές τις συμμερίζομαι. Αυτό που ανέφερε ο συνάδελφος Brok σχετικά με την αναγκαιότητα προληπτικής πολιτικής ειρήνευσης και της μη στρατιωτικής διαχείρισης κρίσεων με παρακινεί να μην μιλήσω για την ιδέα μου. Είναι βέβαια σωστό να ενεργήσουμε πολύ πιο γρήγορα και επικεντρωμένα. Ωστόσο πιστεύω ότι οι υπάρχουν πολύ διαφορετικές πλευρές σε τέτοιες πολιτικές, οι οποίες παρουσιάζουν ελλείμματα. Κατά τη γνώμη μου, πολύ καλά αναφέρετε, κύριε εισηγητή, στην τροπολογία 2 ότι η βοήθεια προς τη Γιουγκοσλαβία πρέπει να συνδεθεί με την ανάπτυξη του κράτους δικαίου και με τη συνεργασία με το δικαστήριο εγκληματιών πολέμου της Χάγης. Αν όμως εκβιάζουμε ταυτόχρονα την παραβίαση αρχών του κράτους δικαίου, κυρίως μέσω των ΗΠΑ, αλλά εμφανώς και μέσω του γερμανού καγκελαρίου, πρόκειται για πολιτική η οποία προβαίνει μακροπρόθεσμα και εντατικά σε διακρίσεις όσον αφορά την ανάπτυξη του κράτους δικαίου και της δημοκρατίας.
<P>
Τέτοιες αντιθέσεις βλέπω και σε άλλους τομείς. Αναφέρθηκε η Μακεδονία. Εδώ και αρκετούς μήνες παρατηρούμε αβροφροσύνες προς τον UCK, αλλά δεν βλέπουμε να αφοπλίζεται. An der Entwicklung in Mazedonien und an neuen Konflikten ist die KFOR damit mitschuldig geworden.Η KFOR έγινε συνυπεύθυνη για τις εξελίξεις στη Μακεδονία και για τις νέες διαμάχες.Wir haben im Kosovo eine Politik gehabt, die ethnische Sδuberungen verhindern sollte, und wir haben heute andere, vφllig unakzeptable ethnische Sδuberungen im Gefolge des NATO-Krieges. Ακολουθήσαμε μια πολιτική στο Κοσσυφοπέδιο, η οποία έπρεπε να αποτρέψει τις εθνικές εκκαθαρίσεις, και σήμερα έχουμε άλλες, εντελώς απαράδεκτες εθνικές εκκαθαρίσεις ως αποτέλεσμα του πολέμου του ΝΑΤΟ. Πιστεύω πως δεν συμβαδίζει μ' αυτό η προληπτική και διαρκής πολιτική ασφαλείας.
<P>
»
<P>
Κατά τη γνώμη μου είναι καιρός να ξεφύγουμε από την πολιτική που καταστέλλει διαμάχες και περιορίζει ζημιές, στις οποίες έχει συμβάλλει αυτή η ίδια πολιτική. Είναι καιρός να μην περιμένουμε και να μη ζητούμε δημοκρατία και κράτος δικαίου, προστασία των μειονοτήτων και των ανθρώπινων δικαιωμάτων μόνο από τον πολιτικό αντίπαλο, αλλά να εφαρμόζονται εκεί, όπου έρχονται σε αντίθεση με τα ίδια τους τα συμφέροντα εξουσίας. Πιστεύω πως η ευχάριστη εξέλιξη στη Γιουγκοσλαβία προχώρησε πραγματικά πολύ, αλλά καθυστερεί ακόμη η σχετική αλλαγή της πολιτικής του ΝΑΤΟ και της ΕΕ.

<SPEAKER ID=281 NAME="Κόρακας">
Κύριε Πρόεδρε, γίνεται λόγος για βοήθεια σε μια χώρα που υπέστη τρομερές καταστροφές με τους εγκληματικούς βομβαρδισμούς του ΝΑΤΟ, με σύμφωνη γνώμη της Ευρωπαϊκής Ένωσης, πριν από δύο χρόνια. Σε πρόσφατη επίσκεψή μας στην Γιουγκοσλαβία ενημερωθήκαμε από εκπροσώπους της Σερβικής Βουλής ότι μόνο οι υλικές ζημιές ξεπερνούν τα 100 δισεκατομμύρια δολλάρια, χωρίς να υπολογίσουμε τις απώλειες σε ζωές και τον όλεθρο που υπέστη το φυσικό περιβάλλον, όχι μόνο στην Γιουγκοσλαβία αλλά σε ολόκληρο τη Βαλκανική, με τις δεκάδες χιλιάδες βόμβες απεμπλουτισμένου ουρανίου που ρίχθηκαν εκεί.
<P>
Έρχεται σήμερα το Συμβούλιο να προτείνει να δοθεί στην Γιουγκοσλαβία μακροοικονομική βοήθεια του γελοίου ύψους μερικών εκατοντάδων εκατομμυρίων, και αυτά είναι σίγουρο ότι αποτελούν τα τριάκοντα αργύρια της προδοσίας στους υποτελείς του Βελιγραδίου, που με επαίσχυντο τρόπο, παρά την αντίθετη απόφαση των δυο Κοινοβουλίων της χώρας και του Ανώτατου Συνταγματικού Δικαστηρίου, παρέδωσαν τον πρώην Πρόεδρο της Γιουγκοσλαβίας, τον δημοκρατικά εκλεγμένο σε 4 εκλογικές αναμετρήσεις, σε ένα δικαστήριο που στήθηκε με εντολή των ΗΠΑ και του ΝΑΤΟ για να δικάσει όσους αντιστέκονται στην νέα τάξη πραγμάτων.
<P>
Το έγκλημα ουσιαστικά του Μιλόσεβιτς είναι ότι δεν έσκυψε το κεφάλι στο ΝΑΤΟ. Αλλοι, Τούτσμαν, Ιζετμπέκοβιτς κλπ, πραγματικοί εγκληματίες, που έσκυψαν το κεφάλι, ήταν αθώοι. Η Ιστορία, κύριε Πρόεδρε, θα απαντήσει. Και είμαι βέβαιος ότι θα θεωρήσει τη σημερινή απόφαση σαν μια από τις πιο άσχημες στιγμές του Ευρωπαϊκού Κοινοβουλίου.

<SPEAKER ID=282 LANGUAGE="FR" NAME="Coϋteaux">
Κύριε Πρόεδρε, κυρίες και κύριοι, η ολοένα και πιο ασταθής κατάσταση στην οποία βρίσκεται ό,τι απομένει από τη Δημοκρατία της Γιουγκοσλαβίας, καθώς, πρέπει να το πούμε, και από τα Βαλκάνια συνολικά, μας υποχρεώνουν να παρατείνουμε για το τρέχον έτος, και αναμφίβολα να παρατείνουμε επί πολύ ακόμη την παροχή βοήθειας προς τις χώρες της περιοχής. Μας υποχρεώνει επίσης, ή τουλάχιστον θα έπρεπε να μας υποχρεώνει, να αντιμετωπίσουμε ευθέως την αποτυχία μας και να αναζητήσουμε την αιτία της.
<P>
Η αιτία είναι απλή. Η Ευρωπαϊκή Ένωση υποκρίθηκε απλώς ότι ακολούθησε τη λογική της ειρήνης. Στην πραγματικότητα, το μόνο που έκανε ήταν να καλύψει με ένα ανθρωπιστικό πέπλο τη λογική του πολέμου, ενός πολέμου που εξυπηρετούσε τα συμφέροντα ορισμένων δυνάμεων και είχε ως στόχο να καταστρέψει την Γιουγκοσλαβία, κάτι που συνέβη εξάλλου μέσα σε μερικά χρόνια. Αυτό, όμως, θα γινόταν κατανοητό μόνο με μια γεωπολιτική συλλογιστική. Αν και αυτός είναι ο μόνος τρόπος να αντιληφθούμε τις σχέσεις ισχύος μεταξύ των εθνών, δηλαδή την ίδια τη διπλωματία, επιμένουμε να αρνούμαστε τη γεωπολιτική ανάλυση, η οποία θα μας αποκάλυπτε πάντως την εξόφθαλμη αλήθεια, δηλαδή τις τρεις δυνάμεις που έχουν συγκλίνοντα συμφέροντα στα Βαλκάνια.
<P>
Πρώτα η Γερμανία, η οποία δεν λησμόνησε ποτέ ότι, μετά από τον πρώτο και τον δεύτερο παγκόσμιο πόλεμο, το γιουγκοσλαβικό μόρφωμα δημιουργήθηκε εν μέρει εις βάρος των συμφερόντων της, ή τουλάχιστον του ευρωπαϊκού της επεκτατισμού. Μια Γερμανία η οποία, μετά από την επανένωσή της το 1990, εργάστηκε ενεργά για την εξάλειψη του εμποδίου που αποκαλείται Σερβία, του παλαιού της εχθρού, προκειμένου να ξανασμίξει με τους Σλοβένους και Κροάτες συμμάχους της, δύο πολύτιμες περιοχές με διέξοδο στη Μεσόγειο, ειρήσθω εν παρόδω. Ομοίως, η Τουρκία συμμάχησε και πάλι χωρίς δυσκολία με τους Αλβανούς και το ένοπλο σκέλος τους, τον UCK.
<P>
Παρακινούμενη κατά κάποιο τρόπο από όλο τον μουσουλμανικό κόσμο, η Τουρκία κατέλαβε ξανά θέσεις που κατείχε πολύ παλιά στα Βαλκάνια, και τούτο, ασφαλώς, αντιβαίνει προς τα συμφέροντα της Ευρώπης, αλλά εξυπηρετεί τα συμφέροντα των Ηνωμένων Πολιτειών οι οποίες, όπως κάθε αυτοκρατορία, γνωρίζουν πολύ καλά και εφαρμόζουν το δόγμα "διαίρει και βασίλευε" και οι οποίες αρέσκονταν, αρέσκονται να αναθερμαίνουν παμπάλαιες συγκρούσεις, να ξυπνούν προαιώνιες διαμάχες στον χώρο των Βαλκανίων στον οποίο η Τουρκία επιχειρεί επί του παρόντος να εγκατασταθεί, εις βάρος, είναι σαφές, της Ελλάδος.
<P>
Εν συντομία, η Ευρώπη εργάστηκε ενάντια στο ίδιο της το συμφέρον και αυτό είναι ένα ακόμη σημάδι της ανικανότητάς της, κατά την άποψή μου, να εφαρμόσει μια λογική διπλωματική τακτική.

<SPEAKER ID=283 LANGUAGE="ES" NAME="Solbes">
. (ES) Ευχαριστώ πολύ. Αντιλαμβάνομαι το πάθος που προκαλεί το θέμα των Βαλκανίων και ιδιαίτερα της Γιουγκοσλαβίας. Ωστόσο, στόχος μου εδώ σήμερα είναι κάτι περισσότερο μετριόφρον.
<P>
Είναι αλήθεια ότι έπειτα από τα γεγονότα των τελευταίων εβδομάδων θα πρέπει να αντιδράσουμε σε αυτά ως Ευρωπαϊκή Κοινότητα δίνοντας ένα σημάδι σημαντικής υποστήριξης στις γιουγκοσλαβικές αρχές και υποστηρίζοντας τις προσπάθειες σταθεροποίησης και οικονομικής μεταρρύθμισης που διεξάγονται σε αυτή τη χώρα. Εκτιμώ ιδιαιτέρως τις προσπάθειες που διεξήγαγε το Σώμα και ιδιαίτερα ο Πρόεδρος Brok. Η επιτάχυνση της διαδικασίας υπήρξε περίπλοκη κατά τη διάρκεια των τελευταίων εβδομάδων και αυτό καθιστά δύσκολο οι διάφορες επιτροπές να εκφράσουν τις απόψεις τους σχετικά με την πρόταση που συζητούμε σήμερα.
<P>
Όπως προείπα, ο στόχος μας είναι περιορισμένος. Σημαντικός, αλλά περιορισμένος δεδομένης της δύσκολης οικονομικής και δημοσιονομικής κατάστασης της Γιουγκοσλαβίας, η οποία απαιτεί από τη διεθνή κοινότητα σημαντική οικονομική υποστήριξη. Οι γιουγκοσλαβικές αρχές έχουν εφαρμόσει σημαντικά σχέδια οικονομικής μεταρρύθμισης τα οποία η διεθνής κοινότητα καλωσόρισε και δέχτηκε σε μεγάλο βαθμό.
<P>
Αναφερθήκατε στο θεμελιώδες θέμα της διάσκεψης των χρηματοδοτών. Είναι αλήθεια ότι σε αυτήν τη διάσκεψη υποστηρίχθηκε το πρόγραμμα μετάβασης και οικονομικής ανάκαμψης, που καταρτίσθηκε σε συνεργασία με την Παγκόσμια Τράπεζα, καθώς επίσης και σε συνεργασία με την Ευρωπαϊκή Επιτροπή. Τα καλά νέα ήταν - και ο κ. Lange αναφέρθηκε σε αυτά - η ύπαρξη επαρκών πόρων για τη χρηματοδότηση αυτού του σκοπού. Ακόμη ήταν δυνατή η συγκέντρωση πλέον των 1 250 εκατομμυρίων δολαρίων που προβλέπονταν ως ενίσχυση για τη Γιουγκοσλαβία.
<P>
Ποια είναι η συνεισφορά της Ευρωπαϊκής Κοινότητας αυτή τη στιγμή; Η συνεργασία μας διεξάγεται με δύο τρόπους. Ο πρώτος είναι μέσω 230 εκατομμυρίων ευρώ, το 2001, που είναι η κοινοτική ενίσχυση για την ανοικοδόμηση, τη δημοκρατία και τη σταθεροποίηση στην περιοχή, η αποκαλούμενη ενίσχυση "Cards" . Ωστόσο, πέρα από αυτό έχουμε προτείνει 300 εκατομμύρια μακροοικονομικής ενίσχυσης με πολύ συγκεκριμένο στόχο, που είναι η μείωση του ελλείμματος του ισοζυγίου πληρωμών. Βέβαια προτιθέμεθα να επεκτείνουμε την εντολή που επιτρέπει στη Γιουγκοσλαβία να έχει πρόσβαση στα δάνεια της ΕΤΕ.
<P>
Με αυτό τον στόχο, η Επιτροπή έκανε την πρότασή της στις 23 Μαΐου, και στην οποία αναφέρθηκε ο κ. Brok, αποσκοπώντας, όπως είπε ο τελευταίος, στην ταχεία αντίδραση και στην επίτευξη της αποδοχής εκ μέρους του Υπουργικού Συμβουλίου. Όπως ο ίδιος επίσης επεσήμανε, στο Υπουργικό Συμβούλιο υπήρχε κάποια αλλαγή δίνοντας μεγαλύτερη βαρύτητα στα δάνεια και μικρότερη στις χρηματοδοτήσεις, αλλαγή που η Επιτροπή δεν συμμερίζεται. Ευχαριστώ θερμά τον κ. Brok για την υποστήριξή του προς τη θέση της Επιτροπής.
<P>
Ωστόσο, γίνεται λόγος για μία πρόταση μακροοικονομικής ενίσχυσης. Και κάθε φορά που χορηγούσαμε τέτοιου είδους ενισχύσεις το κάναμε κάτω από συγκεκριμένες συνθήκες στο πλαίσιο της Ευρωπαϊκής Ένωσης και δεν πιστεύω ότι υπάρχει οποιοδήποτε επιχείρημα για την αλλαγή του προτύπου. Γίνεται λόγος για ενισχύσεις συμπληρωματικές εκείνων που χορηγούν άλλοι διεθνείς οργανισμοί και διμερείς χρηματοδότες, ενισχύσεις που αποσκοπούν στην αποφυγή των εξωτερικών οικονομικών περιορισμών που αντιμετωπίζει η χώρα αυτή. Αυτό σημαίνει ότι εργαζόμαστε σε συνεργασία με το Νομισματικό Ταμείο και με την Παγκόσμια Τράπεζα. Αναφερόμαστε στο 2001, παρότι θα μπορούσε να τεθεί και στα επόμενα χρόνια, ωστόσο, προς το παρόν αναφερόμαστε στους περιορισμούς του 2001 και του επόμενου έτους. Αυτού του είδους οι ενισχύσεις, όπως γνωρίζετε, υπόκεινται σε συγκεκριμένες απαιτήσεις οικονομικής πολιτικής και προτείνονται εντός ενός προγράμματος Stand by του Διεθνούς Νομισματικού Ταμείου για ένα χρόνο.
<P>
Όπως είπα, η πρότασή μας ήταν 120 εκατομμύρια χρηματοδότησης και 180 δανείου, το τελευταίο δε αυτό για 15 χρόνια υπό όρους παρόμοιους με εκείνους που ισχύουν για τις υπόλοιπες χώρες. Η βασική συμφωνία στο Συμβούλιο μείωσε τη χρηματοδότηση σε 75 εκατομμύρια, αφήνοντας το υπόλοιπο ποσό για δάνεια. Θεωρούμε ότι δεδομένου του υψηλού χρέους της Γιουγκοσλαβίας και των δυσκολιών που αντιμετωπίζει, και της συνέπειας με άλλου είδους παρεμφερών δράσεων που διεξαγάγαμε στο παρελθόν, η πρόταση της Επιτροπής είναι συνεκτική με την πρακτική μας. Για αυτόν τον λόγο θα συνεχίσουμε να επιμένουμε στο Συμβούλιο ώστε να εγκριθούν οι όροι που θέσαμε.
<P>
Στην έκθεση του κ. Brok αναφέρεται μία σειρά τροπολογιών. αργότερα θα σας πω ακριβώς ποια είναι η θέση μας ούτως ώστε να το γνωρίζετε. Η κριτική μας επί των τροπολογιών είναι η ακόλουθη και θα την εκφράσω εν τάχει: πρώτον, ότι δεν είναι απαραίτητο να συμπεριληφθούν οι αναφορές στο CARDS, σε αυτή την συγκεκριμένη περίπτωση, δεδομένου ότι γίνεται λόγος για άλλου είδους ενισχύσεις και όχι για την ενίσχυση CARDS που είναι διαφορετικού χαρακτήρα. Για αυτόν τον λόγο ότι μερικές από τις τροπολογίες όπως η 1, 11, 15 και 19 δεν είναι αποδεκτές.
<P>
Δεύτερον, ο πολιτικός όρος. Η μακροοικονομική ενίσχυση δεν αποτελεί το σωστό μέσο για την επιβολή πολιτικών όρων. Συνεπώς ως προς την τροπολογία 2 μπορούμε να την αποδεχθούμε αν τροποποιηθεί η διατύπωσή της.
<P>
Δεν έχουμε κανένα πρόβλημα με τις αναφορές στη βοήθεια που ήδη παρέχει η Επιτροπή, την έγκριση των προγραμμάτων του Ταμείου, τη μεταρρύθμιση της εξωτερικής ενίσχυσης, τα περιθώρια στο Ταμείο Εγγύησης και το πολυετές πακέτο οικονομικής ενίσχυσης για τη Γιουγκοσλαβία. για αυτόν τον λόγο οι τροπολογίες 3, 4, 8, 9 και 10 είναι αποδεκτές.
<P>
Μεγαλύτερη δυσκολία μας προκαλεί το πρόβλημα των αναφορών στην κατανομή του βάρους. Δεν μας δημιουργεί πρόβλημα η τροπολογία 5, ωστόσο, το να προσπαθούμε να χρησιμοποιήσουμε τους ίδιους όρους για την εκταμίευση με εκείνους που χρησιμοποιούν άλλοι χρηματοδότες δεν είναι ούτε όρος ούτε σύστημα που εισάγεται συνήθως στην περίπτωση της μακροοικονομικής ενίσχυσης. Για αυτό τον λόγο η τροπολογία 13, ως έχει η σύνταξή της αυτήν τη στιγμή, δεν είναι αποδεκτή.
<P>
Ένα σημείο που θίξατε εσείς είναι η αναφορά στο χαρακτήρα της έκτακτης βοήθειας. Σαφώς διαθέτει χαρακτήρα έκτακτης βοήθειας. Σαφώς είναι προσωρινού χαρακτήρα. Και αυτό αντανακλάται ήδη στο κείμενο. Συνεπώς, δεν θεωρούμε ότι είναι απαραίτητες κάποιες από τις αναφορές, όπως ότι δεν θα πρέπει να χορηγείται έπειτα από το 2003. Δεν ξέρω αν θα καταστεί απαραίτητο το 2003 να εξετάσουμε εκ νέου το θέμα, αλλά το να πούμε τώρα ότι σε καμία περίπτωση δεν κάνουμε τίποτα το 2003, κατά τη γνώμη μας δεν είναι σωστή στάση. Όπως επίσης δεν θεωρούμε απαραίτητο στην τροπολογία 7 να αναφέρεται δύο φορές το θέμα της εκχώρησης και του προσωρινού χαρακτήρα.
<P>
Όσον αφορά τις υποχρεωτικές διαβουλεύσεις με όργανα, ας πούμε, πολιτικού χαρακτήρα, πιστεύουμε πως η πολιτική συζήτηση που γίνεται αυτή τη στιγμή θα γίνει στο Συμβούλιο. Ωστόσο, αφού καθοριστούν οι όροι, ουσιαστικά θα είναι η Οικονομική και Δημοσιονομική Επιτροπή το αρμόδιο όργανο για τη διεξαγωγή του ελέγχου αυτού για τον οποίο θα μιλήσουμε και που είναι η πρακτική εφαρμογή των προτάσεων. Για αυτόν τον λόγο πιστεύουμε πως δεν είναι ορθολογικός κάποιος άλλος τύπος όρων όπως αυτοί που τίθενται στις τροπολογίες 12, 14 και στο πρώτο μέρος της τροπολογίας 16.
<P>
Μας ζητάτε επιπλέον εκθέσεις προς το Κοινοβούλιο. Σκεφθήκαμε σχετικά με τις εκθέσεις που αναφέρονται στις τροπολογίες 16, 18 και 19. Αυτή της τροπολογίας 19 μπορούμε να τη δεχθούμε αν αναφέρεται σε πληροφορίες του προηγούμενου έτους. Είναι πολύ δύσκολο να δώσουμε τις πληροφορίες του ίδιου έτους αν αυτές δεν έχουν αποκτηθεί πριν από μεγάλο χρονικό διάστημα, ωστόσο, η κατάρτιση επιπλέον γενικών εκθέσεων, πέραν εκείνων που υποβάλουμε κάθε χρόνο σχετικά με τη μακροοικονομική ενίσχυση πιστεύουμε πως αποτελεί ένα μη απαραίτητο γραφειοκρατικό φορτίο. Ωστόσο, όντως κατανοούμε ότι το Κοινοβούλιο θα ήθελε να ελέγχει και να γνωρίζει τι συμβαίνει σχετικά με αυτά τα θέματα. Για αυτόν τον λόγο είμαστε όντως στη διάθεσή σας για να σας παρέχουμε τις πληροφορίες σχετικά με την εφαρμογή αυτής της ενίσχυσης, κάθε φορά που θα το ζητάει το Κοινοβούλιο. Ωστόσο, πιστεύουμε πως είναι πολύ καλύτερο να αντιδρούμε σε συγκεκριμένες προτάσεις από το να καθορίζουμε αυτού του είδους τις επίσημες υποχρεώσεις που δεν έχουν πάντα το απαραίτητο ενδιαφέρον.
<P>
Τέλος θα ήθελα να κάνω κάποια σχόλια σχετικά με συγκεκριμένες ημερομηνίες που καθορίζονται σχετικά με τα όρια για την πρώτη και δεύτερη εκταμίευση. Λέτε ότι η πρώτη θα πρέπει να διεξαχθεί πριν από τις 31 Δεκεμβρίου και η δεύτερη πριν από τις 30 Ιουνίου. Υπάρχουν δύο προβλήματα. Ένα γραφειοκρατικό, διοικητικό: θα τα καταφέρουμε ως τις 31 Δεκεμβρίου; Αυτή δεν είναι η πραγματική δυσκολία. Η πραγματική δυσκολία έγκειται στο ότι στο σύστημα μακροοικονομικής ενίσχυσης εργαζόμαστε βάσει οικονομικής πολιτικής και μόνο στην περίπτωση που τηρούνται οι όροι αυτής της οικονομικής πολιτικής θα μπορούν να διεξαχθούν αυτές οι εκταμιεύσεις. Σαφώς ο στόχος μας είναι ίδιος με το δικό σας: να χορηγηθεί ενίσχυση το συντομότερο δυνατόν, να καταβληθεί το συντομότερο δυνατόν και προς αυτή την κατεύθυνση εργαζόμαστε σε πλήρη αρμονία με το Κοινοβούλιο.
<P>
Τέλος, και κλείνοντας θα ήθελα να ευχαριστήσω το Κοινοβούλιο για την υποστήριξη προς την πρόταση της Επιτροπής σχετικά με τη χορήγηση μακροοικονομικής ενίσχυσης στην Ομοσπονδιακή Δημοκρατία της Γιουγκοσλαβίας. Ελπίζω στο επόμενο Συμβούλιο να μπορέσουμε να δώσουμε μία απάντηση που, όπως είπε ο κ. Brok, να μας επιτρέψει να αντιμετωπίσουμε τάχιστα αυτή την σημαντική πρόκληση και να είμαστε συνεπείς με τις θέσεις που είχαμε στο παρελθόν.

<SPEAKER ID=284 NAME="Πρόεδρος">
Σας ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=9>
Σχέδια διορθωτικών και συμπληρωματικών προϋπολογισμών αριθ. 3 και 4/2001/Ίδιοι πόροι της Ένωσης/Διαδικασία συνεννόησης (προϋπολογισμός 2002)
<SPEAKER ID=285 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων, εξ ονόματος της Επιτροπής Προϋπολογισμών:
<P>
(Α5-0239/2001) της κ.Haug και του κ. Ferber, σχετικά με τα σχέδια διορθωτικού και συμπληρωματικού προϋπολογισμού αριθ. 3 και 4 της Ευρωπαϊκής Ένωσης για το οικονομικό έτος 2001 (9802/2001 - C5-0271/2001 - 2001/2049(BUD)) και
<P>
(9803/2001 - C5-0272/2001 - 2001/2049(BUD)),
<P>
(A5-0238/2001) της κ. Haug, σχετικά με την κατάσταση των ιδίων πόρων της Ευρωπαϊκής Ένωσης το 2001 (2001/2019(INI)),
<P>
(A5-0241/2001) του κ. Costa Neves, σχετικά με τον προϋπολογισμό 2002 ενόψει της διαδικασίας συνδιαλλαγής πριν από την πρώτη ανάγνωση του Συμβουλίου (2001/2063(BUD)).

<SPEAKER ID=286 LANGUAGE="DE" NAME="Haug">
Κύριε Πρόεδρε, κυρία Επίτροπε, αγαπητοί συνάδελφοι, σήμερα το βράδυ θα διεξάγουμε την κοινή συζήτηση σχετικά με τις τρεις επεξεργασμένες εκθέσεις, και ρίχνοντας μια ματιά γύρω μου, πιστεύω πως γνωρίζουμε πολύ καλά τι θα πει ο καθένας, δεν υπάρχει λοιπόν τίποτα καινούριο. Ακόμη και η Επίτροπος μας άκουσε περισσότερες από μια φορά, ας μιλήσουμε λοιπόν απλώς και μόνο για να γραφτεί στα πρακτικά. Ο συμπληρωματικός και διορθωτικός προϋπολογισμός είναι απόλυτα αδιαφιλονίκητος στην Επιτροπή. Τα πιο σημαντικά σημεία είναι: πρώτον, κονδύλια για 27 νέες θέσεις στον ερευνητικό τομέα, δεύτερον το οργανόγραμμα της OLAF και τα απαραίτητα κονδύλια για τους στόχους του προϋπολογισμού σε σχέση με την πρόσληψη νέου προσωπικού και τρίτον περισσότερα κονδύλια από την Επιτροπή για τη βοήθεια στα Βαλκάνια. Θέλουμε λοιπόν πάνω από 100 εκατομμύρια περισσότερα.
<P>
Όλα αυτά αποφασίστηκαν στην Επιτροπή Προϋπολογισμών μαζί με τη βοήθεια όλων των συναδέλφων. Σ' αυτό το σημείο θέλω να εκφράσω για ακόμη μια φορά τα θερμά μου συγχαρητήρια στο συνάδελφο Herbert Bosch για τη λύση της OLAF. Κατέβαλε μεγάλη προσπάθεια για να μπορέσουμε να φτάσουμε τώρα σα αυτό το συμβιβασμό. Το γεγονός ότι το υπόλοιπο του προϋπολογισμού του 2000 παρουσιάζει πλεόνασμα 11,6 εκ. ευρώ, αποτελεί λόγο για να τονίσουμε για ακόμη μια φορά στο Κοινοβούλιο ότι η διαχείριση των οικονομικών είναι εξαιρετικά φειδωλή, και για το Συμβούλιο αυτό αποτελεί λόγο πανηγυρισμού. Ποιος είναι όμως ο στόχος της έκθεσης για τους ιδίους πόρους, και γιατί υπάρχει;
<P>
Εμείς, το Κοινοβούλιο, λάβαμε την πρωτοβουλία και καλέσαμε το Συμβούλιο, πριν από κάθε διαδικασία προϋπολογισμού, πριν από το σχέδιο προϋπολογισμού της Επιτροπής να συζητήσει μαζί μας για την κατάσταση των ιδίων πόρων της Ένωσης. απλώς να συζητήσουμε και όχι να συναποφασίσουμε. Πιστεύαμε ότι πρόκειται για απλή υπόθεση, αλλά πόρρω απέχει, το Συμβούλιο αρνείται, και το κάνει και σήμερα πάλι. Δεν μας ακούει! Αρνείται ακόμη και να συζητήσει μαζί μας για τα έσοδα της Ευρωπαϊκής Ένωσης. Έτσι εξετάσαμε τους ιδίους πόρους χωρίς να μιλήσουμε με το Συμβούλιο. Αυτό που διαπιστώσαμε για τον προϋπολογισμό του 2001 δεν διαφέρει από τις τάσεις που εμφανίστηκαν τα προηγούμενα χρόνια.
<P>
Η σημασία των παραδοσιακών ιδίων πόρων και των κεφαλαίων ΦΠΑ μειώνεται ολοένα και περισσότερο. Η αναλογική εισφορά των κρατών μελών στο ακαθάριστο εθνικό προϊόν αυξάνεται ολοένα και περισσότερο. Συνολικά καλύπτεται το 98,3% του προϋπολογισμού από ιδία έσοδα. Αυτό αποτελεί το 1,06% του ακαθάριστου εθνικού προϊόντος, πολύ λιγότερο δηλαδή από το ανώτατο όριο της οικονομικής πρόβλεψης του 1,27%.
<P>
Η εξέλιξη προς την επικράτηση των ιδίων πόρων για το ΑΕΠ αντιμετωπίζεται σίγουρα με ανάμικτα συναισθήματα. Η εξέλιξη θα μπορούσε να συμβάλει σε πιο δίκαια κατανομή των βαρών μεταξύ των κρατών μελών, αφού το ΑΕΠ αποτελεί πιθανόν τον καλύτερο δείκτη για τη μέτρηση της σχετικής ευημερίας της μικροοικονομίας των κρατών μελών, γιατί, αν το εξετάσουμε προσεκτικά, και αυτή είναι σήμερα η πραγματικότητα, ορισμένα κράτη μέλη πραγματοποιούν το 22,29% ή ακόμη και το 33% των πληρωμών στον ευρωπαϊκό προϋπολογισμό από παραδοσιακούς ιδίους πόρους, δηλαδή από τα χρήματα που ούτως ή άλλως ανήκουν εδώ και καιρό στην Ευρωπαϊκή Ένωση.
<P>
Δεύτερον, η εξέλιξη αλλάζει το χαρακτήρα των ιδίων πόρων της ΕΕ, οι οποίοι μετατρέπονται από πραγματικούς ιδίους πόρους σε ένα είδος εισφοράς των κρατών μελών. Τρίτον, δεν δημιουργεί εμφανή σύνδεση μεταξύ της Ένωσης και των πολιτών της. Σήμερα το πρωί, όταν μίλησε ο βέλγος Πρόεδρος του Συμβουλίου, ο βέλγος Πρωθυπουργός Guy Verhofstadt, άνοιξε η καρδιά μου, και τον συμπάθησα αμέσως, γιατί και αυτός αμφισβητεί αυτή την έμμεση χρηματοδότηση της Ευρωπαϊκής Ένωσης. Και αυτός ζητά περισσότερη διαφάνεια. Και αυτός θέλει να εξοικειωθούν καλύτερα οι πολίτες με την Ευρωπαϊκή Ένωση, και για να γίνει αυτό χρειάζεται πιο διαφανή χρηματοδότηση.
<P>
Θέλουμε την αυτονομία χρηματοδότησης σε ευρωπαϊκό επίπεδο, και θέλουμε να εργαστούμε προς αυτή την κατεύθυνση, τώρα! Θέλουμε αυτή την οικονομική αυτονομία από κοινού και ισόνομα με το Συμβούλιο, και θέλουμε να συναποφασίζουμε. Θέλουμε σε κάθε περίπτωση ισονομία, να είμαστε ένα από τα δύο σκέλη της αρμόδιας για τον προϋπολογισμό αρχής, για όλα τα έξοδα και για όλα τα έσοδα. Θέλουμε την πλήρη αυτονομία προϋπολογισμού. Είναι ίσως νωρίς να μιλάμε για ευρωπαϊκό φόρο, αλλά τον ζήτησε η βελγική Προεδρία, ο βέλγος Πρόεδρος του Συμβουλίου. Ο βέλγος Υπουργός Οικονομικών υποστηρίζει αυτό το αίτημα, ακόμη και ο γερμανός Υπουργός Οικονομικών δεν το απέρριψε με υπεκφυγές. Αυτό σημαίνει λοιπόν ότι μπορεί να είναι ακόμη νωρίς για τον ευρωπαϊκό φόρο, αλλά αν δεν αρχίσουμε να τον συζητούμε από τώρα, ίσως αργότερα να είναι αργά.
<P>
(Χειροκροτήματα)

<SPEAKER ID=287 LANGUAGE="DE" NAME="Ferber">
. (DE) Κύριε Πρόεδρε, κυρία Επίτροπε, αγαπητοί συνάδελφοι, ως συνεισηγητής της συναδέλφου Jutta Haug είχα σχετικά πιο εύκολο έργο για το διορθωτικό και συμπληρωματικό προϋπολογισμό. Για το λόγο αυτό και από αυτή τη θέση θα ήθελα να ευχαριστήσω ρητά την εισηγήτρια για το εξαιρετικό της έργο, όσον αφορά τους διορθωτικούς και συμπληρωματικούς προϋπολογισμούς.
<P>
Όσον αφορά την έκθεσή μου, την οποία έχω την τιμή να παρουσιάσω εδώ, πραγματεύεται την παράταση της διάρκειας μίας θέσεως Α7 και μίας Β5 για την Οικονομική και Κοινωνική Επιτροπή και την Επιτροπή των Περιφερειών και τη δημιουργία μίας επιπλέον θέσεως Α5 και Α7. Φυσικά συμφωνώ πλήρως με το αίτημα αυτό ως προς το περιεχόμενό του, πρόκειται για ένα άκρως σοβαρό ζήτημα, διότι πρόκειται περί της ανοικοδομήσεως·
<P>
(Αναταραχή)
<P>
... του κτιρίου Belliard. Γιατί είναι και προς το συμφέρον του Ευρωπαϊκού Κοινοβουλίου να βρεθεί μία διαρκής και λογική χρήση. Θα ήθελα να υπογραμμίσω θετικά το γεγονός ότι και οι δύο Επιτροπές διαθέτουν τα απαραίτητα κονδύλια μέσω εξοικονόμησης πόρων από τον τομέα του προσωπικού. Αυτό δείχνει ότι οι δύο Επιτροπές υλοποιούν κατά τον καλύτερο τρόπο τη βούληση για οικονομίες που ζητήσαμε από όλα τα θεσμικά όργανα. Έτσι, είμαι σε θέση να σας συστήσω να εγκρίνετε τα επιμέρους σχέδια VI και VII του διορθωτικού και συμπληρωματικού προϋπολογισμού αριθ. 3.
<P>
Θα ήθελα όμως να διατυπώσω και μερικές γενικές παρατηρήσεις, διότι, ευτυχώς, η Ομάδα μου μού παραχώρησε δύο επιπλέον λεπτά, ώστε να ολοκληρώσω το τμήμα της δικής μου εισήγησης.
<P>
Καταρχάς κρίνω θετικά το γεγονός ότι συζητούμε ως Κοινοβούλιο ταυτόχρονα δύο διορθωτικούς και συμπληρωματικούς προϋπολογισμούς. Συμβάλλουμε κατ' αυτόν τον τρόπο στην εξοικονόμηση δημοσίου χρήματος και προωθούμε την διοικητική απλούστευση. Νομίζω ότι αξίζει και αυτό να αναφερθεί.
<P>
Σημειώνω ότι, όπως είπε η κ. Haug, το πλεόνασμα των 11,5 δισεκατομμυρίων ευρώ στην πλευρά των εσόδων του προϋπολογισμού δείχνει ότι υπάρχει ακόμη ένα περιθώριο χειρισμών. Θυμούμαι το τελετουργικό, και μάλιστα τον Ιούλιο θα έχουμε την τιμή να το επαναλάβουμε, πώς τσακωνόμαστε για το τελευταίο ευρώ, πώς το Συμβούλιο πέφτει στα γόνατα και μας κατηγορεί ότι αρμέγουμε το κέρας της Αμάλθειας. Εν τέλει, χάρη στη σοβαρή δημοσιονομική πολιτική της Επιτροπής, αλλά και στην αδιάκοπη επαγρύπνηση και υποστήριξη του Κοινοβουλίου, που φροντίζει για την προσεκτική χρήση των κονδυλίων του προϋπολογισμού, προκύπτουν πλεονάσματα τέτοια που ίσως να καταστήσουν περιττά τα τελετουργικά αυτά στο μέλλον. Ειρήσθω εν παρόδω ότι οι Υπουργοί των Οικονομικών των κρατών μελών θα έχουν ένα χορταστικό υπόλειμμα για τον τρέχοντα προϋπολογισμό. Αυτό θα μας καταδιώκει πάντα με τη μορφή της ευγνωμοσύνης των κρατών μελών.
<P>
Θα ήθελα όμως να κάνω μερικές παρατηρήσεις για το θέμα των ιδίων πόρων. Αγαπητή συνάδελφε κυρία Haug, από ότι γνωρίζω, πριν να έρθω εγώ, τον Απρίλιο 1994, έγινε μία συζήτηση για ίδιο φόρο της Ευρωπαϊκής Ενώσεως. Αυτόν τον χαβά δεν τον χόρεψε τελικά κανείς. Και δε γνωρίζω αν έχει νόημα να ξεκινούμε τώρα μία συζήτηση σε ευρωπαϊκό επίπεδο για τη μέσω φόρων χρηματοδότηση μας. Θα ήθελα για μία ακόμη φορά να καταστήσω σαφές ότι έχουμε άλλα καθήκοντα να φέρουμε εις πέρας πρώτα. Το υπ' αριθμόν 1 καθήκον που πρέπει να αναλάβει η Ευρώπη είναι ο προσδιορισμός των αρμοδιοτήτων. Γιατί, φυσικά, ο πολίτης θέλει να γνωρίζει για τι πράγμα είναι αρμόδια η Ευρώπη, γιατί χρειάζεται τη χρηματοδότηση! Και φυσικά σε ένα δεύτερο βήμα θα πρέπει να συζητήσουμε πώς θα διαμορφωθούν τα μόνιμα θεσμικά όργανα της Ευρώπης, για να μπορούν να εκπληρώνουν κατά δημοκρατικό και διαφανή τρόπο τα καθήκοντα που ανατίθενται σε αυτή. Και στο τέλος αυτής της διαδικασίας θα πρέπει να αποφασισθεί πώς θα εξασφαλισθούν τα κονδύλια που θα χρειασθούν για τα καθήκοντα αυτά. Πιστεύω ότι αν ακολουθήσουμε αυτή τη σειρά, θα είμαστε στο σωστό δρόμο.
<P>
Όποιος τοποθετείται σήμερα υπέρ ενός ευρωπαϊκού φόρου, μάλλον καταφέρνει να τρομοκρατήσει τους πολίτες της Ευρώπης για τα εδώ τεκταινόμενα. Δε βοηθά να κερδίσουμε τη μόνιμη αποδοχή των πολιτών της Ευρωπαϊκής Ενώσεως.
<P>
Κλείνοντας θα ήθελα να ευχαριστήσω θερμά το συνάδελφο Costa Neves, μια και είναι ο επόμενος ομιλητής, ο οποίος είχε το δυσχερές καθήκον να προετοιμάσει τις διαβουλεύσεις που ακολουθούν σε σύντομο διάστημα με το Συμβούλιο. Πάλι έχουμε κάποια προβλήματα για το επόμενο έτος. Στην Επιτροπή Προϋπολογισμών δεν αισθανόμαστε ποτέ ανία. Νομίζω όμως ότι ο συνάδελφος Costa Neves προχώρησε με την απαραίτητη φρόνηση και σοφία, για να κάνει μία σοβαρή πρόταση στον φορολογούμενο, τον οποίο σε τελική ανάλυση εκπροσωπούμε εδώ, ως σκέλος της αρμόδιας για τον προϋπολογισμό αρχής. Χαίρομαι επίσης που η γερμανική σοσιαλδημοκρατία έχει πολύ ανοικτό πνεύμα σε σχέση με τις προτάσεις από τη Βαυαρία. Αυτό δίνει τελείως νέες προοπτικές και για το επόμενο έτος.
<P>
(Χειροκροτήματα)

<SPEAKER ID=288 NAME="Costa Neves">
(ΡΤ) Κύριε Πρόεδρε, κυρία Επίτροπε, αγαπητοί συνάδελφοι, ολοκληρώνεται τώρα ένα ακόμη στάδιο με σκοπό την έγκριση το Δεκέμβριο, ελπίζουμε, του προϋπολογισμού για το έτος 2002, μία μακρά και περίπλοκη διαδικασία που, με βάση τις προτάσεις της Ευρωπαϊκής Επιτροπής, επιδιώκει τη συναίνεση μεταξύ Συμβουλίου και Ευρωπαϊκού Κοινοβουλίου, των δύο σκελών της αρμόδιας για τον προϋπολογισμό αρχής. Αυτή η συνεννόηση προϋποθέτει την τήρηση του ρυθμιστικού πλαισίου και των υφισταμένων συμφωνιών και το σεβασμό μεταξύ των εμπλεκομένων θεσμικών οργάνων, λαμβάνοντας υπόψη την αντιπροσωπευτικότητα του καθενός και τις προτεραιότητες που θεμιτά έχουν καθορίσει. Επομένως, πρέπει να δοθεί προσοχή στην ουσία των θέσεων κάθε συμμετέχοντα στη διαδικασία, διαφορετικά θα είναι αδύνατη οποιουδήποτε είδους συμφωνία. Υπογραμμίζω ότι η υπό συζήτηση έκθεση αποτελεί βάση για διαπραγμάτευση με τα άλλα θεσμικά όργανα η οποία καθορίστηκε με αφετηρία τις κατευθυντήριες γραμμές που εγκρίναμε τον Απρίλιο. Δεν είναι η τελική θέση του Ευρωπαϊκού Κοινοβουλίου όσον αφορά τον προϋπολογισμό του 2002. Ως διαπραγματευτική βάση, δεν πρέπει να περιλαμβάνει τομείς όπου το Κοινοβούλιο έχει τον τελικό λόγο. Πρέπει να προηγηθεί η συζήτηση πτυχών όπου εικάζονται πιο απομακρυσμένες θέσεις όσον αφορά ζητήματα όπου το Συμβούλιο έχει τον τελικό λόγο. Πρόκειται για τις γεωργικές δαπάνες, την πολιτική ασφάλειας, τις διεθνείς αλιευτικές συμφωνίες. Αποτελεί στοιχειωδέστατη ευθυκρισία να εξεταστούν επίσης ορισμένα άλλα σημαντικά σημεία, όπως το επίπεδο πληρωμών για το επόμενο έτος ή το περιεχόμενο και ο ρυθμός της μεταρρύθμισης της Επιτροπής. Βρισκόμαστε, επομένως, και το επαναλαμβάνω, σε φάση διαπραγμάτευσης.
<P>
Υπογραμμίζω την ουσία των θέσεων του Ευρωπαϊκού Κοινοβουλίου την οποία, εξάλλου, όλοι γνωρίζετε. Το Δεκέμβριο του 2000 συμφωνήθηκε με το Συμβούλιο η υποβολή από την Επιτροπή, μέχρι τις 30 Ιουνίου του τρέχοντος έτους, μίας έκθεσης προόδου σχετικά με ένα σύνολο θεμάτων με σκοπό να αυξηθούν τα επίπεδα και η ποιότητα της εκτέλεσης του προϋπολογισμού, να βελτιωθεί η διάρθρωση μεταξύ της νομοθετικής διαδικασίας και της διαδικασίας του προϋπολογισμού, να διασφαλισθεί η επιτυχία της μεταρρύθμισης της Επιτροπής. Αυτό σημαίνει ότι αποτελεί προτεραιότητα του Κοινοβουλίου η εξέταση των ποιοτικών ζητημάτων του προϋπολογισμού, η εξέταση της επίπτωσης αυτού, η ενημέρωση, η παρακολούθηση της εκτέλεσης του προϋπολογισμού. Η έκθεση προόδου έχει ήδη μελετηθεί από την Επιτροπή, γεγονός το οποίο αποτελεί λόγο ικανοποίησης, και είμαστε βέβαιοι ότι θα εξεταστεί ως βασικό μέσο που είναι και που αρχίσαμε ήδη να αναλύουμε.
<P>
Εξάλλου, τον Απρίλιο αυτού του έτους το Ευρωπαϊκό Κοινοβούλιο ενέκρινε τις αντίστοιχες κατευθυντήριες γραμμές που καθορίζουν ως πολιτικές προτεραιότητες τα σταθερά θέματα της έκθεσης προόδου που μόλις ανέφερα, καθώς επίσης και την επισιτιστική ασφάλεια και την εμπιστοσύνη του καταναλωτή, που συνδέονται με τη βιώσιμη γεωργία, τον καθορισμό προτεραιοτήτων και την καλύτερη εκτέλεση των κονδυλίων στην εξωτερική πολιτική και, γενικά, την καλύτερη εκτέλεση του προϋπολογισμού, πολύ συγκεκριμένες πτυχές όπως το e-learning, ουσιώδες στοιχείο της προτεραιότητας που αποδίδεται πάντα στα ζητήματα που σχετίζονται με την απασχόληση και την κοινωνική ένταξη, η ανάπτυξη της πολιτικής σχετικά με το άσυλο και τη μετανάστευση. Στο πλαίσιο αυτό είναι εύλογη η μέριμνα για την ταχεία ικανοποίηση των αναλήψεων υποχρεώσεων με τη γρήγορη πραγματοποίηση των πληρωμών και, ταυτόχρονα, η ουσιαστική μείωση των καθυστερημένων πληρωμών, η μείωση του RAL (υπόλοιπο προς εκκαθάριση). Θεωρούμε επομένως ότι πρέπει να εκμεταλλευθούμε στο μέγιστο τις δυνατότητες πληρωμών που προβλέπονται στις δημοσιονομικές προοπτικές και αυτό που θέλουμε είναι να τηρηθούν οι δημοσιονομικές προοπτικές για το έτος 2002 στο συμφωνηθέν ύψος του 1,14% του ΑΕΠ των κρατών μελών.
<P>
Επισημαίνω επίσης τα εξής: την ανάγκη για ακριβή, αυστηρή και επικαιροποιημένη αξιολόγηση της εκτέλεσης της μεταρρύθμισης της κοινής γεωργικής πολιτικής, λαμβάνοντας υπόψη ιδίως τις συνέπειες των κρίσεων της ΣΕΒ και του αφθώδους πυρετού, και επίσης για καθορισμό της μελλοντικής προοπτικής με συγκεκριμένο χρονοδιάγραμμα. Την τήρηση των δεσμεύσεων της Ευρωπαϊκής Ένωσης οι οποίες αναλήφθηκαν σε διαδοχικά Ευρωπαϊκά Συμβούλια, και ιδιαίτερα στα Ευρωπαϊκά Συμβούλια της Λισαβόνας όσον αφορά την απασχόληση και την ανταγωνιστικότητα, του Τάμπερε όσον αφορά το άσυλο και τη μετανάστευση, και της Νίκαιας όσον αφορά τις συνέπειες της μη σύναψης της αλιευτικής συμφωνίας με το Μαρόκο. Τη διασαφήνιση των δαπανών σχετικά με την κοινή εξωτερική πολιτική και πολιτική ασφαλείας, κυρίως όσον αφορά τον καταμερισμό ευθυνών μεταξύ Συμβουλίου και Επιτροπής. Την πραγματική τήρηση των ανώτατων ορίων των δημοσιονομικών προοπτικών και στην κατηγορία 4, όπου θα δοθεί προσοχή στις κλασσικές προτεραιότητες του Ευρωπαϊκού Κοινοβουλίου, που είναι ευρέως γνωστές. Τον ακριβή προσδιορισμό των δαπανών που προκύπτουν από τη διαδικασία διεύρυνσης με ειδική προσοχή στις διοικητικές δαπάνες στην κατηγορία 5. Τέλος, την ουσιαστική εξέταση των προτάσεων που διατύπωσε προηγουμένως το Κοινοβούλιο, ιδίως σχετικά με τις προπαρασκευαστικές δράσεις και τα πιλοτικά σχέδια. Σταματώ εδώ με την προοπτική στις 20 Ιουλίου, ημερομηνία που καθορίστηκε για τη συνεδρίαση συνδιαλλαγής, όλοι οι παρόντες να διαπνέονται από το θετικό και εποικοδομητικό πνεύμα που μας χαρακτηρίζει.

<SPEAKER ID=289 NAME="Maat">
 - (NL) Κύριε Πρόεδρε, σε κάθε περίπτωση, επιθυμώ να συγχαρώ τον συνάδελφο Costa Neves για τη στρατηγική, την οποία ανέπτυξε, εξ ονόματος του Κοινοβουλίου. Ένα ισχυρό μήνυμα για το τι επιθυμεί και τι δεν επιθυμεί το Κοινοβούλιο. Από την Επιτροπή Αλιείας μπορώ και εγώ να διαπιστώσω ότι η Ευρωπαϊκή Επιτροπή, εν πάση περιπτώσει, κατάλαβε ότι όσον αφορά τη γεωργία, το Κοινοβούλιο επιθυμεί να διατεθεί ένα σημαντικό μέρος του προϋπολογισμού για την ασφάλεια των τροφίμων και για την καταπολέμηση των ασθενειών των ζώων, αλλά όσον αφορά τις κατευθυντήριες γραμμές για την αλιεία, πρέπει να διαπιστώσω ότι φαίνεται ότι η Επιτροπή εξακολουθεί να ζει σε έναν άλλο πλανήτη.
<P>
Δεν αναφέρεται τίποτα για το πρόβλημα ότι διατίθενται λιγότερα χρήματα για τις αλιευτικές συμφωνίες, μετά από την αποτυχία της αλιευτικής συμφωνίας με το Μαρόκο. Τίποτα για τα προβλήματα, τα οποία προέκυψαν εξαιτίας αυτού σε ευπαθείς παραθαλάσσιες περιφέρειες της Ισπανίας και της Πορτογαλίας. Τίποτα σχετικά με τα προβλήματα στις βόρειες περιφέρειες, ως συνέπεια της προσωρινής απαγόρευσης αλίευσης, εξαιτίας της ανησυχητικής κατάστασης των αποθεμάτων βακαλάου.
<P>
Και το Συμβούλιο παραμένει, μέχρι στιγμής στα λόγια της Νίκαιας και αρνείται να συνδέσει τα λόγια με πράξεις. Φυσικά, είναι σαφές ότι η μεταφορά κονδυλίων από τη μία προς την άλλη κατηγορία, από την κατηγορία 4 (εξωτερική πολιτική), προς την κατηγορία 2 (διαρθρωτική πολιτική) δεν είναι τόσο εύκολη. Και για το γεγονός ότι έχει οριστεί το ανώτατο όριο του Βερολίνου ανά κεφάλαιο. Αλλά η χρηματοοικονομική διαχείριση κρίσεων, όπως για την καταπολέμηση της κρίσης της ΣΕΒ και τη βοήθεια προς τα Βαλκάνια, κατέδειξε ότι οι πολιτικοί με ενεργητικότητα δεν ακινητοποιούνται από άκαμπτους δημοσιονομικούς κανόνες.
<P>
Η Επιτροπή Αλιείας του Ευρωπαϊκού Κοινοβουλίου υποστηρίζει τον εισηγητή κ. Costa Neves όταν εκείνος ισχυρίζεται ότι τόσο η Επιτροπή όσο και το Συμβούλιο, στην πραγματικότητα, σε αυτά τα σημεία είναι πιθανόν ιδιαίτερα απαθείς. Παράλληλα, αυτός προτείνει τα μέσα για την αύξηση της δημιουργικότητας και της αποτελεσματικότητας της Επιτροπής και του Συμβουλίου. Οι προτάσεις μας είναι οι εξής: τα μη χρησιμοποιηθέντα κονδύλια για τις αλιευτικές συμφωνίες υπό την κατηγορία της εξωτερικής πολιτικής, κατηγορία 4, να διατεθούν για τις συνέπειες στις παραθαλάσσιες περιφέρειες της Νοτιοδυτικής Ευρώπης, να υπάρξει προσανατολισμένη διάθεση διαρθρωτικών κονδυλίων για την αντιμετώπιση της κρίσης στην αλιεία, η οποία αποτελεί το αποτέλεσμα της μη συνέχισης της αλιευτικής συμφωνίας με το Μαρόκο και των μέτρων, τα οποία λήφθηκαν για την προστασία των αποθεμάτων βακαλάου και μερλούκιου και να προβλεφθεί η προσωρινή δέσμευση των ενδεχόμενων πλεονασμάτων του προϋπολογισμού του 2001 προς όφελος της αναδιάρθρωσης της αλιείας και η δυνατότητα βελτίωσης του μέσου ευελιξίας για την καταπολέμηση της κρίσης στην αλιεία.
<P>
Τέλος, επιθυμούμε, επίσης, την ανάληψη μιας προσανατολισμένης έρευνας για τη χρήση τεχνικών γενετικών τροποποιήσεων στην ιχθυοκαλλιέργεια. Η Ευρώπη έχει καθυστερήσει σε αυτό έναντι των Ηνωμένων Πολιτειών και του Καναδά και μόνο μία στέρεη έρευνα πρόκειται να δώσει τη βάση, ώστε αυτή η τεχνική να αποκλειστεί από την ευρωπαϊκή ιχθυοκαλλιέργεια.

<SPEAKER ID=290 LANGUAGE="ES" NAME="Salafranca Sαnchez-Neyra">
Κύριε Πρόεδρε, στην κατηγορία 4, εξωτερικές σχέσεις, οι περικοπές στο προσχέδιο του προϋπολογισμού και αυτές που φαίνεται να προκύπτουν από την πρώτη ανάγνωση του Συμβουλίου είναι σε κάποιες περιπτώσεις σημαντικές. Επιπλέον, όπως είναι γνωστό, εφέτος δεν θα είναι δυνατή η χρήση του μέσου ευελιξίας σε αυτό το κεφάλαιο. Μόλις ακούσαμε αυτό που μας είπε ο συντάκτης γνωμοδότησης της Επιτροπής Αλιείας.
<P>
Εμείς στην Επιτροπή Εξωτερικών Υποθέσεων θέλουμε να επισημάνουμε ότι η επέκταση των δραστηριοτήτων της Ένωσης σε αυτό τον τομέα, ιδιαίτερα στον τομέα της ΚΕΠΠΑ, απαιτεί επαρκή χρηματοδότηση. Η αβεβαιότητα στην κατανομή των πόρων βλάπτει την αξιοπιστία και το κύρος της εξωτερικής πολιτικής που θα πρέπει να βρίσκεται στο ύψος των δεσμεύσεων και των φιλοδοξιών της. Για όλα αυτά, η Επιτροπή Εξωτερικών Υποθέσεων, στο πλαίσιο που μας παρουσίασε ο εισηγητής, κ. Costa Neves, μίας φάσης της διαδικασίας του προϋπολογισμού, τόσο σε αυτήν τη διαδικασία συνδιαλλαγής όσο και στην πρώτη ανάγνωση και σύμφωνα με τις προτεραιότητες που καθορίστηκαν στη γνωμοδότησή του της 20ης Μαρτίου, η οποία εγκρίθηκε ομοφώνως στην Επιτροπή Εξωτερικών Υποθέσεων, σκοπεύει να ζητήσει την κατανομή επαρκών κονδυλίων του προϋπολογισμού για τη χρηματοδότηση των νέων προτεραιοτήτων. Αυτό, κύριε Πρόεδρε, φυσικά με μία υγιή, αποτελεσματική και διαφανή διαχείριση των πόρων αυτών.
<P>
Η Επιτροπή συμπεριέλαβε περίπου 120 εκατομμύρια σε σχέση με την αλιευτική συμφωνία με το Μαρόκο, και εμείς, όπως και ο γενικός εισηγητής του προϋπολογισμού, ζητούμε να τηρηθούν οι δεσμεύσεις που αναλήφθηκαν στη Σύνοδο Κορυφής της Νίκαιας. Για αυτόν τον λόγο, κύριε Πρόεδρε, κυρίες και κύριοι, από την Επιτροπή Εξωτερικών Υποθέσεων θέλουμε να πούμε ότι προκειμένου η Ευρωπαϊκή Ένωση να έχει βάρος στη διεθνή σκηνή, στον οικονομικό, εμπορικό, δημοσιονομικό και βιομηχανικό τομέα, θα πρέπει να είμαστε συνεπείς και να διαθέτουμε τους πόρους που απαιτούνται για αυτό.

<SPEAKER ID=291 NAME="Pronk">
 - (NL) Κύριε Πρόεδρε, αυτό είναι πάντοτε ένα κάπως περίεργο σημείο της διαδικασίας. Από την άλλη πλευρά, προετοιμαζόμαστε για τις πρώτες επαφές με το Συμβούλιο. Γνωρίζουμε ότι αυτές οι επαφές δεν πρόκειται ποτέ να επιλύσουν όλα τα προβλήματα. Αυτό φαίνεται, επίσης, από την απουσία των εκπροσώπων του Συμβουλίου στην άλλη πλευρά του τραπεζιού. Αυτοί γίνονται ενδιαφέροντα περίεργοι, μόνο τη στιγμή που η πραγματική διαδικασία βρίσκεται στο τέλος της. Για αυτό, εμείς δεν μπορούμε να κάνουμε τίποτα διαφορετικό από το να εκφράσουμε γενικές παρατηρήσεις.
<P>
Επιθυμώ, εκ μέρους της Επιτροπής Απασχόλησης και Κοινωνικών Υποθέσεων, να δηλώσω ότι εμείς, γενικά, είμαστε σύμφωνοι με τη συνέχιση της πολιτικής του περασμένου έτους, αν και έχουμε ορισμένες ειδικές ανησυχίες. Η πρώτη ανησυχία οφείλεται, βασικά, στις ίδιες τις προτάσεις της Ευρωπαϊκής Επιτροπής. Αυτό το υπέδειξα και προηγουμένως: δηλαδή η μεγάλη μείωση, την οποία προτείνει η Επιτροπή για το κεφάλαιο απασχόληση, μας δημιουργεί μεγάλες ανησυχίες. Αν τις συνδυάσουμε αυτές με αυτό που συμβαίνει στα Ταμεία, για παράδειγμα σε σχέση με τα πρότυπα σχέδια, τότε αυτές οι ανησυχίες γίνονται ακόμη μεγαλύτερες. Οι ανησυχίες αυξάνονται ακόμη εάν εξετάσουμε τα άλλα σχέδια, τα οποία συμφωνήσαμε τον περασμένο χρόνο στον προϋπολογισμό και τα οποία δεν εφαρμόζονται. Φαίνεται ότι κάπου στο μηχανισμό της Επιτροπής, και δεν θα αναφερθώ τώρα περαιτέρω σε αυτό, αυτά μπλοκάρονται. Αυτό το βρίσκω ανησυχητικό, επειδή εμείς εδώ κάναμε μία συμφωνία για τον προϋπολογισμό και η συμφωνία είναι ότι εάν η Επιτροπή συμφωνεί, τότε, κατά συνέπεια, είναι υπεύθυνη και για την εκτέλεση και δεν πρέπει να προσπαθεί, μέσω νομικού ή μη νομικού τρόπου, να προβαίνει στη μη εκτέλεσή τους. Νομίζω ότι αυτό μπορεί να είναι ένα εξαιρετικά δύσκολο πρόβλημα σε αυτή τη διαδικασία.
<P>
Αυτή είναι, στην πραγματικότητα, προς στιγμή η σημαντικότερη ανησυχία. Δεν πρόκειται για περισσότερα χρήματα. Πρόκειται απλά για την κανονική διάθεση των χρημάτων, τα οποία υπάρχουν και τα οποία στον προηγούμενο προϋπολογισμό ορίστηκαν. Γνωρίζουμε ότι υπάρχουν αρκετά σχέδια, αλλά ορίζονται όλο και πιο αυστηρά κριτήρια. Σε ορισμένες περιπτώσεις, το σύνολο των χωρών αυξάνει πολύ σημαντικά. Αρχικά έπρεπε ένα σχέδιο να εξυπηρετεί τρεις χώρες, αλλά τώρα αυτό, ξαφνικά, πρέπει να εξυπηρετεί επτά χώρες. Και επ' αυτού διερωτόμαστε: είναι τώρα αυτός ο τρόπος με τον οποίο τα δύο όργανα πρέπει να συμπεριφέρονται μεταξύ τους; Αυτό είναι το θέμα, το οποίο ήθελα να θέσω επί του παρόντος. Για τα υπόλοιπα θα επανέλθουμε.

<SPEAKER ID=292 LANGUAGE="ES" NAME="Garriga Polledo">
Κύριε Πρόεδρε, κυρίες και κύριοι, ελπίζουμε ότι η Προεδρία του Συμβουλίου θα μπορέσει να περνάει περισσότερο χρόνο μαζί μας τουλάχιστον όταν διεξάγουμε μικρές συνόδους στις Βρυξέλλες. Εν πάση περιπτώσει, σε αυτή την κοινή συζήτηση σχετικά με τους διορθωτικούς προϋπολογισμούς 3 και 4, την εντολή για τη δημοσιονομική συνδιαλλαγή και την έκθεση σχετικά με την κατάσταση των ιδίων πόρων της Ευρωπαϊκής Ένωσης, η Ομάδα του ΕΛΚ θα ήθελε να εκφράσει την απολύτως ευνοϊκή ψήφο της ως προς τα δύο πρώτα και πλειοψηφικά ευνοϊκή ως προς τους ίδιους πόρους.
<P>
Προφανώς, το θέμα που μπορεί να προκαλέσει μεγαλύτερες συζητήσεις στην έκθεση Haug αναφέρεται στην υποστήριξη του Κοινοβουλίου προς τη δυνατότητα συζήτησης σχετικά με τη θέσπιση ενός άμεσου φόρου που θα αποτελεί πηγή αυτόνομης χρηματοδότησης για τον κοινοτικό προϋπολογισμό.
<P>
Κύριε Πρόεδρε, σε όλες τις πολιτικές ομάδες υπάρχουν διάφορες ευαισθησίες όσον αφορά την ευρωπαϊκή οικοδόμηση και αυτό γίνεται ιδιαίτερα αισθητό στα δημοσιονομικά θέματα. Για αυτόν τον λόγο η προσέγγιση της κ. Haug σε αυτό τον πιθανό φόρο μπορεί να είναι υπερβολική για συγκεκριμένες εθνικές αντιπροσωπείες. Ωστόσο, πιστεύω είναι πολύ πιθανό να τη συμμερίζεται η πλειοψηφία της πολιτικής μου ομάδας.
<P>
Μεγαλύτερη άμεση σπουδαιότητα έχει η εντολή συνδιαλλαγής του κ. Costa Neves, τον οποίο ευχαριστούμε δημοσίως για τη διάθεσή του για διάλογο και για την επίτευξη συμφωνίας. Είμαστε βέβαιοι ότι χάρη σε αυτό τον τρόπο δράσης θα μπορέσουμε να επιτύχουμε αξιόλογα αποτελέσματα. Υποβάλλουμε σαφείς προτάσεις για την συνδιαλλαγή της 20ης Ιουλίου, που το Συμβούλιο δεν θα πρέπει να απορρίψει διότι αποτελούν την πλειοψηφική βούληση αυτού του Σώματος που εξελέγη από τους ευρωπαίους πολίτες. Μεταξύ αυτών των ανησυχιών επισημαίνω τις αμφιβολίες μας σχετικά με το απόθεμα στην γεωργία, τη χαμηλή εκτέλεση των πιστώσεων στην ασφάλεια των τροφίμων ή στο μέλλον της ανάπτυξης της υπαίθρου. Επίσης επισημαίνω την επιθυμία να τηρήσει το Κοινοβούλιο τις δεσμεύσεις της Νίκαιας όσον αφορά την αντιμετώπιση των προβλημάτων που προκύπτουν από την έλλειψη της αλιευτικής συμφωνίας με το Μαρόκο και την ανάγκη διαφύλαξης των εξωτερικών προτεραιοτήτων του Κοινοβουλίου που πάντοτε περικόπτονται στην πρώτη ανάγνωση του Συμβουλίου και ακόμη περισσότερο την απαραίτητη διαβούλευση που το Συμβούλιο θα πρέπει να διεξάγει με το Κοινοβούλιο κατά την ανάληψη δεσμεύσεων σε θέματα εξωτερικής πολιτικής. Τέλος, θα ήθελα να αναφέρω την ανάγκη αντιμετώπισης των προβλημάτων που έχουν ήδη αναφερθεί στην κατηγορία 5, ιδιαίτερα τον διαχωρισμό των διοικητικών δαπανών και τον καθορισμό των δαπανών του Συμβουλίου στην συγκεκριμένη κατηγορία.
<P>
Αυτό, κυρίες και κύριοι, αποτελεί τον σκληρό πυρήνα της διαπραγματευτικής θέσης του Κοινοβουλίου ενώπιον της συνδιαλλαγής της 20ης Ιουλίου και σχετικά με την οποία ζητούμε από τη βελγική Προεδρία μία ανοιχτή θέση διαλόγου που να επιτρέπει την αντιμετώπιση του τελευταίου τμήματος της διαδικασίας προϋπολογισμού με εγγυήσεις επιτυχίας για όλα τα εμπλεκόμενα μέρη.

<SPEAKER ID=293 LANGUAGE="DE" NAME="Walter">
Κύριε Πρόεδρε, κυρία Επίτροπε, αξιότιμες κυρίες και κύριοι, αγαπητοί συνάδελφοι, λυπούμαι που είμαι υποχρεωμένος να πω ξεκινώντας προς το συνάδελφο Markus Ferber από τη Βαυαρία ότι εκεί όπου προσδοκούσε ομόνοια, δεν πρόκειται να την εξασφαλίσει, και θα εξηγήσω αμέσως το γιατί. Είπε ότι πριν να συζητήσουμε τα δημοσιονομικά της Ευρώπης, θα πρέπει να έχει λάβει χώρα μία άλλη θεσμική εξέλιξη στην Ευρωπαϊκή Ένωση. Αυτό το θεωρώ εσφαλμένο. Και το διαπιστώνουμε όλως ιδιαιτέρως στα θέματα που έχουμε επί τάπητος σήμερα.
<P>
Αν ερωτηθεί ένας πολίτης σήμερα σε τι διαθέτει τα χρήματά της η Ευρωπαϊκή Ένωση, το 30% απαντούν για την κάλυψη διοικητικών δαπανών, ένα άλλο 30% λέει ότι δεν έχει ιδέα πού πάνε τα χρήματα. Δηλαδή 60% δε γνωρίζουν πώς χρησιμοποιούμε τα χρήματα που μας διαθέτει ο φορολογούμενος. Ο φορολογούμενος όμως γνωρίζει, πρόκειται για τεράστια ποσά γι' αυτόν. Διατίθενται τεράστια ποσά, και πιστεύω ότι σήμερα ειδικά ο ευρωπαίος πολίτης θα αισθανόταν έκπληξη για τα όσα του επιτάσσει η Ευρώπη.
<P>
Αφενός έχουμε ένα διορθωτικό και συμπληρωματικό προϋπολογισμό. Σε έναν απ' αυτούς δείχνει η Ευρωπαϊκή Ένωση, η Επιτροπή, ότι σκοπεύει να ακολουθήσει εν μέρει μόνο την επιθυμία του Κοινοβουλίου, τουλάχιστον όσον αφορά τα τμήματα για την UCLAF ή μάλλον τη νέα υπηρεσία OLAF. Κατά τη διάρκεια του έτους κάναμε μία πολύ σαφή τοποθέτηση στο θέμα αυτό.
<P>
Θέλουμε να διαμορφωθεί το προσωπικό και το οργανόγραμμα κατά τρόπον ώστε να θεσπιστεί ένα νέο θεσμικό όργανο, το οποίο θα αντεπεξέρχεται στις σύγχρονες απαιτήσεις. Και θα πρέπει να είμαστε ευγνώμονες στο συνάδελφο Herbert Bφsch, ο οποίος έθεσε τον δάκτυλο επί τον τύπο των ήλων, καθώς είχε γίνει προσπάθεια να μετατεθούν υπάλληλοι και να μεταφερθεί αυτούσιο, αυτό το όργανο για το οποίο είχαν γίνει την τελευταία φορά έντονες συζητήσεις και είχαν διατυπωθεί έντονες επικρίσεις, σε ένα άλλο όργανο, το οποίο δεν μπορεί να έχει νέα δομή με τα ίδια άτομα. Αυτό θα πρέπει να το επικρίνουμε από τη θέση αυτή.
<P>
Το δεύτερο σημείο είναι ότι θα μεταφέρουμε και πάλι στα κράτη μέλη 11 δισεκατομμύρια ευρώ. 11 δισεκατομμύρια ευρώ σημαίνει ότι έχουμε περί το 10% υποαπορρόφηση του προϋπολογισμού. Έχουμε υποαπορρόφηση στον τομέα της πολιτικής καταναλωτών. Χρησιμοποιούνται μόνο 74,7% των κονδυλίων, ενώ θα έπρεπε να λέμε πολιτική καταναλωτών και να στάζει το στόμα μας μέλι. Είναι το θέμα που συζητούμε τόσο εντατικά τους τελευταίους μήνες, τα τελευταία χρόνια, όσο τίποτε άλλο, και στο θέμα αυτό ακριβώς απορροφούνται μόνο 75% των κονδυλίων.
<P>
Διαθέσαμε κονδύλια σε ένα από τα μεγαλύτερα προβλήματα της Ευρωπαϊκής Ένωσης, την υποαπασχόληση. Να σας αναφέρω το ποσοστό απορρόφησης στον τομέα της πολιτικής απασχόλησης: 39,6%. Έχουμε μερικά εκατομμύρια ανέργους, διατίθενται κονδύλια, και μόλις 40% αυτών των κονδυλίων απορροφούνται. Αυτό είναι αδύνατο να το εξηγήσετε στον ευρωπαίο πολίτη.
<P>
Και να λοιπόν που επιστρέφουμε χρήματα! Και στην κατηγορία IV, στον τομέα της εξωτερικής πολιτικής, όπου για τον τομέα της ευρωπαϊκής πρωτοβουλίας για τη δημοκρατία και την προστασία των ανθρωπίνων δικαιωμάτων, ένα θέμα το οποίο πανηγυρικά υποστηρίζουμε σε κάθε ψήφισμα για τα κατεπείγοντα, διαθέτουμε μόλις 60% των πιστώσεων. Οι υπόλοιπες μένουν αχρησιμοποίητες και επιστρέφονται στα κράτη μέλη.
<P>
Σας το λέγω ξεκάθαρα: οι ευρωπαίοι πολίτες θα πρέπει να γνωρίζουν πού πηγαίνουν τα χρήματα. Πρέπει όμως να γνωρίζουν και από πού προέρχονται. Και αυτό το θέμα αποτελεί αντικείμενο ιδιαίτερων συζητήσεων σήμερα, σαν να διέθεταν τα ίδια τα κράτη μέλη τα χρήματα αυτά, όπως άλλωστε συμβαίνει σήμερα. Πρέπει να μεριμνήσουμε ώστε να το αντιληφθεί αυτό ο πολίτης. Πρέπει να καταστήσουμε πιο διαφανή και την πλευρά των εσόδων και την πλευρά των δαπανών. Δεν μπορούμε να εξηγήσουμε σε κανέναν γιατί διεκδικούμε από το Συμβούλιο 11 δισεκατομμύρια για να τα επιστρέψουμε μετά, στις αρχές του επόμενου έτους, στο διορθωτικό και συμπληρωματικό προϋπολογισμό, επειδή δεν έχουν χρησιμοποιηθεί. Και μετά, τα χρήματα θα διανεμηθούν στους εθνικούς προϋπολογισμούς. Πρέπει να ξεφύγουμε. Χρειαζόμαστε μία αξιόπιστη, υπολογίσιμη πηγή εσόδων, ορατή για τους πολίτες. Για το πώς θα διαμορφωθεί, δε χρειάζεται να βιαστούμε, σ' αυτό δίνω δίκιο στον Markus Ferber. Καλό θα ήταν να μην ετοιμάσουμε κάτι πολύ βιαστικά και γρήγορα, γιατί μία συζήτηση χωρίς συντονισμό και δομή, μόνο σε σύγχυση οδηγεί. Πρέπει να τα καταφέρουμε. Όταν ρυθμίσουμε τα των εσόδων, όταν είναι άμεση η σχέση με τον πολίτη και όταν τεθούν υπό τον έλεγχο του πολίτη και τα έξοδα, γιατί οι πολίτες θα παρακολουθούν τι κάνουμε με τα χρήματα, τότε δεν θα γίνονται επιστροφές στα κράτη μέλη, γιατί οι πολίτες θα μας ρωτούν: τι ακριβώς κάνατε με τα χρήματα αυτά; Σ' αυτό το σημείο συναντούνται τα δύο θέματα που συζητούμε σήμερα, δηλαδή, διορθωτικός και συμπληρωματικός προϋπολογισμός με μαζικές επιστροφές κονδυλίων αφενός και ίδια μέσα αφετέρου, δηλαδή το ερώτημα τι πληρώνει ο πολίτης γι' αυτήν την Ευρώπη;
<P>
Πιστεύω ότι δεν πρέπει να φοβούμαστε να συζητήσουμε με τον πολίτη αυτά που κάνουμε. Έχουμε πολύ καλά επιχειρήματα, πολύ καλούς τομείς πολιτικής και πολιτικές, τις οποίες μπορούμε να παρουσιάσουμε. Δεν πρέπει να φοβούμαστε τον πολίτη, αλλά να είμαστε πολύ ανοικτοί και με διαφάνεια να τον καλέσουμε να οικοδομήσει μαζί μας την Ευρώπη.

<SPEAKER ID=294 LANGUAGE="FI" NAME="Virrankoski">
Κύριε Πρόεδρε, η εξεταζόμενη δέσμη εκθέσεων αφορά τον ισολογισμό της ΕΕ του παρελθόντος οικονομικού έτους, καθώς και τους ίδιους πόρους καθώς και τον προϋπολογισμό του επόμενου έτους. Θέλω να εκφράσω τις θερμές μου ευχαριστίες στους εισηγητές κκ. Haug, Ferber και Costa Neves. Ο ισολογισμός του παρελθόντος οικονομικού έτους είναι εκπληκτικός, παρουσιάζει πλεόνασμα άνω των 11 δισ. ευρώ. Αυτό οφείλεται στο γεγονός ότι τα έσοδα υπήρξαν μεγαλύτερα από ό,τι είχε εκτιμηθεί κατά 3,3 δισ. ευρώ και οι δαπάνες μικρότερες από ό,τι είχε προβλεφθεί κατά 8,8 δισ. ευρώ. Η αύξηση των εξόδων είναι κάτι καλό, ενώ, αντιθέτως, η εξοικονόμηση δαπανών είναι φαινομενική, δεδομένου ότι στηρίζεται πρωτίστως στην οικτρά ελλιπή χρησιμοποίηση των διαρθρωτικών ταμείων. Συνολικά ένα 20% των πιστώσεων πληρωμών έμεινε αχρησιμοποίητο, δηλαδή ένα ποσό που ανέρχεται σε 6,5 δισ. ευρώ. Οι πληρωμές αυτές θα μεταφερθούν στα επόμενα έτη, με άλλα λόγια ουδόλως υπήρξε πραγματική εξοικονόμηση.
<P>
Ο σπουδαιότερος λόγος της υποχρησιμοποίησης των πιστώσεων πληρωμών ήταν η αργοπορία της έγκρισης των νέων προγραμμάτων στόχων. Μόνο τα μισά από τα προγράμματα του Στόχου 1 της ΕΕ πρόλαβαν να εγκριθούν κατά το 2000, σχεδόν δύο χρόνια μετά την απόφαση που πήραμε στο Βερολίνο για την Ατζέντα 2000. Από τα προγράμματα του Στόχου 2 εγκρίθηκε μόνο το 8%. Ήδη για δεύτερη συνεχή χρονιά, δεν χρησιμοποιήθηκαν καθόλου πόροι για κοινοτικές πρωτοβουλίες. Η διαχειριστική απόδοση είναι οικτρή. Η Επιτροπή πρέπει να βελτιώσει αισθητά την αποδοτικότητά της. Πρέπει να αναλάβει την ευθύνη της για την αποτελεσματική και έγκαιρη διαχείριση των ζητημάτων. Οι παραλείψεις που έχουν γίνει τώρα θα εκδηλωθούν ως συμφόρηση στους προϋπολογισμούς των επόμενων ετών.
<P>
Ένα άλλο παράδοξο στον ισολογισμό είναι ο υπολογισμός της πίστωσης που θα εγγραφεί στην εισφορά του Ηνωμένου Βασιλείου. Είναι πολύ παράξενο το γεγονός ότι στον παρόντα συμπληρωματικό προϋπολογισμό γίνονται διορθώσεις που φθάνουν έως τους προϋπολογισμούς δύο και τεσσάρων παρελθόντων ετών. Γιατί δεν έγιναν εν ευθέτω χρόνω οι διορθώσεις αυτές;
<P>
Η έκθεση του κ. Costa Neves παρέχει μια καλή βάση για τις διαβουλεύσεις για το επόμενο οικονομικό έτος. Σύμφωνα με τις προκαταρκτικές εκτιμήσεις, οι διοικητικές δαπάνες της κατηγορίας 5 θα υπερβούν τις δημοσιονομικές προοπτικές, γεγονός που οφείλεται πρωτίστως στην αύξηση των δαπανών του Συμβουλίου κατά ποσοστό άνω του 9%. Αυτό προκύπτει από την αύξηση των δαπανών της Κοινής Εξωτερικής Πολιτικής και Πολιτικής Ασφαλείας. Το Κοινοβούλιο πρέπει να επιμείνει σταθερά στην απαίτησή του ότι πρέπει να υποβληθεί ξεχωριστό οργανόγραμμα της διοικητικής δομής της πολιτικής αυτής. Οι δαπάνες αυτές δεν ανήκουν στο πεδίο της συμφωνίας κυρίων μεταξύ Κοινοβουλίου και Συμβουλίου, σύμφωνα με την οποία τα δύο αυτά θεσμικά όργανα δεν επεμβαίνουν το ένα στον προϋπολογισμό του άλλου.

<SPEAKER ID=295 LANGUAGE="FI" NAME="Seppδnen">
Κύριε Πρόεδρε, θα μιλήσω για τους ίδιους πόρους. Οι πίνακες των ιδίων πόρων που επισυνάπτονται στην έκθεση της κ. Haug δεν δίνουν τη σωστή εικόνα των ποσοστών συμμετοχής των διαφόρων κρατών μελών στους ίδιους πόρους. Πρέπει να μπορώ να το φωνάξω ότι το Ηνωμένο Βασίλειο είναι ένας από τους ταξιδιώτες με ελεύθερο εισιτήριο στα οικονομικά της ΕΕ· έχει δοθεί έκπτωση στις εισφορές του ΗΒ. Θα έπρεπε να συμπεριληφθεί στα συμπεράσματα της έκθεσης ότι το ΗΒ πρέπει να αναγκαστεί να καταβάλει εισφορά βάσει των ίδιων επιχειρημάτων που ισχύουν για τους υπόλοιπους. Επιπλέον, η στατιστική της έκθεσης εξωραΐζεται από εκείνους τους τελωνειακούς δασμούς, τους οποίους εισπράττει το ΗΒ εκ μέρους της ΕΕ. Ακόμη περισσότερο, οι δασμοί εξωραΐζουν τα ποσοστά συμμετοχής των Κάτω Χωρών και του Βελγίου, δεδομένου ότι αυτά τα κράτη εισπράττουν δασμούς και για τα εμπορεύματα που προορίζονται για άλλες χώρες. Οι Κάτω Χώρες και το Βέλγιο δεν είναι τόσο μεγάλοι καθαροί εισφορείς όσο λένε οι στατιστικές.
<P>
Στα συμπεράσματα της έκθεσης εκφράζεται το αίτημα για την καθιέρωση ειδικού ευρωπαϊκού φόρου. Αυτό δεν είναι σύμπτωση. Η προεδρεύουσα χώρα, το Βέλγιο, έχει επίσης ανακοινώσει ότι θα προασπιστεί το θέμα αυτό. Εντός της δικής μας Ομάδας υπάρχουν δυο ειδών απόψεις επί του θέματος. Υποστηρίζουν τον φόρο εκείνοι που καθοδηγούνται από το πνεύμα του ευρωπαϊκού φεντεραλισμού, ενώ πάλι εκείνοι που θέλουν να διατηρήσουν την πλήρη εθνική κυριαρχία αντιτίθενται στη χορήγηση δικαιώματος φορολόγησης στην ΕΕ. Φεντεραλισμός σημαίνει να καταστήσουμε την Ευρωπαϊκή Ένωση ομοσπονδιακό κράτος. Εάν χορηγήσουμε στην ΕΕ δικαίωμα φορολόγησης, θα βαδίσουμε στον δρόμο που χάραξαν οι φεντεραλιστές. Ως εκπρόσωπος των φορολογούμενων μιας μικρής χώρας, που αποτελεί καθαρό εισφορέα, δεν μπορώ να υποστηρίξω την ευρωπαϊκή φορολόγηση που σκοπό έχει τη δημιουργία ομοσπονδιακού κράτους. Το συμπέρασμα της έκθεσης της κ. Haug είναι υπερβολικά ριζοσπαστικό.

<SPEAKER ID=296 NAME="Dover">
Κύριε Πρόεδρε, θα αναφερθώ και εγώ στην έκθεση της κ. Haug σχετικά με τους ίδιους πόρους. Η συμβουλή της να θεσπίσουμε έναν ευρωπαϊκό φόρο είναι πρώιμη και περιττή. Λέγει ότι η βελγική Προεδρία αναμένεται να υποβάλει σχετική πρόταση ή να ξεκινήσει τη συζήτηση. Διάβασα τις σημειώσεις επί του προγράμματος εργασίας της βελγικής Προεδρίας, όπου το συγκεκριμένο θέμα αναφέρεται ελάχιστα ή καθόλου. Υπάρχει μία μόνο αναφορά στο φόρο επί των ροών κερδοσκοπικού κεφαλαίου - τον αποκαλούμενο φόρο Τόμπιν, ο οποίος καταψηφίστηκε από το Κοινοβούλιο μόλις πριν από μερικούς μήνες. Στο τέλος του εγγράφου, γίνεται επίσης αναφορά στην άμεση ή έμμεση χρηματοδότηση της Ευρωπαϊκής Ένωσης, έτσι ώστε να είμαστε και πάλι σε θέση να λειτουργούμε με τους ίδιους πόρους της Ευρωπαϊκής Ένωσης.
<P>
Της απαντώ αναφέροντας ως μόνο παράδειγμα τον Πρωθυπουργό του Βελγίου, ο οποίος τις τελευταίες ημέρες δήλωσε ότι δεν θέλει να ακολουθήσει αυτό το δρόμο προς ένα φόρο της Ευρωπαϊκής Ένωσης, διότι το θέμα "είναι λεπτό" . Το θέμα είναι πράγματι πολύ λεπτό και εντελώς περιττό.
<P>
Η κ. Haug αναφέρει ότι το ποσό των χρημάτων που προέρχεται από τα εθνικά κράτη μέσω του ακαθάριστου εθνικού προϊόντος πρόκειται να αυξηθεί. Το δέχομαι. Πριν εκλεγώ στο Σώμα, ήμουν μέλος της Βουλής των Κοινοτήτων του Ηνωμένου Βασιλείου επί 18 έτη. Ανέκαθεν πίστευα ότι είναι θαυμάσιο να μειώνεται το ποσοστό του ακαθάριστου εθνικού προϊόντος που αντιστοιχεί στις ευρωπαϊκές δαπάνες. Αυτή η φθίνουσα πορεία έχει συνεχιστεί τα δύο τελευταία έτη, γεγονός που επικροτώ. Αποδεικνύει ότι υπάρχει καλός και αποτελεσματικός έλεγχος των δαπανών και τα εθνικά κράτη δεν έχουν πρόβλημα να διαθέσουν αυτά τα χρήματα στην Ευρωπαϊκή Ένωση. Δεν βλέπω κανένα λόγο για τον οποίο η Ευρωπαϊκή Ένωση θα έπρεπε να αυξήσει τους δικούς της άμεσους φόρους. Γι' αυτό το λόγο, έχω καταθέσει τέσσερις τροπολογίες για την αυριανή ψηφοφορία. Για δύο από αυτές, η ψηφοφορία θα διεξαχθεί δι' ονομαστικής κλήσεως. Σήμερα το απόγευμα, μπορείτε να δείτε ότι υπάρχει διαφωνία από πολλές χώρες. Ελπίζω ότι οι βουλευτές θα υποστηρίξουν τις τροπολογίες μου και θα αντιταχθούν στον ευρωπαϊκό φόρο.

<SPEAKER ID=297 LANGUAGE="SV" NAME="Fδrm">
Κύριε Πρόεδρε, κύριοι βουλευτές, θα ήθελα καταρχήν να ευχαριστήσω τον εισηγητή κ. Costa Neves, για την έκθεση που εκπόνησε και για την καλή συνεργασία μαζί μας. Στην Επιτροπή Προϋπολογισμών μπορέσαμε να συμφωνήσουμε για τους περισσότερους τομείς.
<P>
Προβλέπω ότι εφέτος θα δοθεί περισσότερη έμφαση σε ζητήματα αρχών στη συζήτηση για τον προϋπολογισμό από ό,τι σε επιμέρους θέσεις του προϋπολογισμού, και τα ζητήματα αυτά θα δεσπόζουν ακόμα περισσότερο στη συζήτηση του χρόνου. Αναφέρομαι κυρίως στη διεύρυνση και τη εξέλιξη της κοινής εξωτερικής πολιτικής και της πολιτικής άμυνας και στις δημοσιονομικές συνέπειες αυτών. Αναφέρομαι επίσης στις μεταρρυθμίσεις στη γεωργική και αλιευτική πολιτική.
<P>
Αναφέρομαι ακόμα στις εσωτερικές μεταρρυθμίσεις, και κυρίως στις δυνατότητες της Επιτροπής να εφαρμόσει στην πράξη τις αποφάσεις των δημοσιονομικών αρχών. Η κατάσταση είναι ιδιαίτερα ανησυχητική. Η εμπιστοσύνη των πολιτών προς την ΕΕ μειώνεται σε πολλά κράτη μέλη. Συγχρόνως αντιμετωπίζουμε τη σημαντικότερη ίσως εξέλιξη στην ιστορία μας - τη διεύρυνση προς ανατολάς. Απέναντι σε αυτή την πρόκληση οι ικανότητες της ΕΕ να εφαρμόσει τους σημαντικότερους στόχους της οφείλουν να αυξηθούν σημαντικά. Γι' αυτό τον λόγο είναι ανησυχητικό το γεγονός, παρόλο που ορισμένοι Υπουργοί Οικονομικών των κρατών μελών το επικροτούν, ότι ο βαθμός εφαρμογής του προϋπολογισμού είναι τόσο χαμηλός ώστε θα πρέπει σήμερα να επιστρέψουμε 11 δισεκατομμύρια ευρώ στα κράτη μέλη. Το πρόβλημα με τις υποσχέσεις ενίσχυσης και τα σχέδια που καθυστερούν ή δεν εφαρμόζονται καν αποτελεί τροχοπέδη στο έργο της Ένωσης. Για τον λόγο αυτό χαίρομαι που η Επιτροπή θέλει τώρα να αυξήσει τις πληρωμές και να πραγματοποιήσει μεταρρυθμίσεις προς την κατεύθυνση μίας περισσότερο σύγχρονης, αποτελεσματικής και ανοικτής διοίκησης. Το Συμβούλιο δεν θα πρέπει να φέρει αντιρρήσεις.
<P>
Όσον αφορά τα ζητήματα ουσίας, θα ήθελα να αναφερθώ καταρχάς στη γεωργική πολιτική. Παρόλο που πρόκειται για ένα ευρύ και περίπλοκο ζήτημα, οι μεταρρυθμίσεις θα πρέπει να επιταχυνθούν. Πριν υιοθετήσουμε τον προϋπολογισμό για το 2002, κυρίως πριν ολοκληρώσουμε τις διαπραγματεύσεις με τις υποψήφιες χώρες, οφείλουμε να λάβουμε σαφέστερες αποφάσεις για το μέλλον της γεωργικής πολιτικής. Στο πλαίσιο αυτό θα ήθελα να αναφερθώ στις θέσεις της Επιτροπής Γεωργίας. Η επιτροπή αυτή ζητά με την τροπολογία που υπέβαλε να επιβεβαιώσουμε ότι οι γεωργικές δαπάνες θα παραμείνουν εντός του πλαισίου του σχεδίου προϋπολογισμού, θέλουν όμως επίσης, παρόλο που υπάρχουν τεχνικές δυσκολίες, κυρίως μάλιστα εξαιτίας της διεύρυνσης, να ανακατανεμηθούν οι ενισχύσεις υπέρ της ολόπλευρης ανάπτυξης της υπαίθρου, δηλαδή της κατηγορίας 1Β. Είναι καλή η πρόταση αυτή και θεωρώ ότι θα πρέπει να συνεχίσουμε προς αυτή την κατεύθυνση. Διερωτώμαστε τη στιγμή αυτή εξάλλου γιατί η Επιτροπή ζητά τη δημιουργία ενός τόσο μεγάλου αποθεματικού για τη ΣΕΒ και τον αφθώδη πυρετό, τη στιγμή που έχουμε ακόμα τη δυνατότητα να τροποποιήσουμε την πρόταση για τον προϋπολογισμό. Για το ζήτημα αυτό θέλουμε να περιμένουμε ώστε να λάβουμε θέση αφού μας δοθούν περισσότερες απαντήσεις στις ερωτήσεις μας.
<P>
Θα ήθελα να σχολιάσω επίσης εν συντομία την αποτυχία της αλιευτικής συμφωνίας με το Μαρόκο. Η μη εφαρμογή αυτής της συμφωνίας θα έχει φυσικά συνέπειες στους αλιευτικούς στόλους πολλών κρατών. Είμαι από αυτούς που αντιμετωπίζουν με κάποιο σκεπτικισμό τις σημαντικές επιδοτήσεις της ΕΕ στο γεωργικό και αλιευτικό τομέα, παρόλα αυτά θα πρέπει φυσικά να συνειδητοποιήσουμε τα προβλήματα των αλιέων οι οποίοι υπολόγιζαν σε νέες δυνατότητες για να εξασφαλίσουν τα προς το ζην. Θα πρέπει να δώσουμε ώθηση σε μία επιθετική αναδιάρθρωση και να αναζητήσουμε δυνατότητες εξεύρεσης μέσων για το στόχο αυτό, μεταξύ άλλων από κεφάλαια του προϋπολογισμού διαφορετικά από την κατηγορία 4. Προς τον σκοπό αυτό χρειάζεται νέα λεπτομερής πρόταση της Επιτροπής.
<P>
Παρά το γεγονός ότι η διαδικασία συνδιαλλαγής που ξεκινούμε τώρα αφορά ιδίως τα κεφάλαια 1, 2 και 5, θα ήθελα να κάνω και ορισμένες άλλες παρατηρήσεις. Πέρυσι το Κοινοβούλιο υποστήριξε την παροχή επιπλέον πόρων υπέρ της απασχόλησης και των μικρών επιχειρήσεων. Μετά από τις συμπληρώσεις που έκανε η Σύνοδος Κορυφής της Στοκχόλμης στη διαδικασία της Λισαβόνας, έχουμε κάθε λόγο να επιμείνουμε σε αυτές τις προτεραιότητες. Θα πρέπει φυσικά στο πλαίσιο αυτό να επιλύσουμε πολλά από τα προβλήματα που ανέφερε π.χ. ο κ. Bartho Pronk προηγουμένως. Επίσης θα θέλαμε να υπογραμμίσουμε ιδιαίτερα την πρωτοβουλία e-Learning, στην οποία πιστεύουμε ότι θα πρέπει να δοθούν πόροι, έτσι ώστε αυτή να αποτελέσει όπως οφείλει ένα τομέα κλειδί προκειμένου να ενισχύσουμε την ανάπτυξη και να φροντίσουμε ώστε αυτή να κατανεμηθεί δικαιότερα στην Ευρώπη.
<P>
Τέλος: ανησυχούμε επίσης για τα μέτρα στον τομέα της εξωτερικής πολιτικής. Εκεί υπήρξαν οι μεγαλύτερες δυσκολίες το 2000 και το 2001. Τα προβλήματα αυτά δεν έχουν εκλείψει ως γνωστόν. Δώσαμε τεράστιες υποσχέσεις στο Κοσσυφοπέδιο και τη Γιουγκοσλαβία, την ίδια στιγμή που υπάρχουν έντονες ανάγκες ενίσχυσης σε άλλα, ακόμα φτωχότερα μέρη του πλανήτη. Πρόκειται για ένα από τα απολύτως σημαντικότερά μας καθήκοντα, αντιμετωπίζουμε όμως σημαντικά προβλήματα τα οποία θα πρέπει να επιλύσουμε προκειμένου να πραγματοποιήσουμε όσα υποσχεθήκαμε. Παρόλο που έχουμε μπροστά μας μεγάλες προκλήσεις στο μέλλον, πιστεύω ότι με λίγη καλή θέληση θα μπορέσουμε να τις αντιμετωπίσουμε από κοινού.

<SPEAKER ID=298 NAME="Mulder">
 - (NL) Κύριε Πρόεδρε, ο γεωργικός προϋπολογισμός, προφανώς, χαρακτηρίζεται από θετικές συγκυρίες και, ακόμη, από μεγάλες αρνητικές συγκυρίες. Οι αρνητικές συγκυρίες είναι οι εκδηλώσεις των ζωικών νόσων. Το πόσο σημαντικές θα είναι αυτές οι αρνητικές συγκυρίες θα το γνωρίζουμε πιθανότατα ακριβώς στα τέλη Οκτωβρίου του επόμενου έτους.
<P>
Ένα πράγμα είναι σίγουρο, ότι οι θετικές συγκυρίες δεν θα διαρκέσουν για πάντα. Οι αρνητικές συγκυρίες, υπό τη μορφή εκδηλώσεων ζωικών νόσων, μπορούμε να τις αναμένουμε κάθε χρόνο. Αυτό που πρόκειται να πω τώρα είναι, στην πραγματικότητα, η επανάληψη του δίσκου του γραμμοφώνου του περασμένου χρόνου, καθώς και του προπερασμένου χρόνου και δεν ξέρω επί πόσα χρόνια πριν.
<P>
Θεωρώ ανεύθυνο το γεγονός ότι στον προϋπολογισμό προβλέπεται ένα ποσό 41 εκατ. ευρώ για την εκδήλωση μολυσματικών ζωικών νόσων. Εάν εμείς εξετάσουμε πόσο κόστισε η εκδήλωση της ΣΕΒ, εάν υπολογίσουμε πόσο κόστισε η εκδήλωση της πανώλης των χοίρων και του αφθώδους πυρετού, τότε αυτά τα 41 εκατ. φαίνονται αστεία.
<P>
Για αυτό, νομίζω, ότι η Επιτροπή πρέπει να πραγματοποιήσει διαρθρωτική εργασία για τη βελτίωση αυτής της κατάστασης. Είναι δυνατόν να διαθέτουμε συστήματα ασφάλισης; Είναι δυνατόν να διαθέτουμε ένα συγκεκριμένο ταμείο για τα ζώα και δεν αποτελεί στρέβλωση του ανταγωνισμού όταν το εθνικό μέρος στη μία χώρα πρέπει να καταβληθεί από τους αγρότες, ενώ στις άλλες χώρες πρέπει να καλυφθεί πλήρως από την κυβέρνηση;
<P>
Αυτά είναι τα θέματα, τα οποία η Επιτροπή πρέπει να επεξεργαστεί σε συνεργασία με τα κράτη μέλη και με τον εισηγητή βραχυπρόθεσμα, επειδή μπορούμε να περιμένουμε στο μέλλον συχνά την εκδήλωση τέτοιου είδους αρνητικών συγκυριών.

<SPEAKER ID=299 LANGUAGE="SV" NAME="Stenmarck">
Κύριε Πρόεδρε, κάτι μας θυμίζει αυτή η συζήτηση για τους ίδιους πόρους και τη φορολογία της ΕΕ. Κάθε χρόνο επαναλαμβάνεται. Οι θέσεις όλων είναι ήδη γνωστές, και φαίνεται εντελώς περιττό να επαναλαμβάνεται αυτή η συζήτηση και οι σχετικές αποφάσεις κάθε χρόνο.
<P>
Πέρα από τα ζητήματα αρχών, διερωτάται κανείς αν αυτό που χρειάζονται τα κράτη μέλη και οι πολίτες της ΕΕ είναι ακριβώς υψηλότεροι και νέοι φόροι. Καταβάλλουμε όλοι μας πολύ υψηλούς φόρους. Σε ορισμένα από τα κράτη μέλη υπάρχει η υψηλότερη φορολογία στον πλανήτη - εγώ ο ίδιος προέρχομαι από ένα τέτοιο κράτος. Αν δούμε τα κράτη αυτά, δεν μπορούμε να πούμε ότι πρόκειται για τα κράτη με τη μεγαλύτερη οικονομική ανάπτυξη κατά την τελευταία δεκαετία. Βέβαια η έκθεση αναφέρει ότι η συνολική φορολογία δεν θα πρέπει να αυξηθεί. Πρόκειται όμως για μία θεωρητική πρόταση η οποία ελάχιστη σχέση έχει με την πραγματικότητα. Πιστεύω επίσης ότι μπορούμε να πούμε ότι εφόσον επιβληθεί ένας φόρος, ιδιαίτερα όπως σε αυτή την περίπτωση όπου δημιουργείται ένα εντελώς νέο επίπεδο φορολογίας, αναμφίβολα θα αυξηθούν και οι φόροι που πληρώνουν οι πολίτες. Είναι σχεδόν αναπόφευκτο κάτι τέτοιο.
<P>
Παρατηρώ επίσης ότι ο εισηγητής θέλει "να ενισχυθούν οι δεσμοί μεταξύ της Ένωσης και των πολιτών της" . Καλός και άγιος βέβαια ο στόχος αυτός, θα πρέπει όμως, πιστεύω, να επιτευχθεί με εντελώς διαφορετικό τρόπο. Πολύ αμφιβάλω αν οι πολίτες νιώσουν ότι ενισχύονται οι δεσμοί τους με την ΕΕ εφόσον αυτή τους επιβάλει φόρους υψηλότερους από αυτούς που ήδη καταβάλλουν.

<SPEAKER ID=300 LANGUAGE="ES" NAME="Naranjo Escobar">
Κύριε Πρόεδρε, κυρία Επίτροπε, αγαπητοί συνάδελφοι, η κοινή συζήτηση σχετικά με το σύστημα ιδίων πόρων και τον επόμενο προϋπολογισμό ενώπιον της συνδιαλλαγής ενισχύει την ιδέα ότι τα έσοδα και τα έξοδα είναι οι δύο πλευρές του ίδιου νομίσματος. Εδώ έχει ζητηθεί φορολογική αυτονομία και συναπόφαση για τα έσοδα και τα έξοδα, ωστόσο, θα πρέπει προηγουμένως να επιτευχθεί μία επαρκής και δίκαιη χρηματοδότηση των κοινοτικών πολιτικών και ήδη γνωρίζουμε ότι για να επιτευχθεί αυτό χρειάζεται ένα αποτελεσματικότερο σύστημα.
<P>
Αργά ή γρήγορα θα πρέπει να επιτευχθεί μία μόνιμη συμφωνία, ωστόσο, προηγουμένως θα πρέπει να συζητήσουμε και να ξεδιαλύνουμε τα θέματα που επιλέχθηκαν στο Συμβούλιο της Νίκαιας. Φαίνεται πως είναι άσκοπο να συζητούμε για μία νέα φιλοσοφία ιδίων πόρων χωρίς να έχουμε προηγουμένως ξεδιαλύνει κάποιους θεμελιώδεις αγνώστους παράγοντες. Δεν είναι πολύ φρόνιμο να αρχίζουμε το σπίτι από την οροφή. Εν πάση περιπτώσει, η χρήση των καθαρών υπολοίπων ως επιχείρημα για το θέμα, όπως έχει γίνει, δεν είναι λανθασμένη αλλά για πολλούς λόγους συμβάλλει στην υπονόμευση των αρχών της Ένωσης.
<P>
Σήμερα το ζήτημα που τίθεται είναι να γνωρίζουμε αν η νέα απόφαση σχετικά με τους ιδίους πόρους προχωρεί όντως προς τη μεγαλύτερη ισότητα και διαφάνεια και αν λαμβάνεται περισσότερο υπόψη η ικανότητα συνεισφοράς των κρατών μελών. Είναι λοιπόν σαφές ότι η σταδιακή μείωση του μέγιστου τύπου αναφοράς του πόρου ΦΠΑ συμβάλλει στη διόρθωση των αναδρομικών πτυχών του ισχύοντος συστήματος. Οι συνεισφορές των κρατών μελών μέσω ενός τέταρτου πόρου και του ΦΠΑ θα πρέπει να είναι ανάλογες με τη συνεισφορά τους στο κοινοτικό ΑΕγχΠ ως βασικό στοιχείο για τη διασφάλιση της ισότητας του συστήματος. Για αυτόν τον λόγο δεν θα πρέπει να κλείνουμε τα μάτια μας στην προσπάθεια να επιτύχουμε προόδους προς αυτή την κατεύθυνση.
<P>
Η πρόταση επίσης περιέχει αρνητικές πτυχές που δεν είναι καθόλου αμελητέες. Η διατήρηση, ακόμη και με την τροποποίηση του συστήματος υπολογισμού της αποκαλούμενης διόρθωσης των δημοσιονομικών ανισορροπιών υπέρ του Ηνωμένου Βασιλείου, επιβεβαιώνει μία διαδικασία που έρχεται σε κατά μέτωπο σύγκρουση με την επιθυμητή διαφάνεια και απλούστευση.
<P>
Θα ήθελα ενώπιον του προϋπολογισμού του 2002 να επισημάνω ότι η έκθεση Costa Neves - και συγχαίρω τον εισηγητή για το έργο του - παρέχει τα απαραίτητα στοιχεία για μία καλή διαπραγμάτευση. Πιστεύω πως έχουμε το περιθώριο να φτάσουμε σε τελικές συμφωνίες με το Συμβούλιο. Ζητώ από την Επιτροπή να τηρήσει τη δέσμευσή της να παρέχει επαρκή μέτρα και χρηματοδότηση για την αντιμετώπιση των επιπτώσεων της αποτυχίας της αλιευτικής συμφωνίας με το Μαρόκο, κάτι που σημαίνει επίσης ότι οι ενισχύσεις μπορούν να χρησιμοποιηθούν σε εναλλακτικά έργα οικονομικής δραστηριότητας στις πληγείσες περιοχές.

<SPEAKER ID=301 NAME="Wynn">
Έχω την εντύπωση ότι πρέπει να σας δώσω ορισμένες πληροφορίες μετά την ομιλία του κ. Dover. Προηγουμένως, καλέσατε τον κ. Heaton-Harris να λάβει το λόγο εξ ονόματος της Επιτροπής Ελέγχου του Προϋπολογισμού και δεν ήταν εδώ. Εξακολουθεί να μην είναι εδώ και νομίζω ότι γνωρίζω το λόγο - διότι είναι "διαλυμένος" , ή καλύτερα "σωματικά εξαντλημένος" μετά από έναν ποδοσφαιρικό αγώνα μεταξύ των Βρετανών Εργατικών και των Βρετανών Συντηρητικών βουλευτών σήμερα το απόγευμα, τον οποίο οι Εργατικοί κέρδισαν με 7-1.
<P>
Ωστόσο, συμμετείχαν και ο κ. Dover και άλλοι. Περιμένετε από τους Εργατικούς να αντέξουν το ρυθμό! Εφόσον είναι εδώ, πιστεύω ότι αξίζουν συγχαρητήρια στον κ. Dover, όχι για όσα είπε, αλλά γιατί βρίσκεται σήμερα εδώ, ενώ ο κ. Heaton-Harris όχι, παρότι είναι πολύ νεότερος.
<P>
(Ανάμικτες αντιδράσεις)

<SPEAKER ID=302 LANGUAGE="DE" NAME="Schreyer">
Τώρα δεν έχω ιδέα ποιον πρέπει να συγχαρώ προσωπικά για τη νίκη στο ποδόσφαιρο! Κύριε Πρόεδρε, αξιότιμη κυρία εισηγήτρια, αξιότιμε κύριε εισηγητά, αξιότιμοι βουλευταί, οι προϋπολογισμοί πάντα συνεπάγονται πολλή δουλειά, συζητήσεις, αποφάσεις και μάλιστα σήμερα είχαμε τέσσερα σημαντικά σημεία: τους δύο διορθωτικούς προϋπολογισμούς για το τρέχον δημοσιονομικό έτος, το ψήφισμα για τη χρηματοδότηση του προϋπολογισμού και την προετοιμασία για την πρώτη ανάγνωση του προϋπολογισμού 2002 στο Συμβούλιο.
<P>
Ο διορθωτικός προϋπολογισμός αριθ. 3/2001 αφορά αποκλειστικά θέματα προσωπικού, αφενός μεν για τον τομέα της έρευνας, αφετέρου δε για την OLAF. Ο διορθωτικός προϋπολογισμός αριθ. 4/2001 αφορά τη χρήση του πλεονάσματος από τον προϋπολογισμό του προηγούμενου έτους. Για τους δύο προϋπολογισμούς έχει υποβληθεί η έκθεση της κ. Haug και του κ. Ferber. Αφενός μεν σε σχέση με τα θέματα προσωπικού στον τομέα της έρευνας της Επιτροπής προτείνουν μία διαφορετική δομή για τις θέσεις. Αυτό είναι αποδεκτό για την Επιτροπή. Όσον αφορά την αλλαγή στο οργανόγραμμα της OLAF, στηρίζονται σε μία συμβιβαστική λύση, η οποία ανευρέθη με μακρές διαπραγματεύσεις, θα ήθελα όμως εν προκειμένω να διατυπώσω ακόμη μερικές παρατηρήσεις. Καταρχάς μία παρατήρηση για τη γνωμοδότηση της Επιτροπής Ελέγχου του Προϋπολογισμού, που έχει υποβληθεί, όπου γίνεται και πάλι λόγος για την ύπαρξη σοβαρών παρατυπιών στην OLAF, ότι δηλαδή υπάρχουν περισσότεροι υπάλληλοι Α από τις προβλεπόμενες θέσεις.
<P>
Ως προς τη έννοια παρατυπίες θα ήθελα καταρχάς να επισημάνω ότι στο οργανόγραμμα 2000 η αρμόδια για τον προϋπολογισμό αρχή είχε εγκρίνει συγκεκριμένο αριθμό θέσεων υπαλλήλων Α. Αυτές δεν επανδρώθηκαν στο ακέραιο από την Επιτροπή ή από την OLAF, αλλά για τον προϋπολογισμό 2001 η αρμόδια για τον προϋπολογισμό αρχή αποφάσισε να μειώσει τον αριθμό των θέσεων υπαλλήλων Α, και μάλιστα σε λιγότερες θέσεις από τον αριθμό των υφισταμένων υπαλλήλων. Κάτι τέτοιο πρώτη φορά συμβαίνει και φυσικά προξενεί δυσκολίες, αλλά το να λέμε ότι πρόκειται για παρατυπία, δηλαδή να δίνουμε την εντύπωση ότι η Επιτροπή επάνδρωσε θέσεις για τις οποίες δεν είχε εξουσία, είναι άστοχο, και οφείλω εν προκειμένω να απορρίψω τον όρο παρατυπίες.
<P>
Επιπλέον επισημαίνω ότι η Επιτροπή διεβίβασε στην αρμόδια για τον προϋπολογισμό αρχή αμετάβλητες τις προτάσεις περί οργανογράμματος του Διευθυντή της OLAF, ακριβώς για να υπογραμμίσει την ανεξαρτησία της OLAF. Αντίθετα μ' αυτά, μέσω ορισμένων αποφάσεων του Ευρωπαϊκού Κοινοβουλίου γίνεται μικροδιαχείριση σε τέτοιο βαθμό λεπτομέρειας, που γεννά αρκετά ερωτηματικά τουλάχιστον όσον αφορά την οπτική γωνία της ανεξαρτησίας.
<P>
Εν γένει το γεγονός ότι δεσμεύονται θέσεις και ότι δυστυχώς δεν απελευθερώνονται όλες οι θέσεις, δεν δημιουργεί ακριβώς ευχερείς συνθήκες εργασίας για την OLAF, ενώ η αρχή αυτή έχει πραγματικά πολύ σημαντικό έργο, και πάνω απ' όλα ένα ευρύ φάσμα διαφόρων καθηκόντων να φέρει εις πέρας. Από τη θέση αυτή δεν μπορώ παρά να εκφράσω για μία ακόμη φορά τη λύπη μου, διότι από πλευράς της Επιτροπής καταβάλλεται κάθε δυνατή προσπάθεια ώστε να εξασφαλισθούν καλές συνθήκες εργασίας για την OLAF.
<P>
Όσον αφορά τον δεύτερο διορθωτικό και συμπληρωματικό προϋπολογισμό. Ο προϋπολογισμός 2000, όπως επανειλημμένα αναφέρθηκε, έκλεισε με πλεόνασμα 11,6 δισεκατομμύρια ευρώ. Αυτό εν μέρει οφείλεται σε αυξημένα έσοδα, τα οποία αποδίδονται επί παραδείγματι σε μία καλύτερη εξέλιξη του Ακαθάριστου Εγχώριου Προϊόντος από αυτήν που είχε προβλεφθεί αρχικά, κατά το μεγαλύτερο όμως τμήμα σε μη απορροφηθέντα κονδύλια δαπανών. Στον τομέα της διαρθρωτικής πολιτικής, κι αυτό είναι το μεγαλύτερο τμήμα, από εδώ προήρθαν 6 από τα 11 δισεκατομμύρια, θα ήθελα να παρατηρήσω ότι στη διαμόρφωση και υπογραφή της διοργανικής συμφωνίας συνυπολογίστηκε ότι θα ήταν ίσως δύσκολο να απορροφηθούν όλες οι πιστώσεις κατά το πρώτο έτος. Έγινε σχεδόν δεκτό αυτό το ενδεχόμενο και αντίστοιχα αποφασίστηκε ότι θα προβλέπονταν δεσμεύσεις για τα επόμενα χρόνια, όπως όντως έγινε, και αυτό ώστε να εξασφαλίζεται ότι δεν θα χαθούν από τον τομέα των διαρθρώσεων κονδύλια επειδή τον πρώτο χρόνο υλοποίησης των αποφάσεων υπήρχαν δυσκολίες απορρόφησης.
<P>
Το συμπέρασμα στο οποίο καταλήγουμε είναι κατά την άποψή μου ότι πρέπει στο μέλλον να ξεκινούν πολύ νωρίτερα οι προετοιμασίες και οι αποφάσεις για μία περίοδο. Θα πρέπει να επισημάνω ότι επί παραδείγματι η θέση του Κοινοβουλίου εγκρίθηκε τον Απρίλιο 2000. Εδώ είναι προφανές ότι η όλη διαδικασία ξεκίνησε πολύ αργά. Με άλλα λόγια, για την επόμενη περίοδο πρέπει να προσδιοριστεί πιο νωρίς ένα χρονοδιάγραμμα. Αυτό αφορά τους πάντες, αφορά την Επιτροπή, αφορά το Κοινοβούλιο, και φυσικά αφορά και το Συμβούλιο.
<P>
Εξάλλου δεν θα επιστραφούν και τα 11,6 δισεκατομμύρια ευρώ. 1,6 δισεκατομμύρια προβλέφθηκαν στο σχέδιο προϋπολογισμού 2001, για τη χρηματοδότηση, μεταξύ άλλων, των μέτρων κατά της ΣΕΒ, τα οποία εγκρίθηκαν με το διορθωτικό προϋπολογισμό αριθ. 1. 2,075 δισεκατομμύρια χρησιμοποιούνται για τη χρηματοδότηση των δημοσιονομικών διορθώσεων για το Ηνωμένο Βασίλειο, και από τη θέση αυτή, στρέφομαι προς τον κ. Wynn αντί των εισηγητών.
<P>
Εκτός αυτών είχαμε προτείνει να χρησιμοποιηθούν 350 εκατομμύρια ευρώ για αποθεματοποίηση των κονδυλίων για τα Βαλκάνια, και το άλλο τμήμα, δηλαδή 7,5 δισεκατομμύρια ευρώ να επιστραφούν στα κράτη μέλη, δηλαδή να μειωθούν κατ' αναλογίαν οι εισφορές τους στον προϋπολογισμό 2001. Όμως οι εισηγητές προτείνουν τώρα να χρησιμοποιηθούν για την αποθεματοποίηση των κονδυλίων για τα Βαλκάνια όχι μόνο 350, αλλά 450 εκατομμύρια ευρώ. Η Επιτροπή σκόπευε αυτήν τη διαφορά να τη χρηματοδοτήσει μέσω περαιτέρω μεταφορών από άλλους τομείς, αλλά συμφωνούμε με την πρότασή σας, ειδικότερα δεδομένου του χρονικού πλαισίου, το οποίο είναι πολύ σημαντικό. Διότι δεν θέλουμε να διατρέξουμε τον κίνδυνο να σταματήσουν οι πληρωμές των μέτρων για το Κοσσυφοπέδιο ή τη Σερβία. Είναι σαφές τοις πάσι πόσο ευαίσθητος είναι αυτός ο τομέας, και ελπίζω ότι η σχετική πρόταση του Κοινοβουλίου θα εξασφαλίσει την έγκριση του Συμβουλίου και ότι θα μπορέσει έτσι να εγκριθεί η όλη πρόταση πριν από τις θερινές διακοπές.
<P>
Όσον αφορά τώρα την υποβληθείσα πρόταση ψηφίσματος περί ιδίων μέσων. Το θέμα καθίσταται πιο επίκαιρο μέσω του ερωτήματος: ποιος είναι ο καλύτερος τρόπος χρηματοδότησης του ευρωπαϊκού προϋπολογισμού; Αφενός αντιμετωπίζουμε την ακόλουθη κατάσταση: εκπονήθηκε μία απόφαση περί ιδίων μέσων με μία νέα δομή, και αυτή η απόφαση ιδίων μέσων ισχύει, φυσικά, όσο δεν αποφασίζεται κάτι άλλο, με όλες τις συνιστώσες της, και με τη συνιστώσα της μείωσης για την Βρετανία. Αποτελεί ισχύον δίκαιο.
<P>
Όσον αφορά τη δομή της χρηματοδότησης, στη συνθήκη ορίζεται το εξής: ο προϋπολογισμός χρηματοδοτείται από ίδια μέσα. Έτσι ορίζεται στη συνθήκη. Έτσι υπογραμμίσθηκε, επί παραδείγματι, και το 1975 στη συμφωνία με το Κοινοβούλιο, ότι δηλαδή πρέπει να πρόκειται για πραγματικά ίδια μέσα. Αντ' αυτού όμως, η de facto εξέλιξη ακολούθησε μία τελείως διαφορετική κατεύθυνση, και εσείς, κυρία Haug, το εκθέσατε λεπτομερώς στην έκθεσή σας, ότι έχει πάρει άλλη τελείως κατεύθυνση.
<P>
Για τη χρηματοδότηση αυτή, που έχουμε τώρα, πρέπει να διαπιστωθεί ότι δεν είναι διαφανής για τον πολίτη. Ένα από τα πιο βαρύνοντα σημεία είναι ότι σχεδόν κανένας πολίτης δε γνωρίζει πώς γίνεται η χρηματοδότηση, και αυτό που κανένας δε γνωρίζει γίνεται και πιο ανεξιχνίαστο και αφήνει περιθώριο για κάθε είδους υποθέσεις. Από δικής μου πλευράς θα πω μόνο ότι θεωρώ πολύ ευπρόσδεκτο το γεγονός ότι η βελγική Προεδρία του Συμβουλίου θέλει να συμπεριλάβει το θέμα αυτό της χρηματοδότησης του κοινοτικού προϋπολογισμού, και, κύριε Ferber, το θέμα αυτό φρονώ ότι εμπίπτει στο γενικότερο πλέγμα του προσδιορισμού αρμοδιοτήτων μεταξύ κρατών μελών και ευρωπαϊκού επιπέδου. Εκεί είναι η αυθεντική του θέση.
<P>
Είναι, πιστεύω, επίσης πολύ σημαντικό το να βρουν το ταχύτερο δυνατό μία ενιαία ορολογία όλοι εκείνοι, οι οποίοι χαιρετίζουν μία αναδιάρθρωση του σκέλους των εσόδων. Όταν γίνεται λόγος περί εισαγωγής ενός ευρωπαϊκού φόρου, δίνεται η εντύπωση ότι θα εφευρεθεί ένας νέος φόρος, το δικαίωμα είσπραξης του οποίου θα ανήκει στην Ευρωπαϊκή Ένωση. Δεν πρόκειται διόλου γι' αυτό. Πρόκειται περί χαρακτηρισμού ενός φόρου, ο οποίος εν μέρει ή εξολοκλήρου εισρέει στον κοινοτικό προϋπολογισμό, όπου η εξουσία είσπραξης ανήκει στην ευρωπαϊκή διάσταση, και φυσικά πρόκειται για τον όλο προβληματισμό περί δημοσιονομικών εξουσιών του Ευρωπαϊκού Κοινοβουλίου. Από πλευράς μου δεν μπορώ παρά να υπογραμμίσω αυτό που είπε η κ. Haug, και στην πραγματικότητα πρόκειται για το εξής: αυτές οι περιορισμένες δημοσιονομικές εξουσίες του Ευρωπαϊκού Κοινοβουλίου παραμένουν έτσι και στο σκέλος των εσόδων και στο σκέλος των δαπανών;
<P>
Πιστεύω ότι τώρα προσφέρεται η ευκαιρία και θα έπρεπε να την εκμεταλλευθούμε, πιστεύω, καθώς μία Προεδρία του Συμβουλίου επιλέγει αυτό το θέμα, και αν δεν επιλεγεί το θέμα αυτό τώρα για το Laeken, φοβούμαι ότι θα ταφεί για μεγάλο χρονικό διάστημα και δεν θα μπορεί να συζητηθεί.
<P>
Ας περάσουμε τώρα στην έκθεση του κ. Costa Neves. Έχουμε εδώ να κάνουμε με τις διαβουλεύσεις πριν από την πρώτη ανάγνωση του Συμβουλίου στις 20 Ιουλίου, που θα προετοιμαστεί στον τριμερή διάλογο στις 9 Ιουλίου. Θα υπογραμμίσω για μία ακόμη φορά ότι και η 9η Ιουλίου με τον τριμερή διάλογο είναι μία σημαντική χρονική στιγμή, μία σημαντική χρονική στιγμή στην όλη δημοσιονομική διαδικασία. Μία και είναι εδώ η κ. Theato, επιτρέψατέ μου μία σύντομη παρατήρηση: κυρία Theato, μου αποστείλατε μία επιστολή σε αρκετά οξείς τόνους, ότι καλό θα ήταν στις 9 Ιουλίου, αντί να παραστώ στον τριμερή διάλογο, να έρθω στην Επιτροπή Ελέγχου του Προϋπολογισμού για να συζητήσουμε μία περιοδική έκθεση. Θα πρέπει για μία ακόμη φορά να επισημάνω, δεν είναι δυνατό να γίνω δύο κομμάτια, και φυσικά μεταξύ των υποχρεώσεων της υπεύθυνης για τον προϋπολογισμό Επιτρόπου περιλαμβάνεται η συμμετοχή στον τριμερή διάλογο για την προετοιμασία της διαδικασίας συνεννόησης για τον προϋπολογισμό 2002.
<P>
Και τώρα θα περάσω στα σημεία που θα αποτελέσουν το επίκεντρο των συζητήσεων κατά τις διαβουλεύσεις. Θα ήθελα να σημειώσω επ' αυτού τα εξής: αφενός μεν φρονώ ότι η πρόταση της Επιτροπής περί προβλέψεως αποθεματικού 1 δισεκατομμυρίων ευρώ για το γεωργικό προϋπολογισμό, είναι σκόπιμη, ενόψει της αβεβαιότητας που επικρατεί ως προς τις γεωργικές δαπάνες για το επόμενο έτος. Τώρα μόλις αρχίζουν να φθάνουν οι πρώτοι λογαριασμοί για την επιδημία του αφθώδους πυρετού, και θα δούμε ότι θα έρθουν και άλλοι λογαριασμοί στον τομέα αυτό, που επιβεβαιώνουν ότι όντως χρειάζεται ένα μεγάλο αποθεματικό. Ας επιλέξουμε την πιο προσεκτική προσέγγιση και φυσικά με τη διορθωτική μας επιστολή το φθινόπωρο θα είμαστε σε θέση να δώσουμε πιο συγκεκριμένα στοιχεία, μεταξύ άλλων και για το ερώτημα: πόσα πρέπει να πληρώσουμε από τον προϋπολογισμό για την επιδημία του αφθώδους πυρετού; Στην παρούσα χρονική στιγμή, η πρόταση για αποθεματικό είναι, νομίζω, η πλέον ενδεδειγμένη, και παρακαλώ πολύ να την υποστηρίξει το Κοινοβούλιο στις διαβουλεύσεις με το Συμβούλιο.
<P>
Το δεύτερο σημείο αφορά την αποτυχημένη συμφωνία αλιείας με το Μαρόκο, την οποία ανέφεραν αρκετοί ομιλητές. Πρόκειται για ένα σημαντικό σημείο, και γι' αυτό θα ήθελα να το θίξω εν συντομία. Η Επιτροπή σχεδιάζει να υποβάλει πρόταση συγχρηματοδότησης για την προαγωγή της αναδιάρθρωσης των πληγέντων στόλων της Ισπανίας και της Πορτογαλίας μέσα στον Ιούλιο. Θα είναι ένα πρόγραμμα, το οποίο θα χρηματοδοτηθεί στην κατηγορία των διαρθρωτικών ταμείων, βέβαια ξέρω, θα πείτε τώρα ότι η κατηγορία των διαρθρωτικών ταμείων είναι κενή, ή δεν έχει άλλο περιθώριο. Για το λόγο αυτό η Επιτροπή θα υποβάλει την πρόταση για χρήση κατά τη χρηματοδότηση αυτού του προγράμματος αναδιάρθρωσης, του αποθεματικού ευελιξίας, ή και ενός τμήματός του. Ένα πρόγραμμα δηλαδή για ένα έτος, του οποίου η εκτέλεση θα εκταθεί σε περισσότερα έτη.
<P>
Το πώς θα χρησιμοποιηθούν τα κονδύλια, τα οποία απελευθερώθηκαν στην κατηγορία IV εξαιτίας της αποτυχίας της συμφωνίας αλιείας, αυτό θα πρέπει να εξετασθεί με στάθμιση όλων των πτυχών, και ρητά δηλώνω ότι σε αυτές εντάσσεται και η πτυχή της δημοσιονομικής πειθαρχίας.
<P>
Για τον τομέα της Κοινής Εξωτερικής Πολιτικής και Πολιτικής Ασφάλειας, το Κοινοβούλιο φρονεί ότι θα μπορούσαν και για το παρόν έτος να περικοπούν κονδύλια. Όντως, το προσχέδιο προϋπολογισμού αντιστοιχεί στο δημοσιονομικό σχεδιασμό του 2001, και η Επιτροπή δεν βλέπει εδώ λόγο για περαιτέρω περικοπές, αλλά η Επιτροπή θα υποστηρίξει φυσικά τους εισηγητές, αναλόγως των επιθυμιών τους, για τη βελτίωση των δημοσιονομικών σχολίων.
<P>
Ακόμη μία λέξη για τις διοικητικές δαπάνες. Συμμερίζομαι τις ανησυχίες του Ευρωπαϊκού Κοινοβουλίου σχετικά με τη μελλοντική εξέλιξη της κατηγορίας V, και ως εκ τούτου υποστηρίζω πλήρως τις προσπάθειες για περισσότερη διαφάνεια και προβλεψιμότητα των όποιων νέων τομέων δραστηριοτήτων, όπως επί παραδείγματι στον τομέα Δικαιοσύνης και Εσωτερικών. Θέλω όμως να πω απερίφραστα ότι για τις πιέσεις που υφίσταται το δημοσιονομικό πλαίσιο δεν είναι υπεύθυνες οι δαπάνες για τη μεταρρύθμιση της Επιτροπής. Πρέπει όλοι να βάλουμε σκοπό τις απαραίτητες μεταρρυθμίσεις και θεωρώ όρο εκ των ων ουκ άνευ να προσπαθήσουν όλα τα θεσμικά όργανα να υποβάλουν ένα μεσοπρόθεσμο προγραμματισμό, ώστε να μπορούμε να δούμε σε ποιο τομέα απαιτούνται τροποποιήσεις, ώστε να μπορέσουμε να αντιμετωπίσουμε την κατηγορία V. Και πρέπει πράγματι να αναλογισθούμε σε ποιο βαθμό θα έπρεπε να θεσπισθεί μία ομάδα υψηλού επιπέδου ή ανάλογη ομάδα, η οποία θα ασχοληθεί με αυτά τα ερωτήματα.
<P>
Εσείς, κύριε Costa Neves, επισημάνατε την έκθεση, την οποία είχε ζητήσει το Ευρωπαϊκό Κοινοβούλιο και που αφορά μεταξύ άλλων την εκτέλεση του προϋπολογισμού. Ευχαριστώ που σχολιάσατε θετικά ότι υπεβλήθη εγκαίρως και συνιστά ένα καλό εργαλείο για τη συζήτηση των ζητημάτων που είχαν συμπεριληφθεί στη δήλωση του Κοινοβουλίου.
<P>
Στενή συνεργασία θα υπάρξει επίσης στον τομέα των όποιων δράσεων αποφασίσει για τον προϋπολογισμό το Κοινοβούλιο. Όπως έχει επίσης συμφωνηθεί, η Επιτροπή θα συμμετάσχει εγκαίρως στις συζητήσεις στις διάφορες επιτροπές για να διασφαλίσει την εκτέλεση των δράσεων και πιλοτικών προγραμμάτων. Αποτελεί και αυτό σημαντικό αίτημα, ιδιαιτέρως δε θα ήθελα να αναφέρω τους τομείς της πολιτικής ασύλου και μετανάστευσης.
<P>
Θα αναφερθώ τώρα πολύ σύντομα στις προτεραιότητες στον τομέα του E-learning και στην πολιτική απασχόλησης για τις μικρές και μεσαίες επιχειρήσεις. Πρόκειται για τομείς για τους οποίους διατίθενται σημαντικά ποσά, όχι μόνο στα κονδύλια του προϋπολογισμού στο τμήμα 3, αλλά και στα διαρθρωτικά ταμεία, και η Επιτροπή φρονεί ότι τα νέα εργαλεία που εισήχθησαν στον τελευταίο προϋπολογισμό πρέπει πρώτα να δοκιμαστούν πριν να ενισχυθούν ή να διευρυνθούν σημαντικά.
<P>
Όλα αυτά, και ολοκληρώνω, δείχνουν πόσες συζητήσεις μας περιμένουν ακόμη. Ο προϋπολογισμός 2002 πρέπει να εκπονηθεί από κοινού και εύχομαι να εκμεταλλευθούμε σωστά τις προσεχείς εβδομάδες και τις επόμενες συναντήσεις για να επεξεργαστούμε κοινές εκτιμήσεις και να εξασφαλίσουμε έτσι μία καλή εκκίνηση για τις διαπραγματεύσεις για τον προϋπολογισμό.
<P>
(Χειροκροτήματα)

<SPEAKER ID=303 LANGUAGE="DE" NAME="Theato">
Πρόεδρος της Επιτροπής Ελέγχου του Προϋπολογισμού. (DE) Κύριε Πρόεδρε, θα ήθελα να απευθυνθώ στην Επίτροπο Schreyer. Εκπλήσσομαι που την ακούω να λέει ότι έγραψα επιστολή σε οξείς τόνους. Αναφέρει η Επίτροπος πως έγραψα ότι πρέπει να έρθει στην Επιτροπή Ελέγχου του Προϋπολογισμού. Δεν μπορεί να αληθεύει αυτό! Έγραψα μία ουδέτερη επιστολή, όπου παρακαλούσα, αν το επιθυμεί, να έρθει στην Επιτροπή Ελέγχου του Προϋπολογισμού, όπως προβλέπεται από τη συμφωνία μεταξύ Επιτροπής και Κοινοβουλίου. Αν η κ. Schreyer έχει άλλες υποχρεώσεις, μπορεί, πιστεύω, να αναθέσει σε ένα ανώτερο υπάλληλο τη χορήγηση των σχετικών πληροφοριών στην επιτροπή μας. Αλλο νόημα δεν έχει η επιστολή! Κυρία Schreyer, αισθάνομαι μία κάποια έκπληξη που εκλάβατε κατ' αυτόν τον τρόπο την επιστολή. Ήταν απολύτως ουδέτερη. Αυτό ήθελα να πω, διευκρινιστικά. Ευχαριστώ!

<SPEAKER ID=304 NAME="Πρόεδρος">
Σας ευχαριστώ, κυρία Επίτροπε.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=10>
Διαχείριση των κοινοτικών προγραμμάτων
<SPEAKER ID=305 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0216/2001) του κ. Bourlanges, εξ ονόματος της Επιτροπής Ελέγχου του Προϋπολογισμού, σχετικά με την πρόταση κανονισμού του Συμβουλίου περί θεσπίσεως του καταστατικού των εκτελεστικών οργανισμών που είναι επιφορτισμένοι με ορισμένα καθήκοντα σχετικά με τη διαχείριση κοινοτικών προγραμμάτων (COM(2000) 788 - C5-0036/2001 - 2000/0337(CNS)).

<SPEAKER ID=306 LANGUAGE="FR" NAME="Bourlanges">
. (FR) Κύριε Πρόεδρε, ο αρκετά τεχνικός αυτός τίτλος, δηλαδή η σύσταση εκτελεστικών οργανισμών που είναι επιφορτισμένοι με ορισμένα καθήκοντα σχετικά με τη διαχείριση κοινοτικών προγραμμάτων, αφορά ουσιαστικά μια ιδιαίτερα σημαντική μεταρρύθμιση και συνιστά βασικό στοιχείο της διοικητικής μεταρρύθμισης που βρίσκεται σε εξέλιξη στο εσωτερικό της Επιτροπής.
<P>
Θα προσθέσω αμέσως ότι η Επιτροπή Ελέγχου του Προϋπολογισμού και το Κοινοβούλιο δεν μπορούν παρά να αντιμετωπίζουν με πολλή συμπάθεια και εκ των προτέρων ευνοϊκά τη λύση των οργανισμών που μας προτείνεται, εφόσον, μέσα από τη σύσταση των εν λόγω οργανισμών, η Επιτροπή ανταποκρίνεται σε ένα πάγιο αίτημα του Κοινοβουλίου όπως αυτό εκφράστηκε στο πλαίσιο της διαδικασίας του προϋπολογισμού για το 2000. Το εν λόγω αίτημα αφορούσε την κατάργηση των γραφείων τεχνικής βοήθειας, τα οποία δεν ελέγχοντο σωστά και δεν υπόκειντο στην εξουσία της Επιτροπής, και την αντικατάστασή τους με φορείς που θα διασφαλίζουν ταυτόχρονα την ασφάλεια που συνδέεται άμεσα με τον δημόσιο χαρακτήρα των θεσμικών οργάνων και τη διαχειριστική και λειτουργική ευελιξία που είναι αναγκαία για την εκτέλεση ορισμένων καθηκόντων, και κυρίως για την εκτέλεση ορισμένων προγραμμάτων. Στην ουσία, αυτό που προτείναμε ήταν: ας καταργήσουμε τα ΓΤΒ, χωρίς, όμως, να τα αντικαταστήσουμε με τις κεντρικές υπηρεσίες της Επιτροπής, ας σκεφθούμε κάτι νέο. Οι εκτελεστικοί αυτοί οργανισμοί είναι ακριβώς κάτι νέο.
<P>
Το σχέδιο της Επιτροπής εντάσσεται σε ένα ευρύτερο πλαίσιο, σε μια πολιτική εξωτερικής ανάθεσης καθηκόντων που περιλαμβάνει τρεις πτυχές: την ιδιωτικοποίηση ορισμένων επακριβώς προσδιορισμένων καθηκόντων, ιδιωτικοποίηση την οποία επιζητούμε υπό τον όρο ότι δεν θα ανατίθενται στα πρόσωπα ιδιωτικού δικαίου που θα επιλεγούν για το σκοπό αυτό μόνιμα διοικητικά καθήκοντα· τους υπό στενή έννοια εκτελεστικούς οργανισμούς και, τέλος, μια τρίτη πτυχή για την οποία διατηρούμε περισσότερες αμφιβολίες, με την οποία δεν θα ασχοληθούμε, όμως, απόψε, δηλαδή τη σύσταση εθνικών φορέων που θα αναλαμβάνουν τη διαχείριση ορισμένων προγραμμάτων στο έδαφος των κρατών μελών.
<P>
Η πρόταση κανονισμού που σας έχει υποβληθεί αφορά αποκλειστικά το καταστατικό των εκτελεστικών οργανισμών. Επομένως, κυρία Επίτροπε, έχετε, καταρχήν την υποστήριξη του εισηγητή και την υποστήριξη της Επιτροπής Ελέγχου του Προϋπολογισμού. Αυτό δεν σημαίνει, θα το φαντάζεστε, μια και με γνωρίζετε, ότι συμφωνούμε με όλα. Συμφωνούμε σε κάποια σημεία και διαφωνούμε σε κάποια άλλα. Όσον αφορά τα σημεία με τα οποία συμφωνούμε, το είπα ήδη, είμαστε σύμφωνοι επί της αρχής με τη σύσταση εκτελεστικών οργανισμών. Είμαστε επίσης σύμφωνοι με τους όρους διαχείρισης των εν λόγω οργανισμών, στους οποίους θα απασχολείται τόσο προσωπικό αποσπασμένο από την Επιτροπή, διότι επιθυμία μας είναι οι εν λόγω οργανισμοί να είναι σαφώς ελεγχόμενοι, πολιτικά και διοικητικά, από την Επιτροπή, όσο και πιο ευέλικτο προσωπικό που θα προσλαμβάνεται βάσει συμβάσεων ορισμένου χρόνου προσαρμοσμένων στην ευέλικτη διαχείριση των προγραμμάτων περιορισμένης διάρκειας.
<P>
Από την άλλη πλευρά, εκτιμούμε - και νομίζω ότι υπάρχει συμφωνία μεταξύ μας επ' αυτού - ότι οι νέοι οργανισμοί πρέπει να υποβάλλονται στους ίδιους ελέγχους και να έχουν τις ίδιες υποχρεώσεις ενημέρωσης, οικονομικού ελέγχου και αρμοδιοτήτων ως προς την Ευρωπαϊκή Υπηρεσία Καταπολέμησης της Απάτης (OLAF) όπως και οι κεντρικές υπηρεσίες της Επιτροπής. Στο σημείο αυτό, νομίζω ότι συμφωνούμε όλοι. Αντίθετα, απομένει να διευκρινίσουμε ορισμένα σημεία για τα οποία διατηρούμε ακόμη κάποιες αμφιβολίες.
<P>
Το πρώτο αφορά τον ορισμό των καθηκόντων που ενδέχεται να ανατίθενται σε εξωτερικούς φορείς και συγκεκριμένα στους εκτελεστικούς οργανισμούς. Πρέπει να πούμε ότι όσον αφορά το ήδη παλαιό αυτό ζήτημα - η Επιτροπή Προϋπολογισμών και η Επιτροπή Ελέγχου του Προϋπολογισμού συμφωνούν στο σημείο αυτό ακόμη κι αν ορισμένοι εδώ δεν συμμερίζονται πλήρως την άποψη αυτή - ευχόμαστε τα καθήκοντα αυτά να ανατίθενται πράγματι σε εξωτερικούς φορείς καθώς είναι προσωρινά και απαιτούν την πρόσληψη εκτάκτων ή ειδικευμένων υπαλλήλων, και να μην ανατίθενται συστηματικά σε εξωτερικούς φορείς απλώς και μόνο διότι το κόστος είναι χαμηλότερο λόγω της χρησιμοποίησης προσωπικού με χαμηλότερες αποδοχές και λιγότερα προσόντα. Δεν είναι αυτός ο στόχος μας.
<P>
Κατά δεύτερο λόγο, εκτιμούμε ότι η νομική ευθύνη της Επιτροπής πρέπει να είναι πλήρης και άμεση. Υπάρχει στο σημείο αυτό ένα νομικό ζήτημα το οποίο μπορεί να μας διχάσει, δεν πιστεύω, όμως, ότι στο βάθος δεν συμφωνούμε πράγματι μεταξύ μας. Ομοίως - πρόκειται για ένα μη αμελητέο θέμα τεχνικής φύσεως στο οποίο η κ. Theato, πρόεδρος της Επιτροπής Ελέγχου του Προϋπολογισμού δίδει ιδιαίτερη σημασία - επιθυμούμε η απαλλαγή στους οργανισμούς αυτούς να δίδεται ταυτόχρονα με την απαλλαγή προς την Επιτροπή. Δεν θέλουμε να διαχωριστούν· δεν θέλουμε να δίδονται αναρίθμητες ξεχωριστές απαλλαγές· θέλουμε, με ενιαία ψηφοφορία, να αποφαινόμαστε για το θέμα της απαλλαγής, τόσο για τις επιχειρησιακές πιστώσεις όσο και για τις λειτουργικές πιστώσεις.
<P>
Πλησιάζω προς το τέλος: υπάρχουν λοιπόν δύο σημεία που μας διχάζουν ακόμη και που δημιουργούν προβλήματα στο εσωτερικό της επιτροπής.
<P>
Πρώτον, ο εισηγητής είχε ζητήσει - χωρίς να έχει μέχρις στιγμής επιτύχει τη συμφωνία της Επιτροπής Ελέγχου του Προϋπολογισμού - το 25% του προσωπικού των εκτελεστικών οργανισμών να προέρχεται από υπηρεσίες της Επιτροπής. Η Επιτροπή Ελέγχου του Προϋπολογισμού δεν συμφώνησε. Εξ ονόματος της Ομάδας μας, υποβάλαμε μια τροπολογία με στόχο να επαναφέρουμε το αίτημα αυτό, τροποποιημένο όμως και κατόπιν διαπραγμάτευσης με τις υπηρεσίες της Επιτροπής, διευκρινίζοντας ότι αυτό το 25% θα πρέπει να συμπληρωθεί μετά από κάποιο χρονικό διάστημα, στην προκειμένη περίπτωση μετά από δέκα οκτώ μήνες, έτσι ώστε να υπάρχει επαρκής χρόνος για να ομαλοποιηθεί πλήρως η λειτουργία των εν λόγω οργανισμών. Θα ήθελα να πείσω τους συναδέλφους μου της σοσιαλιστικής Ομάδας να υποστηρίξουν την πρόταση αυτή. Διατηρώ ακόμη ελπίδες ότι θα τα καταφέρω, προς το παρόν, όμως, δεν το έχω κατορθώσει.
<P>
Τέλος, το τελευταίο σημαντικό θέμα αφορά τη φύση των καταστατικών και των ειδικών συμβάσεων του προσωπικού. Εκφράζουμε την αντίθεσή μας στο σημείο αυτό, και ανησυχώ διότι, μετά από την ψηφοφορία στο πλαίσιο της Επιτροπής Ελέγχου του Προϋπολογισμού, κατατέθηκαν προτάσεις κανονισμών που με θορύβησαν. Ανησυχούμε διότι το προσωπικό θα υπάγεται σε μη ανανεώσιμο καθεστώς. Αν συμβεί αυτό, θα προσλαμβάνουμε προσωπικό με λιγότερα προσόντα, λιγότερη αφοσίωση, που δεν θα μπορεί να εξασφαλίσει τη συνέχεια της υπηρεσίας σε όλες τις περιπτώσεις, πράγμα που θα δημιουργεί κενά και θα έχει επιζήμιες συνέπειες για τους δικαιούχους των υπηρεσιών και τους αποδέκτες των προγραμμάτων.
<P>
Στο σημείο αυτό, κυρία Επίτροπε, σας ζητώ να αναλάβετε ρητή δέσμευση. Επιθυμούμε να υπάρχει συνέχεια της υπηρεσίας και να είναι δυνατή η ανανέωση των συμβάσεων του προσωπικού που απασχολείται στους εν λόγω οργανισμούς ανάλογα με τις ανάγκες και να μην διακόπτονται οι συμβάσεις τους με τυφλές και αυτόματες διαδικασίες κατά τη διάρκεια των προγραμμάτων. Αυτή είναι, κυρία Επίτροπε, η άποψη της επιτροπής μας.
<P>
Σταματώ εδώ. Τελειώνοντας θα ήθελα να πω ότι υποστηρίζουμε καταρχήν την πρότασή σας, αναμένοντας ταυτόχρονα από εσάς διευκρινίσεις στα σημεία που προανέφερα. Σας ευχαριστώ, κύριε Πρόεδρε, για την υπομονή σας. Ευχαριστώ επίσης τους συναδέλφους μου για την ένθερμη υποστήριξή τους.

<SPEAKER ID=307 LANGUAGE="DE" NAME="Theato">
Κύριε Πρόεδρε, κυρία Επίτροπε, αγαπητοί συνάδελφοι, η Επιτροπή λέει ότι ο διαρκώς αυξανόμενος όγκος των κοινοτικών προγραμμάτων και η εκτέλεσή τους δεν είναι δυνατό να αντιμετωπιστούν με το προβλεπόμενο από το οργανόγραμμα προσωπικό. Αυτό ευσταθεί, και συνεπάγεται για την Επιτροπή ότι πρέπει να εκχωρεί εξουσίες και να αποκεντρώνει. Στο παρελθόν, διάφορα μοντέλα αποδείχθηκαν ακατάλληλα ή αποτυχημένα. Ήταν αδιαφανή ως προς τον προϋπολογισμό, όπως οι μίνι προϋπολογισμοί, ή και πρόσφορα για απάτες, όπως τα ΓΤΒ, εξ ου και το Κοινοβούλιο απαίτησε την κατάργησή τους.
<P>
Τώρα η Επιτροπή υποβάλλει μία πρόταση κανονισμού για το καθεστώς των επονομαζομένων εκτελεστικών υπηρεσιών, την οποία εξέθεσε και ο εισηγητής κ. Bourlanges. Θα ήθελα να του ευχηθώ κάθε επιτυχία σε μία λεπτομερή αντιπαράθεση με την πρόταση αυτή.
<P>
Θα ήθελα να υπογραμμίσω ορισμένα ουσιώδη σημεία από την έκθεση αυτή. Η Επιτροπή πρέπει να υποβάλει μία σαφή διευκρίνιση των προς ανάθεση εξουσιών, αν είναι δημόσιου ή μη χαρακτήρα, και σε τι είδους εκτελεστική υπηρεσία θα εκχωρηθούν. Δυστυχώς δεν έχουμε ακόμη στη διάθεσή μας τη προεξαγγελθείσα γενική περιγραφή. Πρέπει ωστόσο να καταστεί σαφές ότι ανήκει στην Επιτροπή η ευθύνη για την τακτική και οικονομική εκτέλεση των ανατεθεισών εξουσιών, η οποία εξαρτάται από την απαλλαγή του Κοινοβουλίου, πράγμα που σημαίνει ότι δεν μπορεί να δώσει η ίδια την απαλλαγή για τις υπηρεσίες αυτές. Για το λόγο αυτό πρέπει να διαβιβάζονται αυθωρεί στο Κοινοβούλιο οι πληροφορίες και τα έγγραφα που απαιτεί.
<P>
Ομοίως, οι υπηρεσίες υπόκεινται στον έλεγχο του Ελεγκτικού Συνεδρίου, και, όπου απαιτείται, και της OLAF. Η Επιτροπή φέρει εξ άλλου την ευθύνη για τις εκτελεστικές υπηρεσίες, δεδομένου ότι δεν προβλέπονται ως αυθύπαρκτες οντότητες στη συνθήκη. Αξιολόγηση των υπηρεσιών ως προς την ομαλή εκτέλεση των εργασιών τους πρέπει να λάβει χώρα το αργότερο μετά τρία έτη. Εν τέλει προς τα έξω πρέπει να ανατίθενται μόνο ορισμένου χρόνου συμβάσεις. Το ανέφερε και ο κ. Bourlanges. Στον κανονισμό πλαίσιο δεν προβλέπεται παράταση των προθεσμιών. Φρονώ όμως, ότι θα έπρεπε να ρυθμιστεί αυτό το ζήτημα.
<P>
Εν πάση περιπτώσει σημαντικό είναι στις εκτελεστικές υπηρεσίες να διοριστούν κατά ποσοστό τουλάχιστον 25% υπάλληλοι της Επιτροπής, ώστε να εξασφαλισθεί ο εσωτερικός έλεγχος των διοικητικών δαπανών και ως εκ τούτου η ευθύνη της Επιτροπής.

<SPEAKER ID=308 NAME="Van Hulten">
 Επιτρέψτε μου, αρχικά, να χρησιμοποιήσω ένα μικρό μέρος του πολύτιμου χρόνου ομιλίας μου για να σας συγχαρώ για την εξαιρετική εργασία που πραγματοποιήσατε στην Επιτροπή Προϋπολογισμών όσον αφορά την οδηγία για τις εξαγορές. Παραβίασα τη κομματική πειθαρχία της αντιπροσωπείας μου για να σας υποστηρίξω, αλλά αυτό δεν επιτρέπεται να γίνει αντικείμενο εκμετάλλευσης.
<P>
Θα επιθυμούσα, επίσης, να συγχαρώ και τον εισηγητή για την έκθεση που εξετάζεται σήμερα. Έλαβε μία ιδιαίτερα εποικοδομητική στάση στην Επιτροπή Ελέγχου του Προϋπολογισμού και θα ήθελα να τους συγχαρώ και για τον εξαιρετικό τρόπο, με τον οποίο αυτός συνεργάστηκε με τον εισηγητή της Επιτροπής Προϋπολογισμών, μία εξαιρετική συνεργασία, η οποία πρέπει να συνεχιστεί.
<P>
Η Ομάδα μας υποστηρίζει θερμά την πρόταση της Ευρωπαϊκής Επιτροπής. Υποστηρίζουμε, επίσης, την έκθεση του κ. Bourlanges. Έχουμε την άποψη ότι η πρόταση της Επιτροπής αποτελεί ένα σημαντικό μέρος του προγράμματος μεταρρυθμίσεων, το οποίο επιβλήθηκε μετά το 1999.
<P>
Η πρόταση σκοπεύει να τοποθετήσει σε ένα σαφές ενιαίο πλαίσιο την υπεργολαβία συγκεκριμένων καθηκόντων και να θέσει τέρμα στο διοικητικό χάος των γραφείων τεχνικής βοήθειας.
<P>
Η Επιτροπή Ελέγχου του Προϋπολογισμού ενίσχυσε μία σειρά από σημεία στην πρόταση της Ευρωπαϊκής Επιτροπής. Η κ. Theato αναφέρθηκε ήδη σε αυτό.
<P>
Πρώτον, ο καθορισμός της έδρας των εκτελεστικών οργανισμών. Τώρα στο κείμενο γίνεται αναφορά στο άνοιγμα υποκαταστημάτων για τους οργανισμούς. Σύμφωνα με την τροπολογία μας, αυτή η αναφορά ενισχύεται. Δεν μπορεί παρά να ενισχυθεί. Ο κ. Mulder υπέβαλε μία καλή τροπολογία και θα επιθυμούσα, κύριε Bourlanges, να εξετάσετε το ενδεχόμενο να αποδεχθείτε την τροπολογία του κ. Mulder ως συμπληρωματική της τροπολογίας σας, έτσι ώστε να μην χρειαστεί να επιλέξετε ανάμεσα στις δύο.
<P>
Δεύτερον, οι διατάξεις για το χρηματοοικονομικό λογιστικό έλεγχο και τον έλεγχο ενισχύθηκαν. Συμπεριλήφθηκε η υποχρέωση για τη σύνταξη ετησίως μιας έκθεσης. Θεωρώ ότι αυτή είναι μία σημαντική βελτίωση.
<P>
Τρίτον, συνηγορούμε υπέρ ενός χρηματοοικονομικού νομικού κανονισμού για όλους τους εκτελεστικούς οργανισμούς και όχι ενός χρηματοοικονομικού κανονισμού ανά οργανισμό. Διαφορετικά, φοβόμαστε ότι μία δεδομένη στιγμή θα χάσουμε το δάσος, εξαιτίας των δέντρων.
<P>
Τέλος, θεωρούμε ότι η OLAF πρέπει να έχει τις ίδιες αρμοδιότητες έναντι των οργανισμών, όπως έναντι της Ευρωπαϊκής Επιτροπής.
<P>
Σε μία σειρά από σημεία, οι απόψεις μας διαφέρουν από εκείνες του εισηγητή. Πρώτον, θεωρούμε τον ορισμό του για την υπεργολαβία ιδιαίτερα περιοριστικό. Επιθυμεί να περιορίσει την υπεργολαβία στα προσωρινά καθήκοντα και στα καθήκοντα με τεχνικό χαρακτήρα. Στην πραγματικότητα, συχνά πρόκειται για αυτό, αλλά θεωρούμε ότι ο ορισμός είναι ιδιαίτερα περιοριστικός. Μία δυναμική Επιτροπή έχει ανάγκη από ευκαμψία. Το ερώτημα είναι: τι είναι περισσότερο αποτελεσματικό, τι λειτουργεί με τη μεγαλύτερη εξοικονόμηση δαπανών; Αυτό το ερώτημα πρέπει να έχει κεντρική θέση και εμείς δεν πρέπει τώρα ως Ευρωπαϊκό Κοινοβούλιο να το απαντήσουμε οριστικά. Και δεύτερον, και ήδη αυτό αναφέρθηκε, προτείνεται από τον κ. Bourlanges να οριστεί ένα ελάχιστο ποσοστό συνόλου υπαλλήλων της Επιτροπής, οι οποίοι πρέπει να δραστηριοποιούνται σε αυτούς τους οργανισμούς.
<P>
Βεβαίως, πρόκειται ένα ποσοστό υπαλλήλων της Επιτροπής να πρέπει να δραστηριοποιείται σε τέτοιους οργανισμούς, αλλά δεν μας είναι κατανοητό γιατί πρέπει να οριστεί ένα ποσοστό σχετικά. Αυτό μπορεί να διαφέρει ανά οργανισμό ανάλογα με τη φύση του οργανισμού και από τα καθήκοντά του.
<P>
Ο κ. Bourlanges είπε στην Επιτροπή: είναι οι σοσιαλιστές υπέρ των δικαιωμάτων των εργαζομένων; Εγώ θα του απαντήσω: είναι το ΕΛΚ υπέρ της κατάργησης των υπερβολικών κανόνων και της ελευθερίας;
<P>
Τέλος, θα ήθελα να ζητήσω τη γνώμη της Επιτροπής για την τροπολογία του κ. Ellis στην έκθεση αυτή.

<SPEAKER ID=309 NAME="Mulder">
 - (NL) Κύριε Πρόεδρε, θα ήθελα αρχικά να συγχαρώ τον κ. Bourlanges.
<P>
Βασικά, η πρόταση που τώρα συζητούμε κατέστη αναπόφευκτη μετά από τα συμβάντα μιας σειράς ετών. Είναι αναγκαίο να υποβάλουμε τα καθήκοντα των εκτελεστικών οργανισμών σε κανόνες, έτσι ώστε να προλάβουμε τις καταχρήσεις αυτών των ετών.
<P>
Τι πρέπει να κάνουν ακριβώς αυτοί οι οργανισμοί; Είμαστε απολύτως σύμφωνοι με τον κ. Bourlanges ότι πρέπει να επέλθουν περαιτέρω ρυθμίσεις. Ένα πράγμα είναι βέβαιο, αυτοί οι οργανισμοί πρέπει να εκτελούν συγκεκριμένα διοικητικά καθήκοντα για περιορισμένα χρονικά διαστήματα.
<P>
Ποια είναι τα βασικά σημεία για την Ομάδα των Φιλελευθέρων;
<P>
Πρώτον: η Επιτροπή παραμένει πάντοτε υπεύθυνη για αυτό που συμβαίνει. Δεν είναι δυνατόν συγκεκριμένα καθήκοντα να δίδονται μεροληπτικά σε έναν άλλο εκτελεστικό οργανισμό.
<P>
Δεύτερον: το ποσοστό του συνόλου των υπαλλήλων, το οποίο υπηρετεί σε έναν οργανισμό πρέπει να ορίζεται ανάλογα με την περίπτωση. Είμαστε εναντίον του ορισμού ενός ποσοστού, αυτή τη στιγμή δεν μπορούμε να το ορίσουμε. Αυτό θα εξαρτηθεί σαφώς από τα καθήκοντα του οργανισμού.
<P>
Η απαλλαγή των οργανισμών. Η πρόταση, σύμφωνα με την οποία το Κοινοβούλιο πρέπει να ασχολείται ξεχωριστά με την απαλλαγή κάθε οργανισμού μας φαίνεται αβάσιμη. Εάν η Επιτροπή είναι υπεύθυνη και το Κοινοβούλιο χορηγεί απαλλαγή στην Επιτροπή, τότε έμμεσα αυτή η απαλλαγή χορηγείται και στους οργανισμούς. Αυτή είναι η καταρχήν θέση μας. Για το υπόλοιπο των προτάσεων μπορούμε, σε γενικές γραμμές, να συμφωνήσουμε με τις τροπολογίες του εισηγητή.

<SPEAKER ID=310 LANGUAGE="DE" NAME="Schreyer">
Κύριε Πρόεδρε, κυρίες και κύριοι βουλευταί, το Ευρωπαϊκό Κοινοβούλιο διαδραμάτισε σημαντικό ρόλο κατά τη γενική συζήτηση για τη διοικητική μεταρρύθμιση της Επιτροπής. Επίσης, κατά το ζήτημα της εξωτερικής ανάθεσης, κεντρικό ρόλο διαδραμάτισαν η Επιτροπή Προϋπολογισμών και η Επιτροπή Ελέγχου του Προϋπολογισμού. Ιδιαιτέρως ο εισηγητής κ. Bourlanges έδωσε το εναρκτήριο λάκτισμα για την υποβληθείσα πρόταση κανονισμού.
<P>
Θα πρέπει να εκφράσω τις ευχαριστίες μου για τη διαρκή συνεργασία κατά την επεξεργασία της προτάσεως και της ίδιας της εκθέσεως. Ο κ. Bourlanges με εντυπωσίασε, οφείλω να ομολογήσω, όταν, το Νοέμβριο του έτους 1999 υπέβαλε το opus magnum του για την εξωτερική ανάθεση. Είναι βέβαια γενικά πολύ δύσκολο να παραχθεί καλό λογοτεχνικό κείμενο. Μερικοί μάλιστα θα έλεγαν ότι είναι απολύτως αδύνατο να συντάξει κανείς ένα λογοτεχνικό έργο για την εξωτερική ανάθεση. Αλλά εσείς όντως επιτύχατε, με αυτή την πρώτη έκθεση για την εξωτερική ανάθεση, να υποβάλετε έργο υψηλής λογοτεχνικής αξίας. Σας συγχαίρω ειλικρινά!
<P>
Είναι όντως ανεγνωρισμένο ότι η Επιτροπή πρέπει εν γένει να εστιαστεί περισσότερο στα βασικά της καθήκοντα. Αυτό είναι το γενικό πλαίσιο λόγω του οποίου συζητείται το θέμα της εξωτερικής ανάθεσης, ειδικότερα με το ερώτημα "ποια καθήκοντα μπορούν να διεκπεραιωθούν με μορφή άλλη από την τωρινή, εντός των δομών της Επιτροπής;"
<P>
Η αντίληψη αυτή της εξωτερικής ανάθεσης προβλέπει τρεις μεθόδους και διαδικασίες, ειδικότερα αφενός μεν εξωτερική ανάθεση με τη μορφή της εκχωρήσεως καθηκόντων σε εκτελεστικούς οργανισμούς, αφετέρου δε με τη μορφή της εκχώρησης σε εθνικές υπηρεσίες, δηλαδή αποκέντρωση, και εκχώρηση καθηκόντων σε τρίτους μέσω συμβάσεως.
<P>
Με τον κανονισμό πλαίσιο για τους εκτελεστικούς οργανισμούς ορίζεται μία καινοφανής μορφή κοινοτικού φορέα, ο οποίος δραστηριοποιείται στην υπηρεσία της Επιτροπής και έχει ως αποστολή να αναλαμβάνει, κατόπιν εντολής της Επιτροπής, κοινοτικά προγράμματα και να τα εκτελεί, συμπεριλαμβανομένης και της εκτέλεσης των σχετικών κονδυλίων του προϋπολογισμού. Ο κανονισμός ορίζει ως εκ τούτου το πλαίσιο για τη σύσταση των εκτελεστικών οργανισμών τους οποίους θα θεσπίσει, αναλόγως των αναγκών, η Επιτροπή.
<P>
Θα ήθελα εν προκειμένω να υπογραμμίσω για μία ακόμη φορά τα σημαντικότερα σημεία: ένας εκτελεστικός οργανισμός είναι ένα όργανο στα χέρια και υπό τον έλεγχο της Επιτροπής. Αυτό καθιστά εξάλλου σαφές ότι είναι λάθος να εξισώνεται η εξωτερική ανάθεση με την ιδιωτικοποίηση, πράγμα που αναφέρεται συχνά στη συζήτηση, και μάλιστα με τους ίδιους τους υπαλλήλους. Κύριε Bourlanges, είπατε σαφέστατα, ότι κάτι τέτοιο δεν συμβαίνει. Αυτό σημαίνει ότι παραμένει άνευ περιορισμών η ευθύνη της Επιτροπής για την εκτέλεση του δημοσιονομικού σχεδίου όπως προκύπτει από το άρθρο 274 της Συνθήκης ΕΚ. Πρόκειται για ένα σημείο το οποίο θίξατε και εσείς, κυρία Theato, και η Επιτροπή Ελέγχου του Προϋπολογισμού.
<P>
Ο εκτελεστικός οργανισμός θα θεσπίζεται από την Επιτροπή. Τα διευθυντικά όργανά του θα διορίζονται από την Επιτροπή. Η Επιτροπή θα ασκεί τον έλεγχο των υπηρεσιακών μονάδων του οργανισμού. Τα λειτουργικά μοντέλα που διαχειρίζεται ο οργανισμός παραμένουν στον κοινό δημοσιονομικό σχεδιασμό της Ευρωπαϊκής Ένωσης και υπάγονται στη διαχείριση του οργανισμού, υπό την ιδιότητά του ως πληρεξουσίου εντολοδόχου της Επιτροπής.
<P>
Διασφαλίζονται οι εξουσίες της αρμόδιας επί του προϋπολογισμού αρχής, η οποία εγκρίνει τη χορήγηση των διοικητικών δαπανών του οργανισμού. Το οργανόγραμμα του οργανισμού θα υποβληθεί στην αρμόδια επί του προϋπολογισμού αρχή στο πλαίσιο της δημοσιονομικής διαδικασίας.
<P>
Δεν μπορούμε να δεχθούμε την πρόταση συγκεκριμένο ποσοστό του προσωπικού του οργανισμού να είναι υπάλληλοι της Επιτροπής. Αλλά θα ήθελα να επισημάνω, όσον αφορά το χρόνο εκτέλεσης των συμβάσεων, ότι το να θεσπιστούν εκτελεστικοί οργανισμοί έχει νόημα μόνο για έργο όχι ενιαύσιο, αλλά πιο μακροπρόθεσμο. Αυτό σημαίνει λοιπόν ότι οι συμβάσεις για το προσωπικό επαφής έχουν αντίστοιχα μεγαλύτερη διάρκεια. Θα ήθελα να προσθέσω ότι την απαλλαγή για τις διοικητικές και λειτουργικές δαπάνες του εκτελεστικού οργανισμού χορηγεί το Ευρωπαϊκό Κοινοβούλιο.
<P>
Για να συνοψίσω, η Επιτροπή μπορεί να δεχθεί τις εξής τροπολογίες: 1, 2, 4, 6, 8, 9, 12 εν μέρει, από την τροπολογία 16 τις παραγράφους 1 και 2 εν μέρει και τις τροπολογίες 17 και 21 εν μέρει.
<P>
Θα ήθελα να ευχαριστήσω την Επιτροπή Προϋπολογισμών και την Επιτροπή Ελέγχου του Προϋπολογισμού για την κριτική εξέταση της πρότασής μας. Με τη συνδρομή σας θα βελτιωθεί η ισορροπία της προτάσεώς μας και θα πλησιάσουμε ακόμη περισσότερο στο στόχο της βελτίωσης της αποτελεσματικότητας της διοίκησης.

<SPEAKER ID=311 LANGUAGE="FR" NAME="Bourlanges">
Κύριε Πρόεδρε, θέλω να πω μόνο το εξής. Θα ήθελα μια διευκρίνιση από την κ. Επίτροπο σχετικά με το τρίτο μέρος της τροπολογίας 25, δηλαδή σχετικά με το σημείο που αφορά την ανανέωση των συμβάσεων.
<P>
Έχω συζητήσει με τις υπηρεσίες σας και περίμενα από εσάς μια συγκεκριμένη δέσμευση, κάτι που δεν έγινε. Για εμάς, το σημείο αυτό είναι ζωτικής σημασίας. Εάν δεν έχουμε μέχρι αύριο τη σαφή δέσμευσή σας όσον αφορά το σημείο αυτό, θα λάβω τα αναγκαία μέτρα και θα ζητήσω από το Σώμα να αναβάλει την ψηφοφορία. Ήμουν απολύτως σαφής με τις υπηρεσίες σας. Επιθυμία μας είναι να μπορούν να ανανεώνονται οι συμβάσεις του προσωπικού που θα εργάζεται στους εν λόγω οργανισμούς. Ασφαλώς, η ανανέωση δεν πρέπει να είναι υποχρεωτική, είναι, όμως, ένα ζήτημα στο οποίο επιμένω πολύ από τη στιγμή που έλαβα γνώση της πρότασης κανονισμού που υποβλήθηκε στην Επιτροπή Νομικών Θεμάτων. Ειρήσθω εν παρόδω, η υποβολή της εν λόγω πρότασης δεν γνωστοποιήθηκε, για λόγους τους οποίους δεν γνωρίζω, στην Επιτροπή Ελέγχου του Προϋπολογισμού, ούτε καν στην Επιτροπή Προϋπολογισμών.
<P>
Ήμουν λοιπόν απολύτως σαφής με τους υπεύθυνους και περίμενα από την Επιτροπή απόψε μια δέσμευση, κάτι που δεν έγινε. Θέλω να πιστεύω ότι αυτό οφείλεται σε λάθος συνεννόηση. Μπορείτε να το σκεφθείτε μέχρι αύριο, περιμένω, όμως, από εσάς να αναλάβετε τη σχετική δέσμευση πριν από την ψηφοφορία.

<SPEAKER ID=312 LANGUAGE="DE" NAME="Schreyer">
Για την τροπολογία 25, κύριε βουλευτά, η Επιτροπή δέχεται το πρώτο τμήμα και απορρίπτει το δεύτερο. Στο τρίτο τμήμα δέχομαι την πρότασή σας, να το διευκρινίσουμε ως αύριο.

<SPEAKER ID=313 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=11>
Ασφάλεια στις εξορυκτικές δραστηριότητες
<SPEAKER ID=314 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0214/2001) του κ. Sjφstedt, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την ανακοίνωση της Επιτροπής για την ασφαλή άσκηση των δραστηριοτήτων εξόρυξης μεταλλευμάτων: συνοδευτικά μέτρα παρακολούθησης πρόσφατων ατυχημάτων σε μονάδες εξόρυξης
<P>
(COM(2000) 664 - C5-0013/2001 - 2001/2005(COS)).

<SPEAKER ID=315 LANGUAGE="SV" NAME="Sjφstedt">
. (SV) Κύριε Πρόεδρε, η αιτία για την εκπόνηση αυτής της έκθεσης και για την ανακοίνωση της Επιτροπής, την οποία η έκθεση εξετάζει, είναι η πληθώρα πολύ σοβαρών ατυχημάτων τα οποία συνέβησαν στην εξορυκτική βιομηχανία κατά τα τελευταία χρόνια. Το 1998 κατέρρευσε φράγμα ορυχείου στην Ισπανία με τεράστιες οικολογικές συνέπειες. Ανάλογο ατύχημα συνέβη στη Ρουμανία το 2000. Και τα δύο αυτά ατυχήματα είχαν διεθνείς περιβαλλοντικές συνέπειες. Κατά τα τελευταία χρόνια συνέβησαν ανάλογα, αν και με λιγότερο ευρείες συνέπειες, ατυχήματα με φράγματα ορυχείων τα οποία κατέρρευσαν, π.χ. στη Βόρεια Σουηδία και την Ουαλία.
<P>
Για τον λόγο αυτό η ΕΕ αναθεωρεί τη νομοθεσία της σχετικά με αυτό τον τύπο εξορυκτικών δραστηριοτήτων. Συγχρόνως υπάρχουν πάρα πολύ μεγάλες ποσότητες αποβλήτων από εξορυκτικές δραστηριότητες τα οποία βρίσκονται αποθηκευμένα σε διάφορα σημεία και εκλύουν βαρέα μέταλλα και άλλες τοξικές ουσίες στο περιβάλλον. Σε μεγάλο βαθμό κανείς δεν γνωρίζει το περιεχόμενο αυτών των αποβλήτων και το μέγεθος του προβλήματος. Τα απόβλητα από εξορυκτικές δραστηριότητες αποτελούν έτσι ένα από τα μεγαλύτερα περιβαλλοντικά μας προβλήματα. Αλλο ένα μεγάλο περιβαλλοντικό πρόβλημα αποτελεί εξάλλου η ασφάλεια στις εξορυκτικές δραστηριότητες.
<P>
Στην πρότασή της η Επιτροπή παρουσιάζει τις ιδέες της σχετικά με το πώς μπορεί να βελτιωθεί η νομοθεσία της ΕΕ στον τομέα αυτό. Στην έκθεση καταλήγουμε στο συμπέρασμα ότι η γενική κατεύθυνση της πρότασης της Επιτροπής είναι καλή. Ωστόσο αναφέρουμε διάφορες απόψεις σχετικά με το τι θα μπορούσε να περιλαμβάνει η πρόταση αυτή πιο συγκεκριμένα και τι θα θέλαμε να προτείνει η Επιτροπή. Υπογραμμίζουμε ότι την ευθύνη σε περιπτώσεις ατυχημάτων θα πρέπει να φέρουν αποκλειστικά οι επιχειρήσεις και όσον αφορά τις επιπτώσεις στο περιβάλλον και ότι η εξορυκτική βιομηχανία θα πρέπει να περιληφθεί στην οδηγία περί ευθύνης που πρόκειται να εκπονηθεί. Θέλουμε να πραγματοποιηθούν περισσότερες έρευνες στον τομέα αυτό. Σήμερα παρουσιάζονται σημαντικές ελλείψεις στον τομέα της έρευνας για την αντιμετώπιση των αποβλήτων από τις εξορυκτικές δραστηριότητες. Για τον λόγο αυτό ζητούμε να αναπτυχθούν οι τεχνολογίες που υπάρχουν ήδη σήμερα σε διάφορες χώρες. Ζητούμε επίσης να αναθεωρήσει η ΕΕ την χρηματοδότηση που προσφέρει σε διάφορα σχέδια στον τομέα αυτό.
<P>
Κατόπιν, όσον αφορά τις κύριες προτάσεις, προτείνουμε στην έκθεσή μου να καλύπτουν αυτές και τις υποψήφιες χώρες. Η παρουσίαση της κατάστασης προϋποθέτει να εξεταστούν τα παλαιά απόβλητα από εξορυκτικές δραστηριότητες για να διαπιστωθεί σε ποιες περιπτώσεις προκαλούν σοβαρά περιβαλλοντικά προβλήματα. Γνωρίζουμε ότι η κατάσταση είναι ίσως σοβαρότερη σε πολλές υποψήφιες χώρες από ό,τι στα σημερινά κράτη μέλη.
<P>
Υπογραμμίζουμε επίσης ότι ζητούμε να αναπτυχθεί μία κοινή μέθοδος, έτσι ώστε τα αποτελέσματα που επιτυγχάνονται σε διάφορους τομείς να είναι συγκρίσιμα. Πιστεύουμε ότι σε περιπτώσεις που διαπιστώνουμε ότι υπάρχουν σημαντικά προβλήματα θα πρέπει να μπορούμε να παρακολουθούμε την αντιμετώπισή τους με συγκεκριμένα προγράμματα δράσης.
<P>
Η σημαντικότερη από τις προτάσεις της Επιτροπής είναι αυτή που αφορά μία νέα οδηγία πλαίσιο για την αντιμετώπιση των αποβλήτων από εξορυκτικές δραστηριότητες. Ως εισηγητής θεωρώ, όπως και η Επιτροπή Περιβάλλοντος, ότι είναι σωστή αυτή η προσέγγιση. Χρειαζόμαστε μία ξεχωριστή οδηγία, καθώς ούτε η οδηγία για τα απόβλητα ούτε η οδηγία για τους χώρους διάθεσης αποβλήτων προσφέρονται ιδιαίτερα για την αντιμετώπιση αποβλήτων από εξορυκτικές δραστηριότητες. Υπογραμμίζουμε επίσης ότι η οδηγία αυτή θα πρέπει να καλύπτει τόσο τα παλαιά απόβλητα όσο και αυτά που παράγονται σήμερα.
<P>
Η οδηγία αυτή θα πρέπει να περιλαμβάνει επίσης μία διάταξη η οποία να υποχρεώνει τα κράτη μέλη να υιοθετήσουν νομοθεσία για την αποκατάσταση των εγκαταστάσεων που χρησιμοποιήθηκαν για εξορυκτικές δραστηριότητες. Υπάρχει σήμερα τέτοια νομοθεσία σε αρκετά κράτη μέλη, όχι όμως σε όλα, κυρίως όχι στις υποψήφιες χώρες. Θέλουμε να υπάρχουν συγκεκριμένες διατάξεις για την ασφάλεια των φραγμάτων, ζήτημα που αποδεικνύεται σημαντικό σε περιπτώσεις τέτοιων ατυχημάτων. Εξάλλου, θέλουμε να επιβληθεί ρητή απαγόρευση κατά της μεθόδου που εφαρμόστηκε στη Ρουμανία, στο Baia Mare, όπου χρησιμοποιήθηκε κυανίδιο σε ανοικτά φράγματα για την εξόρυξη μεταλλευμάτων. Πρόκειται για μία εξαιρετικά επικίνδυνη μέθοδο η οποία μπορεί να προκαλέσει σοβαρές καταστροφές στο περιβάλλον εφόσον σπάσει ένα φράγμα, όπως συνέβη στη Ρουμανία.
<P>
Μία τρίτη πρόταση είναι να αναθεωρηθεί η λεγόμενη οδηγία Seveso II. Χρειάζεται να διευρυνθεί το πεδίο εφαρμογής της οδηγίας προκειμένου να περιλαμβάνει και διατάξεις για τα σχέδια έκτακτης ανάγκης και για πληροφορίες περί των εξορυκτικών δραστηριοτήτων. Για το ζήτημα αυτό έχει υποβληθεί η μόνη τροπολογία στην έκθεση, η οποία προέρχεται από τη συντηρητική Ομάδα ΕΛΚ-ΕΔ. Στην τροπολογία προτείνεται να περιοριστούν οι υποχρεώσεις που περιλαμβάνει η οδηγία Seveso II και να καλύπτουν αποκλειστικά τις εξορυκτικές δραστηριότητες για την εξόρυξη μεταλλευμάτων. Θεωρώ πρόωρο να κάνουμε μία τέτοια διάκριση πριν καν υποβληθεί η πρόταση της Επιτροπής. Δεν είναι χρήσιμο να κάνουμε έναν τέτοιο περιορισμό τη στιγμή αυτή, αντίθετα θα πρέπει να είμαστε ανοικτοί προκειμένου να καλύπτεται κάθε τύπος εξορυκτικών δραστηριοτήτων από αυτή την οδηγία.
<P>
Όταν συζητήσαμε αυτό το ζήτημα στην επιτροπή, επικράτησε ευρεία ομοφωνία. Θέλω να ευχαριστήσω τους συναδέλφους για τις απόψεις τους και για την υποστήριξη που μου παρείσχαν. Είχαμε επίσης πολύ καλή συνεργασία με την Επιτροπή και προσβλέπω με ενδιαφέρον στην πρώτη πρόταση που μας υποσχέθηκε ότι θα υποβάλει, κυρίως αυτή για την αναθεώρηση της οδηγίας Seveso II. Ελπίζουμε να μας ακούσει με προσοχή η Επιτροπή όσον αφορά τις κατευθύνσεις που θέλουμε να ακολουθήσει η πρόταση που θα υποβάλει. Σας ευχαριστώ για την καλή συνεργασία.

<SPEAKER ID=316 LANGUAGE="DE" NAME="Flemming">
Κύριε Πρόεδρε, κυρία Επίτροπε, θα ήθελα καταρχάς να ευχαριστήσω θερμά και να ευχηθώ κάθε επιτυχία στον εισηγητή για την έκθεσή του. Ανέλαβε να επεξεργασθεί ένα πραγματικά τραχύ θέμα. Η Ομάδα μου θα υπερψηφίσει με χαρά την έκθεση.
<P>
Επιτρέψτε μου όμως, αγαπητέ κύριε Sjφstedt, επειδή ακριβώς θα υπερψηφίσουμε, φυσικά, την έκθεσή σας, να εκφράσω μία κάποια αμηχανία που μου έχουν μεταφέρει οι θιγόμενοι. Οι θιγόμενοι φρονούν ότι γίνονται δηλώσεις, οι οποίες δεν ευσταθούν. Λόγω των δύο γνωστών καταστροφών στα ορυχεία προβάλλονται ολόκληρος ο τομέας των ορυχείων και οι ισχύουσες ρυθμίσεις υπό ένα πρίσμα, το οποίο δεν αντιστοιχεί καθόλου στην πραγματικότητα.
<P>
Μου ανεφέρθη η αιτιολογική σκέψη Α, ότι τα ατυχήματα στα ορυχεία έφεραν στο φως της ημέρας τις ανεπάρκειες των διατάξεων και των όρων εποπτείας που ισχύουν στα τωρινά και τα μελλοντικά κράτη μέλη της ΕΕ. Αυτή η τόσο γενική διατύπωση δεν ευσταθεί. Ευσταθεί το ότι εντός της ΕΕ και φυσικά και στα υποψήφια προς ένταξη κράτη ισχύουν προϋποθέσεις διαφορετικής αυστηρότητας. Το πρόβλημα όμως δεν έγκειται στους νόμους, αλλά στην εφαρμογή των νόμων αυτών σε συγκεκριμένα κράτη, όπως επί παραδείγματι στη Ρουμανία.
<P>
Για την αιτιολογική σκέψη Δ, η ανεπαρκής διαχείριση των εξορυκτικών δραστηριοτήτων και της διάθεσης των αποβλήτων της εξόρυξης, αποτελούν παγκόσμιο πρόβλημα. Ούτε αυτή η δήλωση, όπως σημειώνουν οι ενδιαφερόμενοι, οι οποίοι θεωρούν ότι θίγονται, δεν ευσταθεί όπως έχει, διότι οι περισσότερες μικρομεσαίες επιχειρήσεις δεν δραστηριοποιούνται σε παγκόσμιο επίπεδο. Πολλές μεγάλες επιχειρήσεις, που δρουν σε παγκόσμιο επίπεδο, μέλλον είναι σκαπανείς των αυστηρών προτύπων ασφαλείας και περιβαλλοντικής προστασίας. Σε παγκόσμιο επίπεδο υφίσταται, επί παραδείγματι, πρόβλημα στον τομέα της εξόρυξης χρυσού, με τις μικρές, αδύναμες οικονομικά επιχειρήσεις, οι οποίες δεν είναι σε θέση να ικανοποιήσουν πλήρως τις προδιαγραφές για το περιβάλλον.
<P>
Υπάρχουν όμως και πράγματα τα οποία χαιρετίζουμε ρητά, επί παραδείγματι στο σημείο 8, τελευταία φράση: "το Κοινοβούλιο πιστεύει επί πλέον ότι η οδηγία περί χώρων υγειονομικής ταφής αποβλήτων δεν αποτελεί το πλέον ενδεδειγμένο πλαίσιο για την κανονιστική ρύθμιση των απορριμμάτων από μονάδες εξόρυξης και, ως εκ τούτου, καλεί την Επιτροπή να υποβάλει πρόταση για θέσπιση ειδικής οδηγίας σχετικά με τα απόβλητα εγκαταστάσεων εξόρυξης μεταλλευμάτων" . Αυτό δεν μπορούμε παρά να το καλωσορίσουμε και να το υπογραμμίσουμε. Η ευρωπαϊκή εξορυκτική βιομηχανία έχει πλήρη συνείδηση, πιστεύω, των ευθυνών της και ως εκ τούτου ζητεί μία ιδιαίτερη οδηγία για τα απόβλητα της εξορυκτικής βιομηχανίας. Θα πρέπει στη συνέχεια να βρεθούν κατάλληλες ρυθμίσεις για τα απόβλητα και να προβλεφθούν περιβαλλοντικά πρότυπα και τεχνικές προδιαγραφές. Όλοι, νομίζω, γνωρίζουμε ότι η οδηγία περί χώρων υγειονομικής ταφής δεν μπορεί να εφαρμοστεί λόγω του ιδιαίτερου χαρακτήρα της εξορυκτικής βιομηχανίας και δεν θα οδηγούσε σε καμία βελτίωση της οικολογικής και οικονομικής καταστάσεως των εξορυκτικών επιχειρήσεων.
<P>
Έλαβα το θάρρος, αξιότιμε κύριε εισηγητά, να καταθέσω τροπολογία για το σημείο 9. Πρόκειται για τη διεύρυνση του πεδίου της οδηγίας Seveso 2, ώστε να καλύψει και κινδύνους που προκύπτουν από τη δραστηριότητα αποθήκευσης και επεξεργασίας σιδηρομεταλλεύματος. Ελπίζω να μπορέσετε να εγκρίνετε αυτήν την τροπολογία και εύχομαι για μία ακόμη φορά καλή επιτυχία για την έκθεσή σας!
<P>
(Χειροκροτήματα)

<SPEAKER ID=317 NAME="Bowe">
Εξ ονόματος της Ομάδας μου, χαιρετίζω την έκθεση της Επιτροπής και την έκθεση του εισηγητή. Τα γεγονότα στην Ισπανία και την Ουγγαρία, τα οποία επέσπευσαν τη μελέτη και την επακόλουθη υποβολή της έκθεσης, μας έκαναν να αντιληφθούμε τα προβλήματα που θέτουν τα ορυχεία και οι εγκαταστάσεις εξόρυξης, τόσο οι παλαιές όσο και οι καινούργιες.
<P>
Τα δυνητικά προβλήματα - ειδικότερα τα προβλήματα ρύπανσης των υδάτων - είναι διασυνοριακά προβλήματα και επομένως χρήζουν νομοθεσίας σε ευρωπαϊκό επίπεδο. Αφού μελέτησα την υφιστάμενη νομοθεσία, είτε σχετικά με την οδηγία ΟΠΕΡ, με τους χώρους υγειονομικής ταφής απορριμμάτων ή με την οδηγία Seveso - και σε κάθε περίπτωση υπήρξα εισηγητής σε διαφορετικά στάδια εξέλιξης της εν λόγω νομοθεσίας, είναι σαφές ότι κανένα από αυτά τα νομοθέτημα δεν μπορεί να παράσχει ικανοποιητική λύση για το εύρος των προβλημάτων που δημιουργούν οι εγκαταστάσεις εξόρυξης. Συνεπώς, θα συμφωνήσω με τον εισηγητή ότι απαιτείται ένα νέο νομοθέτημα - ένα είδος νέας πρωτοβουλίας - για τη ρύθμιση του εξορυκτικού κλάδου ειδικότερα.
<P>
Θα ήθελα να αναφέρω στον εισηγητή δύο σημεία. Πρώτον, δεν είναι απαραίτητο να παροπλιστούν τα παλαιά ορυχεία. Πολλά παλαιά ορυχεία χρησιμοποιούνται κυριολεκτικά επί αιώνες και έχουν αναπτυχθεί κατά τέτοιο τρόπο ώστε να αποτελούν σήμερα χώρους επιστημονικού ενδιαφέροντος και να περιέχουν ιδιαίτερα είδη χλωρίδας και πανίδας. Θα παρακαλούσα να εξετάσουμε το ενδεχόμενο της διατήρησης αυτών των χώρων και της χρησιμοποίησής τους κατ' αυτόν τον τρόπο, αντί να τα εξαφανίσουμε απλά από προσώπου γης με πολύ μεγάλο κόστος.
<P>
Δεύτερον, θα ήθελα να πω ότι είναι πολύ δύσκολη η κατάταξη των αποβλήτων των ορυχείων ως αποβλήτων, όταν λάβει κανείς υπόψη ότι μεγάλες ποσότητες αυτών είναι απλά κονιορτοποιημένοι λίθοι και μοιάζουν πολύ με προϊόντα που θα έβρισκε κανείς σε οποιοδήποτε λατομείο της Ένωσης. Συνεπώς, θα έλεγα ότι πρέπει να εξετάσουμε πιο συγκεκριμένα τα επεξεργασμένα απόβλητα των ορυχείων τα οποία συχνά περιέχουν υψηλά επίπεδα τοξικών χημικών ουσιών. Αυτά πράγματι απαιτούν ρύθμιση.
<P>
Θα έλεγα ότι η τροπολογία της Ομάδας του ΕΛΚ δεν βοηθά ιδιαίτερα, διότι επιχειρεί να περιορίσει το πεδίο εφαρμογής της εν λόγω οδηγίας στην εξόρυξη μεταλλευμάτων. Από την προσωπική μου εμπειρία, οι πρώτες δεξαμενές υποδοχής απορριμμάτων που είδα ποτέ ήταν στο Derbyshire στη βόρεια Αγγλία, και ήταν αποτέλεσμα της εξόρυξης φθορίτη, που δεν είναι μέταλλο, όπως θα σας πει ο οποιοσδήποτε καθηγητής χημείας. Ωστόσο, παρουσιάζουν τα ίδια ακριβώς προβλήματα με τις δεξαμενές υποδοχής αποβλήτων που προέρχονται από δραστηριότητες εξόρυξης.
<P>
Συνιστώ να ψηφίσουμε υπέρ στην αυριανή ψηφοφορία και ελπίζω η Επιτροπή να αναλάβει γρήγορα δράση για την εφαρμογή των συστάσεων.

<SPEAKER ID=318 NAME="McKenna">
Θα ήθελα να πω ότι η Ομάδα μας υποστηρίζει σθεναρά αυτήν την έκθεση. Πιστεύουμε ότι είναι εξαιρετική. Οι επιδόσεις του εξορυκτικού κλάδου πόρρω απέχουν της τελειότητας - όχι μόνο στην Ευρώπη, αλλά και στην ανατολική Ευρώπη και αλλού. Ένα από τα πολύ σημαντικά σημεία της έκθεσης είναι η ανάγκη μιας μελλοντικής οδηγίας σχετικά με τα απόβλητα των ορυχείων. Θα πρέπει να καλύπτει τόσο τα λειτουργούντα όσο και τα εγκαταλελειμμένα ορυχεία, καθώς και τη διάθεση, και να περιέχει διατάξεις σχετικά με προγράμματα δράσης για τα απόβλητα των ορυχείων, καθώς και διατάξεις για τη διευκόλυνση μιας πιο βιώσιμης εξόρυξης: καθαρισμός ορυχείων, περιορισμός των αποβλήτων και εν ξηρώ διάθεση των αποβλήτων από μεταλλεία.
<P>
Οι εταιρείες εξόρυξης πρέπει να θεσπίσουν σχέδια αποξήλωσης για τα νέα και υφιστάμενα ορυχεία και τις δεξαμενές υποδοχής αποβλήτων. Αρκεί να αναφέρω την κατάσταση στη χώρα μου, όπου οι εταιρείες εξόρυξης εμφανίζονται, παίρνουν ουσιαστικά αυτό που θέλουν και στη συνέχεια αφήνουν πίσω τους το χάος που πρέπει να καθαριστεί. Όπως είπε ο κ. Bowe, μπορεί να υπάρχουν "ιστορικά" ορυχεία ενδιαφέροντος, αλλά στην πραγματικότητα εννοούμε τις δεξαμενές υποδοχής αποβλήτων που περιέχουν πολλές επικίνδυνες ουσίες. Οι τοπικές κοινότητες είναι υποχρεωμένες να ανεχθούν την κατάσταση και, σε ορισμένες περιοχές, έχει επηρεαστεί ακόμα και η γεωργία, διότι οι εταιρείες εξόρυξης αφήνουν πίσω τους το χάος, με συνέπειες όχι μόνο για τα αποθέματα νερού, αλλά για τη γη γενικότερα.
<P>
Πραγματικά, πρέπει να λάβουμε υπόψη όλους τους τομείς της κοινότητας. Αρκετά έδρασε ανεξέλεγκτος ο εξορυκτικός κλάδος. Είναι γεγονός ότι χρειαζόμαστε έναν εξαιρετικά αυστηρό έλεγχο του τρόπου λειτουργίας των εξορυκτικών βιομηχανιών, και μια μελλοντική οδηγία για τα απόβλητα των ορυχείων είναι εξαιρετικά σημαντική.
<P>
Ολοκληρώνοντας, θα ήθελα απλά να πω ότι η ίδια η έκθεση είναι εξαιρετική και ελπίζω να τύχει πλήρους υποστήριξης. Θα ήθελα επίσης να επιβεβαιώσω ότι η ομάδα μας δεν είναι πρόθυμη να υποστηρίξει την τροπολογία που πρότεινε η Ομάδα ΕΛΚ για τους λόγους που μόλις ανέφεραν άλλοι ομιλητές.

<SPEAKER ID=319 LANGUAGE="DE" NAME="Schreyer">
Κύριε πρόεδρε, αξιότιμοι κύριοι βουλευταί, εκπροσωπώ απόψε την Margot Wallstrφm για το θέμα αυτό, καθώς η κ. Wallstrφm χρειάστηκε να φύγει νωρίτερα για τις διεθνείς διαπραγματεύσεις για το κλίμα στην Ιαπωνία και την Αυστραλία. Νομίζω ότι ικανοποιεί και τις επιθυμίες της επιτροπής σας το γεγονός ότι η κ. Wallstrφm λαμβάνει μέρος εκπροσωπώντας την ευρωπαϊκή πλευρά σε αυτήν την ομάδα υψηλού επιπέδου, δεδομένου ότι η πολιτική προστασίας του κλίματος συγκαταλέγεται μεταξύ των πιο επειγόντων καθηκόντων μας. Θα ήθελα εκ μέρους της Επιτροπής να ευχαριστήσω το Ευρωπαϊκό Κοινοβούλιο και ιδιαιτέρως εσάς, κύριε εισηγητά, αλλά και τις αρμόδιες επιτροπές για την εποικοδομητική συνεργασία και την εξαίρετή σας έκθεση.
<P>
Η ανακοίνωση της Επιτροπής εκπονήθηκε με υπόβαθρο τις σοβαρότατες βλάβες που προκάλεσαν στο περιβάλλον διαρροές κυανίου όταν έσπασαν το 1998 ένα φράγμα στην Ισπανία και τον Ιανουάριο 2000 ένα άλλο στην Baia Mare στη Ρουμανία. Στην ανακοίνωση αναφέρονται τρεις από τις δραστηριότητες-κλειδιά που σχεδιάζει η Επιτροπή μετά τις πρόσφατες καταστροφές στα ορυχεία: αφενός μεν την τροποποίηση της οδηγίας Seveso-II, μετά την υποβολή προτάσεως για μία νέα οδηγία για την επεξεργασία αποβλήτων ορυχείων και τρίτον την εκπόνηση εγγράφου αναφοράς για τις βέλτιστες διαθέσιμες τεχνολογίες με βάση την οριζόμενη στην οδηγία ΟΠΕΡ διαδικασία, με περιγραφή των βέλτιστων διαθέσιμων τεχνολογιών για περιορισμό της καθημερινής ρύπανσης και για την προφύλαξη ή μάλλον τον περιορισμό των ατυχημάτων στις μονάδες εξόρυξης.
<P>
Στην τελική έκθεση της Επιτελικής Ομάδας για τη Baia Mare επιβεβαιώθηκε η αναγκαιότητα αυτών των μέτρων. Αυτή η Επιτελική Ομάδα είχε θεσπισθεί από την κ. Wallstrφm, ώστε να συλλέξει περισσότερες πληροφορίες για το ατύχημα στη Baia Mare και να αναπτύξει βάσει αυτών μέτρα για να περιοριστούν ή να αποφευχθούν στο μέλλον τέτοιοι κίνδυνοι. Στην έκθεσή τους καλωσορίζουν αυτήν την ανακοίνωση και υποστηρίζουν την όλη προσέγγιση της Επιτροπής, μέσω της ανάλογης τροποποίησης του περιβαλλοντικού δικαίου και των εργαλείων ενός διαφανούς και συνεκτικού πλαισίου για την εξασφάλιση περισσότερης ασφάλειας στην εξορυκτική βιομηχανία. Αυτό σχετίζεται όχι μόνο με τις προαναφερθείσες τρεις δράσεις-κλειδιά, αλλά και με νομοθετικές διατάξεις, οι οποίες δεν ισχύουν ειδικά για τα ορυχεία, όπως επί παραδείγματι η προγραμματιζόμενη οδηγία για την ευθύνη για το περιβάλλον.
<P>
Επιτρέψατέ μου από τη θέση αυτή να υπογραμμίσω ότι οι τρεις προαναφερθείσες θέσεις κλειδιά έχουν διαφορετικά χρονικά πλαίσια. Η πρόταση για μία οδηγία για την τροποποίηση της οδηγίας Seveso ΙΙ βρίσκεται ήδη σε δημόσιες διαβουλεύσεις και θα πρέπει να εγκριθεί, βάσει του προγράμματος εργασίας της Επιτροπής του 2001, κατά τη διάρκεια του τρέχοντος έτους.
<P>
Μετά το τραγικό ατύχημα στο Enschede των Κάτω Χωρών τον περασμένο Μάιο, η οδηγία δεν θα καλύπτει μόνο τον κλάδο των ορυχείων, αλλά και την ασφαλή αποθήκευση πυροτεχνημάτων. Ενόψει της υποβληθείσας τροπολογίας και των παρατηρήσεων της κ. Flemming, θα ήθελα να προσθέσω ότι πράγματι τα δύο ατυχήματα στα ορυχεία που αναφέρονται στην ανακοίνωση της Επιτροπής σχετίζονται με την εξόρυξη σιδηρομεταλλεύματος. Για το λόγο αυτό η Επιτροπή αντιλαμβάνεται τις προτάσεις για περιορισμό του πεδίου εφαρμογής της οδηγίας στον τομέα αυτό.
<P>
Θα ήθελα ωστόσο να σημειώσω ότι μία σταδιακή διεύρυνση του πεδίου εφαρμογής της οδηγίας, και μάλιστα όταν έχουν λάβει χώρα ατυχήματα, είναι αντίθετη με την αρχή της πρόληψης. Ο Αριστοτέλης μάλιστα είχε πει, ότι είναι πιθανό να συμβεί κάτι το απίθανο. Αύριο κιόλας μπορεί να συμβεί ένα ατύχημα σε μία βιομηχανική μονάδα, η οποία δεν εμπίπτει στο πεδίο εφαρμογής της οδηγίας Seveso-II, και τότε θα πρέπει να κάνουμε πάλι διορθώσεις εκ των υστέρων και να περιμένουμε για τον επόμενο τομέα. Για το λόγο αυτό θα θεωρούσα ευπρόσδεκτη την υποστήριξη του Κοινοβουλίου στις προσπάθειες της Επιτροπής για μία προληπτική δράση και όχι σε μία εκ των υστέρων αντίδραση.
<P>
Μία παρατήρηση για το χρονικό πλαίσιο της δεύτερης δράσης-κλειδιού. Οι εργασίες για την πρόταση νέας οδηγίας για την επεξεργασία των αποβλήτων των ορυχείων προχωρούν ικανοποιητικά. Η μελέτη για τα mining hot spots θα ολοκληρωθεί εντός ολίγου, και οι διαβουλεύσεις με τις ενδιαφερόμενες ομάδες συμφερόντων έχουν ήδη ξεκινήσει. Η πρόταση αυτή θα εγκριθεί κατά πάσα πιθανότητα από την Επιτροπή κατά τη διάρκεια του 2002.
<P>
Οι εργασίες επί του εγγράφου για τις βέλτιστες διαθέσιμες τεχνολογίες ξεκίνησαν με μία εναρκτήρια συνεδρίαση στο ευρωπαϊκό γραφείο ΟΠΕΡ στα τέλη Ιουνίου. Βάσει των μέχρι τώρα εμπειριών μας όμως, η επεξεργασία τέτοιων λεπτομερών εγγράφων για την περιγραφή των βέλτιστων διαθέσιμων τεχνολογιών διαρκεί κατά μέσο όρο δύο χρόνια. Η έκθεση καλεί την Επιτροπή εν τέλει, να εντείνει τον διάλογο με την ευρωπαϊκή εξορυκτική βιομηχανία. Αυτός ο διάλογος ήδη διεξάγεται, και θα διαδραματίσει κεντρικό ρόλο κατά την υλοποίηση της κοινοτικής στρατηγικής για την ασφάλεια στα ορυχεία.
<P>
Η υποστήριξή σας δείχνει στην Επιτροπή ότι είμαστε στο σωστό δρόμο. Η έκθεση μας ενθαρρύνει να εξακολουθήσουμε τις εργασίες, και να υλοποιήσουμε σύντομα τη στρατηγική μας για την προστασία από ατυχήματα στα ορυχεία στην Ευρωπαϊκή Ένωση καθώς και στα υποψήφια προς ένταξη κράτη.

<SPEAKER ID=320 NAME="Πρόεδρος">
Σας ευχαριστώ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=12>
Ολοκληρωμένη διαχείριση των παράκτιων πόρων
<SPEAKER ID=321 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0219/2001) της κ. McKenna, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση σύστασης του Ευρωπαϊκού Κοινοβουλίου και του Συμβουλίου που αφορά την εφαρμογή στην Ευρώπη της ολοκληρωμένης διαχείρισης των παράκτιων ζωνών
<P>
(COM(2000) 545 - C5-0474/2000 - 2000/0227(COD)).

<SPEAKER ID=322 NAME="McKenna">
. (ΕΝ) Κύριε Πρόεδρε, οι αρχές της ολοκληρωμένης διαχείρισης των παράκτιων πόρων είναι παγκόσμια αποδεκτές ως ένας μηχανισμός που επιτρέπει την αειφόρο διαχείριση των παράκτιων περιοχών. Επί του παρόντος, η Ευρώπη υστερεί σημαντικά σε σχέση με άλλα ανεπτυγμένα έθνη ως προς την εφαρμογή αυτών των αρχών. Για παράδειγμα, οι ΗΠΑ, ο Καναδάς, η Αυστραλία και η Νέα Ζηλανδία έχουν όλες εφαρμόσει σημαντική νομοθεσία για την πρόοδο της ολοκληρωμένης διαχείρισης των παράκτιων και θαλάσσιων περιοχών. Στο κεφάλαιο 17 της Ατζέντας 21, τα συμβαλλόμενα μέρη από παράκτιες περιοχές δεσμεύονται για την ολοκληρωμένη διαχείριση και τη βιώσιμη ανάπτυξη των παράκτιων περιοχών. Το πρόγραμμα επίδειξης της ΕΕ σχετικά με την ολοκληρωμένη διαχείριση των παράκτιων πόρων, που χρηματοδοτείται από το LIFE, έχει αποδείξει ότι η εφαρμογή της ολοκληρωμένης διαχείρισης των παράκτιων πόρων αποφέρει τόσο οικονομικά όσο και περιβαλλοντικά οφέλη. Η ΕΕ θα πρέπει να εκμεταλλευθεί αυτά τα πλεονεκτήματα.
<P>
Οι παράκτιοι πόροι απαιτούν ειδική μεταχείριση. Υπάρχει επείγουσα ανάγκη ολοκλήρωσης του προγραμματισμού και της διαχείρισης και προαγωγής της συνεργασίας της θαλάσσιας και χερσαίας βοήθειας σε τοπικό, περιφερειακό και εθνικό επίπεδο. Διαμέσου ορθών πρακτικών διαχείρισης των παράκτιων πόρων, θα πρέπει να εργαστούμε προς την κατεύθυνση της βιώσιμης ανάπτυξης των παράκτιων ζωνών. Η Ευρώπη θα πρέπει να ηγηθεί των προσπαθειών για τη διασφάλιση της αειφόρου διαχείρισής τους. Αυτό θα καταστεί δυνατό μόνο εάν η διαδικασία ολοκληρωμένης διαχείρισης των παράκτιων πόρων υποστηριχθεί με την κατάλληλη νομοθεσία. Η ΕΕ πρέπει να θεσπίσει ένα νομικό πλαίσιο που θα επιτρέψει την ανάληψη δράσης σε άλλα επίπεδα. Η εν λόγω σύσταση θα πρέπει να θεωρηθεί ως ένα πρώτο στάδιο για την ανάπτυξη αυτού του πλαισίου.
<P>
Με εκπλήσσει η αντίδραση στην ιδέα δεσμευτικής νομοθεσίας, διότι είναι ανάγκη να εξασφαλισθεί η κατάλληλη χρηματοδότηση για τις πρωτοβουλίες ολοκληρωμένης διαχείρισης των παράκτιων πόρων σε ολόκληρη την Ευρώπη. Οι πρωτοβουλίες ολοκληρωμένης διαχείρισης των παράκτιων πόρων επικεντρώνονται συνήθως σε έναν κεντρικό συντονιστικό μηχανισμό που απαιτεί συγκριτικά χαμηλά επίπεδα βασικής χρηματοδότησης. Ωστόσο, οι ήδη υπάρχουσες πρωτοβουλίες ολοκληρωμένης διαχείρισης των παράκτιων πόρων παραπαίουν, κυρίως λόγω έλλειψης χρηματοοικονομικής υποστήριξης. Για παράδειγμα, σχέδια ολοκληρωμένης διαχείρισης παράκτιων ζωνών που χρηματοδοτούνται από την ΕΕ, όπως το Atlantic Living Coastline στο Ηνωμένο Βασίλειο και άλλα, έχουν πλέον σταματήσει. Η πρωτοβουλία του Ηνωμένου Βασιλείου και η στρατηγική για τις εκβολές του ποταμού Severn, στην οποία συμμετέχουν 12 τοπικές αρχές, έχουν εξασφαλίσει χρηματοδότηση μόνο για τους προσεχείς έξι μήνες.
<P>
Τα κράτη μέλη θα πρέπει να εγκρίνουν δεσμευτικά μέτρα για την εξασφάλιση της ολοκληρωμένης διαχείρισης των παράκτιων πόρων. Αυτό θα πρέπει να γίνει εντός τριών το πολύ ετών από την έγκριση της παρούσας σύστασης για την ολοκληρωμένη διαχείριση των παράκτιων πόρων. Θα προηγηθεί διερεύνηση της κατάστασης σε εθνικό επίπεδο, με στόχο να αναλυθούν οι φορείς, οι νόμοι και οι θεσμοί που επηρεάζουν τον προγραμματισμό και τη διαχείριση των παράκτιων πόρων προκειμένου να εξασφαλισθεί η σύγκλιση των δημόσιων φορέων και των τοπικών πρωτοβουλιών. Η εν λόγω δράση θα πρέπει να ολοκληρωθεί μέχρι τα τέλη Δεκεμβρίου 2002.
<P>
Στη χώρα μου, ο χάρτης των ακτών του Bantry Bay είναι το μόνο συμπεφωνημένο σχέδιο ολοκληρωμένης διαχείρισης ακτών σε ολόκληρη τη χώρα αυτή τη στιγμή. Ακόμα και σε χώρες όπως το Ηνωμένο Βασίλειο, όπου τα κοινοτικά προγράμματα έχουν χρηματοδοτήσει ορισμένα από τα σημαντικότερα προγράμματα ολοκληρωμένης διαχείρισης και αποκατάστασης παράκτιων πόρων, οι τοπικές αρχές δεν είναι ικανές να δώσουν προτεραιότητα στη χρηματοδότηση δράσεων ολοκληρωμένης διαχείρισης παράκτιων πόρων, εξαιτίας της απουσίας ενός εθνικού πλαισίου πολιτικής, καταστατικών υποχρεώσεων, ευθυνών ή επαρκούς χρηματοδότησης. Γι' αυτό το λόγο, οι τοπικές αρχές υποστηρίζουν έντονα την ύπαρξη καθοδήγησης από την ΕΕ έτσι ώστε να διασφαλισθεί ότι οι εθνικές κυβερνήσεις θα αναλάβουν σε πανευρωπαϊκό επίπεδο τη δέσμευση να παράσχουν χρηματοδότηση και νομοθετική υποστήριξη στον εν λόγω τομέα. Ορισμένοι με επέκριναν, διότι είπα ότι θέλω να δοθεί μεγαλύτερη εξουσία στην ΕΕ σε αυτόν τον τομέα. Ο συνάδελφός μου κ. Davies - που δεν βρίσκεται απόψε εδώ - με επέκρινε στην επιτροπή. Αρχιζα να διερωτώμαι ποιος είναι τελικά ο ευρωσκεπτικιστής, εγώ ή εκείνος;
<P>
Σχετικά με την προστασία του περιβάλλοντος, έχει τεράστια σημασία να δοθεί στην ΕΕ ένα είδος ελέγχου. Στη χώρα μου, η κυβέρνηση δεν έλαβε σοβαρά τις συστάσεις, ούτε τις οδηγίες, και δεν κατάφερε να τις εφαρμόσει με τέτοιο τρόπο ώστε να επιτύχουν τελικά τον αρχικό τους στόχο. Μια σύσταση είναι, κατά βάση, μη δεσμευτική. Επομένως, το αποτέλεσμα θα είναι τα κράτη μέλη να μην λαμβάνουν σοβαρά τη διαχείριση μιας ακτής. Δεν μπορούμε να πούμε ότι αρκεί να διαχειριστούμε εμείς τις δικές μας ακτές. Υπάρχουν επιπτώσεις σε άλλες περιοχές, ιδίως εκεί όπου υπάρχουν κοινές ακτές. Είναι εντελώς απαράδεκτο ορισμένα κράτη μέλη να έχουν πολύ καλές στρατηγικές και σχέδια ολοκληρωμένης διαχείρισης των παράκτιων πόρων, ενώ άλλες χώρες να μην έχουν. Είναι τελείως άδικο. Όταν πρόκειται για περιβαλλοντικά θέματα, χρειαζόμαστε μια διεθνή προσέγγιση. Δεν έχει νόημα να προσπαθήσουμε να τα αντιμετωπίσουμε μόνο σε εθνικό επίπεδο. Όπως όλοι γνωρίζουμε, τα περιβαλλοντικά θέματα διασχίζουν όλα τα σύνορα. Δεν γνωρίζουν εθνικά σύνορα.
<P>
Σε αυτόν τον τομέα, δεν λέμε ότι θέλουμε να εκχωρήσουμε τον απόλυτο έλεγχο στην Ευρώπη, αλλά ότι χρειαζόμαστε δεσμευτική νομοθεσία. Ειδάλλως, οι κυβερνήσεις απλά θα την αγνοήσουν. Οι συστάσεις είναι απλά κάτι το οποίο τηρούν εφόσον τις βολεύει, αλλιώς δεν το τηρούν. Σε σχέση με τους παράκτιους πόρους, αυτό είναι πολύ σημαντικό. Η Ευρώπη έχει βιώσει μεγάλη αύξηση των πιέσεων επί των παράκτιων πόρων. Από το 1960 έως το 1990, υπολογίζεται ότι επί καθημερινής βάσεως αναπτύσσεται ένα χιλιόμετρο άθικτων παραλιών και επί καθημερινής βάσεως χάνονται 30 εκτάρια θινών που αποτελούν ενδιαιτήματα. Επίσης, οι παράκτιοι πληθυσμοί έχουν αυξηθεί περισσότερο και, σήμερα, το 50% περίπου του πληθυσμού της ΕΕ ζει σε ακτίνα 50 χιλιόμετρα από τις ακτές. Συνεπώς, υπάρχει πραγματικά επείγουσα ανάγκη να αντιμετωπιστεί η διαχείριση των παράκτιων πόρων.
<P>
Το σχέδιο σύστασης παραλείπει ένα πολύ σημαντικό θέμα, διότι δεν αναφέρεται στην απειλούμενη βιοποικιλότητα των παράκτιων πόρων μας. Οι ακτές είναι από τις πλέον δυναμικές περιοχές στην επιφάνεια της γης, με άφθονη μοναδική χλωρίδα και πανίδα που πρέπει να προστατευθεί. Το θέμα αυτό πρέπει να αντιμετωπιστεί.
<P>
Ένα άλλο θέμα είναι οι κλιματικές αλλαγές. Δεν μπορούμε πλέον να αγνοούμε τις απειλές για διάβρωση των ακτών λόγω των κλιματικών αλλαγών. Πρέπει να το λάβουμε υπόψη. Σε αυτό το στάδιο, οι πάντες δέχονται ότι οι κλιματικές αλλαγές έχουν μεγάλο αντίκτυπο σε όλες τις παράκτιες περιοχές μας.
<P>
Προς το συμφέρον όλων των βιομηχανικών κλάδων που εξαρτώνται από τις ακτές, πρέπει να δράσουμε, και να δράσουμε τώρα. Βλέπουμε την ταχεία καταστροφή των ακτών μας. Αυτό συνεπάγεται την καταστροφή των κλάδων που εξαρτώνται από τις ακτές μας, όπως είναι ο τουρισμός, η αλιευτική βιομηχανία και άλλοι.
<P>
Είναι σημαντικό να προκύψει κάτι από αυτή τη σύσταση, να υπάρξει ένα είδος νομικού πλαισίου. Τα κράτη μέλη που είναι απρόθυμα να το πράξουν, δεν θέλουν να συνειδητοποιήσουν το γεγονός ότι οι ακτές μας πρέπει να προστατευθούν. Θέλουν να "απεκδυθούν" των ευθυνών τους. Αυτό δεν θα πρέπει να επιτραπεί.

<SPEAKER ID=323 LANGUAGE="DE" NAME="Langenhagen">
Κύριε Πρόεδρε, χρειάζεται μία ολοκληρωμένη διαχείριση των παρακτίων ζωνών, αλλά δυστυχώς, πολλοί ακόμη αγνοούν τι είναι αυτό. Είτε πρόκειται για τις ιρλανδικές Cliffs of Moher, για το Algarve στην Πορτογαλία ή για το Watt των γερμανικών ακτών, οι ακτές της Ευρώπης έχουν τεράστια οικονομική, οικολογική και πολιτιστική σημασία.
<P>
Οι ακτές δεν είναι αστικά κέντρα, ωστόσο το ένα τρίτο περίπου του πληθυσμού της ΕΕ ζει σε παράκτιες περιοχές. Αυτό συνεπάγεται κινδύνους για οικοσυστήματα ευαίσθητα, όπως οι ακτές. Έχουν όμως αυξηθεί και τα κοινωνικοοικονομικά προβλήματα, καθώς οι παράκτιες περιοχές είναι απομακρυσμένες από την καρδιά της δραστηριότητας που χτυπάει στα αστικά κέντρα και παραμελούνται από την πολιτική. Υπενθυμίζω απλώς τις ελλείψεις σε υποδομές διασυνδέσεων των παρακτίων περιοχών. Θα πρέπει λοιπόν να κάνουμε κάτι για τις ακτές της Ευρώπης.
<P>
Ενόψει των οξυνομένων προβλημάτων, απαιτείται να ανευρεθεί κατεπειγόντως ένας σχεδιασμός και μία διαχείριση που να συνδυάζουν όλες τις πτυχές που σχετίζονται με τις ακτές. Πρέπει να δημιουργήσουμε μία ολοκληρωμένη διαχείριση, που να μεριμνά για μία αειφόρο ανάπτυξη και να διατηρεί τις ακτές ως χώρους διαβίωσης. Στη Γερμανία έχουμε ένα ωραίο ρητό: οι πολλοί μάγειροι χαλάνε το χυλό. Ακούω τις φωνές των επικριτών, οι οποίοι σηκώνουν προειδοποιητικά το δάκτυλο και επαναλαμβάνουν το ρητό, αλλά τους λέω, ότι μπορεί αυτό το ρητό να ισχύει όταν πρόκειται για χυλό, αλλά όχι για τις ακτές μας. Οι τομείς όπου εντοπίζονται τα προβλήματα είναι πολύ διαφορετικοί, οι πληττόμενοι τομείς πολυσχιδείς, αλλά ο συσχετισμός είναι προφανής. Επί παραδείγματι, στη δική μου ακτή έρχονται τουρίστες για να συλλέξουν καβούρια. Λόγω της τεχνητής βάθυνσης των ποταμών ή της εισροής ρυπαντών κινδυνεύουν τα αποθέματα σε καβούρια. Χωρίς καβούρια, δεν έχουμε τουρίστες, δεν έχουμε χρήματα! Και ούτως ή άλλως δεν έχουμε εναλλακτικές θέσεις εργασίας, ούτε καν στον τομέα της αλιείας.
<P>
Βρισκόμαστε ενώπιον σφαιρικών προβλημάτων, τα οποία δεν μπορούν να επιλυθούν ή μπορούν να επιλυθούν μόνο μερικώς από τα κράτη μέλη. Αυτό που χρειαζόμαστε, είναι μία συνεργία των δυνάμεων που δρουν στις ακτές, και, φυσικά, χωρίς τριβές. Αυτή η συνεργία όμως μακροπρόθεσμα θα ωφελήσει το περιβάλλον στο οποίο ζούμε. Αν ο καθένας θέλει μόνος του να μαγειρέψει τη σουπίτσα του, στην Ευρώπη δεν θα καταφέρουμε πολλά και δεν θα προοδεύσουμε.

<SPEAKER ID=324 LANGUAGE="FR" NAME="Grossetκte">
Κύριε Πρόεδρε, κυρία Επίτροπε, επιθυμώ να πω ότι η ποιότητα των ακτών της Ευρώπης είναι μέρος της κληρονομιάς μας. Αν και είναι πολύ αργά απόψε για να συζητήσουμε το θέμα της ολοκληρωμένης διαχείρισης των παράκτιων πόρων της Ευρώπης, νομίζω ότι πρόκειται για ένα ιδιαίτερα σοβαρό ζήτημα που απαιτεί πράγματι τη θέσπιση νομικού πλαισίου.
<P>
Γιατί χρειάζεται το νομικό πλαίσιο; Απλούστατα διότι ορισμένες φορές η ανάπτυξη των ακτών είχε ως αποτέλεσμα την υποβάθμισή τους, ακόμη και αν, όπως παρατήρησε κάποιος συνάδελφος, τα φυσικά ενδιαιτήματα των ακτών δεν βρίσκονται συχνά κοντά στα μεγάλα αστικά κέντρα. Αυτό δεν ισχύει για όλες τις χώρες. Προέρχομαι από μία χώρα όπου μεγάλες οικιστικές ζώνες εκτείνονται κατά μήκος των ακτών. Οι εν λόγω οικιστικές ζώνες έχουν καταστρέψει την ποιότητα των ακτών, προκαλώντας, λόγω των ανθρώπινων δραστηριοτήτων, μεγάλη υποβάθμιση, η οποία έχει σοβαρότατες επιπτώσεις στην βιοποικιλότητα, στην προστασία των ειδών, είτε πρόκειται για τη πανίδα είτε για τη χλωρίδα, στην ποιότητα των τοπίων και στην ποιότητα των υδάτων. Σχετικά με το τελευταίο, διαθέτουμε την οδηγία-πλαίσιο για το νερό, την οδηγία για τα ύδατα κολύμβησης, και γνωρίζουμε πόσο σημαντική είναι η ποιότητα των υδάτων κολύμβησης ειδικά αυτή την εποχή του έτους που οι τουρίστες εισρέουν μαζικά στις παραλίες μας. Όλα αυτά είναι πολύ σημαντικά και για την ποιότητα των αλιευτικών πόρων.
<P>
Ξέρουμε ότι απαιτείται πραγματική πολιτική βούληση, από όλες τις χώρες της Ευρωπαϊκής Ένωσης καθώς και από τις υποψήφιες προς διεύρυνση χώρες, διότι μεταξύ των χωρών που θα προσχωρήσουν σύντομα στην Ευρωπαϊκή Ένωση υπάρχουν παράκτιες χώρες και νησιά που αντιμετωπίζουν τα ίδια προβλήματα: τα προβλήματα που δημιουργεί η οικονομική ανάπτυξη η οποία έρχεται σε σύγκρουση με την προστασία των ακτών των χωρών μας. Στην ουσία, δεν υπάρχει αντίθεση μεταξύ της οικονομικής ανάπτυξης και της προστασίας: χρειάζεται πραγματική βούληση για ήπια ανάπτυξη, ενώ ταυτόχρονα θα πρέπει να γίνεται απολύτως σεβαστή η ανάγκη για προστασία των τοπίων, της βιοποικιλότητας, κτλ.
<P>
Είναι βέβαιο ότι για όλα αυτά, επιβάλλεται η ύπαρξη νομικού πλαισίου. Συμφωνώ με τους συναδέλφους μου στο σημείο αυτό. Χρειάζεται, όμως, ένα νομικό πλαίσιο που να σέβεται τις διαφορές των χωρών μας, διότι οι ακτές των σκανδιναβικών χωρών δεν αντιμετωπίζουν τα ίδια προβλήματα με τις ακτές των χωρών της Νότιας Ευρώπης, είτε πρόκειται για τη Γαλλία, την Ισπανία, την Ιταλία, ή την Ελλάδα. Οφείλουμε πράγματι να αναθέσουμε κάπως περισσότερες αρμοδιότητες στις τοπικές αρχές και να ζητήσουμε από κάθε κράτος να θεσπίσει ένα νομικό πλαίσιο σε συμφωνία με τις περιφερειακές και τοπικές ανάγκες. Στη Γαλλία, ο φορέας προστασίας των ακτών ιδρύθηκε πριν από 25 χρόνια. Διαθέτει επαρκή μέσα ώστε να αποκτά την κυριότητα των ακτών που χρήζουν προστασίας και για να μεριμνά, στη συνέχεια, για την τήρηση των νόμων στο πλαίσιο της υλοποίησης σχεδίων χρήσης γης.
<P>
Να τι πρέπει να κάνουμε. Φρονώ ότι οι ακτές μας αντιπροσωπεύουν έναν πλούτο τόσο περιβαλλοντικό όσο και οικονομικό, τον οποίο οφείλουμε όλοι να διαφυλάξουμε πάση θυσία στο πλαίσιο μιας πολιτικής αειφόρου ανάπτυξης.

<SPEAKER ID=325 NAME="Stihler">
Η ολοκληρωμένη διαχείριση των παράκτιων πόρων είναι ένα θέμα ζωτικής σημασίας για τους ψηφοφόρους μου στη Σκωτία. Όπως υπογράμμισε η Επιτροπή στην πρότασή της, δεν πρόκειται απλώς για τοπικό πρόβλημα, αλλά για πρόβλημα που έχει αποφασιστική σημασία για όλους τους Ευρωπαίους. Όπως είπε η κ. Langenhagen, το ένα τρίτο των πολιτών της ΕΕ ζουν κοντά ή μέσα στις εν λόγω περιοχές. Η έρευνα αποκάλυψε μια ανησυχητική επιδείνωση των περιβαλλοντικών, κοινωνικοοικονομικών και πολιτιστικών πόρων των ακτών μας. Παρατηρούμε έναν επιθετικό ανταγωνισμό μεταξύ των χρηστών των εν λόγω πόρων. Στα περιβαλλοντικά προβλήματα περιλαμβάνεται η καταστροφή ενδιαιτημάτων, η μόλυνση των υδάτων, η διάβρωση των ακτών και η εξάντληση των πόρων, και όλα αυτά τα προβλήματα είναι πολύ σοβαρά. Πέραν των παράκτιων περιφερειών τα εν λόγω περιβαλλοντικά προβλήματα έχουν επιπτώσεις και στις ηπειρωτικές περιφέρειες. Η πηγή του προβλήματος είναι, μεταξύ άλλων, η έλλειψη γνώσης, η έλλειψη συμμετοχής των διαφόρων ομάδων συμφερόντων και, ως εκ τούτου, η έλλειψη συνεργασίας μεταξύ των σχετικών διοικητικών οργάνων.
<P>
Σε μια πρόσφατη τηλεδιάσκεψη στο Scotland House, δηλαδή στην έδρα της Σκωτικής εκτελεστικής αρχής στις Βρυξέλλες, ήταν ενδιαφέρον να δει κανείς πώς οι διάφορες τοπικές αρχές στις περιφέρειες Highlands και νήσων της Σκωτίας συνεργάζονται ήδη στο πλαίσιο εταιρικών σχέσεων με τις ομάδες συμφερόντων προκειμένου να προστατεύσουν τις ακτές. Με ενθάρρυνε ιδιαίτερα το γεγονός ότι υπάρχει κινητοποίηση και ότι αποδίδεται η δέουσα σημασία στις ακτές. Τελικά, πραγματική διαφορά μπορεί να υπάρξει σε τοπικό επίπεδο.
<P>
Εν κατακλείδι, πρέπει να ενθαρρύνουμε την ανάληψη ισχυρής δράσης σε τοπικό επίπεδο, όπως βλέπουμε ήδη στη Σκωτία, και πρέπει να υπάρξει ανταλλαγή των βέλτιστων πρακτικών σε ολόκληρη την ΕΕ έτσι ώστε, τόσο η δική μας γενιά, όσο και η επόμενη, να χαρούν όσο το δυνατό περισσότερο τις ακτές μας.

<SPEAKER ID=326 LANGUAGE="SV" NAME="Thors">
Κύριε Πρόεδρε, στην παράδοση της χώρας μου οι γυναίκες αλιείς αποτελούν την ίδια την προσωποποίηση της δύναμης και του θάρρους. Πιστεύω επίσης ότι η αποψινή συζήτηση, στην οποία για άλλη μία φορά συμμετέχουν σχεδόν αποκλειστικά γυναίκες, δείχνει ότι εμείς που συμμετέχουμε στη συζήτηση αυτή προερχόμαστε ίσως από αυτές τις δυνατές και θαρραλέες γυναίκες των παράκτιων περιοχών.
<P>
Αγαπητοί φίλοι, πολιτικά κινήματα τα οποία για χρόνια αγωνιζόντουσαν υπέρ των αρχών που περιλαμβάνει το έγγραφο αποτέλεσαν συχνά αντικείμενο χλευασμού. Το κίνημα που αντιπροσωπεύω εγώ στη χώρα μου υποστηρίζει εδώ και χρόνια τις αρχές για τις οποίες συζητούμε τώρα, όμως υπέστημεν πολλά στον αγώνα μας αυτό. Είναι σημαντικό να δώσουμε προσοχή στις δεσμευτικές συστάσεις που θέλουμε να υιοθετήσουμε για τα κράτη μέλη, έτσι ώστε να απομακρυνθούμε από την παλαιά λογική του "ου γνώτω η δεξιά σου τι ποιεί η αριστερά σου" τη στιγμή που οι αλιείς αντιμετωπίζουν ίσως μεγαλύτερο κίνδυνο εξαφάνισης από ό,τι πολλά απειλούμενα είδη. Παρέχεται ανισομερής προστασία στον πληθυσμό των παράκτιων πληθυσμών. Θέλουμε μεν να αυξηθούν οι θαλάσσιες μεταφορές χωρίς όμως την ίδια στιγμή να προσφέρουμε προστασία.
<P>
Η εισηγήτρια ρώτησε γιατί αντιτίθεται η Ομάδα μας σε ένα δεσμευτικό νομικό πλαίσιο, όμως οι εξηγήσεις που μας έδωσε δεν μας έπεισαν. Χρειαζόμαστε νομική βάση για τις δραστηριότητες αυτές, όχι όμως ένα δεσμευτικό νομικό πλαίσιο. Θα πρέπει να δείξουμε εμπιστοσύνη στις τοπικές δραστηριότητες και στον σχεδιασμό σε τοπικό επίπεδο.

<SPEAKER ID=327 LANGUAGE="FR" NAME="Cauquil">
Κύριε Πρόεδρε, η ολοκληρωμένη και μάλιστα σχεδιασμένη διαχείριση των ακτών, τόσο στην Ευρώπη όσο και σε όλες τις ηπείρους, είναι ζωτικής σημασίας μέλημα για το μέλλον της ανθρωπότητας. Το ζήτημα αυτό δεν μπορεί να αντιμετωπισθεί στο στενό πλαίσιο των υφιστάμενων εθνικών κρατών. Στον τομέα αυτό, επιβάλλεται ενδεχομένως να ληφθούν αποφάσεις που να αφορούν ολόκληρη την ήπειρο ή ακόμη και ολόκληρο τον πλανήτη μας.
<P>
Όμως, στον τομέα αυτόν ακριβώς τα ευρωπαϊκά θεσμικά όργανα είναι ιδιαίτερα ανίσχυρα, τη στιγμή που βρίθουν ασήμαντων κανονισμών σε πολλούς άλλους τομείς, όπου ο συγκεντρωτισμός των εξουσιών δεν είναι απαραίτητος. Με τον τρόπο αυτόν καταδεικνύουν ότι δεν αντιπροσωπεύουν μια αρχή που επιβάλλεται στα εθνικά κράτη, στις ιδιαιτερότητές τους και στους εγωισμούς τους, αλλά ότι συνιστούν απλώς τη συνισταμένη όλων αυτών των παραγόντων. Τα ευρωπαϊκά θεσμικά όργανα υπηρετούν, όπως τα εθνικά κράτη, τα ιδιωτικά συμφέροντα των μεγάλων βιομηχανικών και χρηματοπιστωτικών ομίλων. Δεν είναι σε θέση να τους επιβάλουν τις αναγκαίες για το κοινωνικό σύνολο κατευθύνσεις, με κίνδυνο οι μελλοντικές γενιές να υποστούν τις συνέπειες. Η αντιμετώπιση των μεγάλων οικολογικών προβλημάτων είναι απολύτως ασύμβατη με την κατοχή από ιδιώτες των μεγάλων μέσων παραγωγής και τη χρήση τους με αποκλειστικό σκοπό το κέρδος. Οι υποθέσεις Erika και Ievoli Sun καταδεικνύουν το μεγάλο χάσμα μεταξύ ιδιωτικών συμφερόντων και συλλογικού συμφέροντος.
<P>
Υπό τις συνθήκες αυτές, η υπερψήφιση μιας στρατηγικής ολοκληρωμένης διαχείρισης των ακτών συνιστά καθαρή υποκρισία. Θα απόσχουμε από την ψηφοφορία.

<SPEAKER ID=328 LANGUAGE="FR" NAME="Berniι">
Κύριε Πρόεδρε, όλοι συμφωνούμε όσον αφορά την προστασία του φυσικού περιβάλλοντος γενικά, και των ακτών συγκεκριμένα, επειδή οι ακτές υποβαθμίζονται εξαιτίας της δημογραφικής και οικονομικής ανάπτυξης. Μένει να καθορίσουμε τον τρόπο θεσμοθέτησης της απαραίτητης αυτής προστασίας. Θα σέβεται τους τοπικούς πληθυσμούς και τις δραστηριότητές τους, ή θα θέτει τη φύση στο θερμοκήπιο, όπως προβλέπει το δίκτυο Natura 2000; Θα χρειαστεί ασφαλώς να θεσπίσουμε δικλείδες ασφαλείας προκειμένου να ελέγξουμε την κατάσταση και να αποφύγουμε την άναρχη ανάπτυξη. Αυτό προσπαθήσαμε να επιτύχουμε στη Γαλλία με το νόμο για τις ακτές, και σε μεγάλο βαθμό το κατορθώσαμε, παρόλο που η Υπουργός Περιβάλλοντος των Πράσινων, κ. Voynet, θέσπισε πρόσφατα μια εξαίρεση με το νόμο για την Κορσική.
<P>
Όμως, τα αναγκαία αυτά χωροταξικά μέτρα πρέπει να συζητηθούν με τους αιρετούς εκπροσώπους και τους ενδιαφερόμενους πολίτες, διότι αυτοί είναι που διαβιούν καθημερινά στις ακτές, και πρέπει να μεριμνήσουμε για την πλήρη συμμετοχή τους στην προστασία του περιβάλλοντος εάν θέλουμε να είναι αποδεκτή και αποτελεσματική. Ας μην λησμονούμε ότι οι παράκτιοι πληθυσμοί ήταν αυτοί που, όταν ναυάγησε το Erika, οργάνωσαν και έλαβαν μέρος στον καθαρισμό των ακτών. Νομίζω ότι είναι καλύτερο να τους πείσουμε παρά να τους υποχρεώσουμε, καθώς έτσι θα επιτύχουμε τη μεγαλύτερη δυνατή συνοχή και επομένως μεγαλύτερη αποτελεσματικότητα και άμεση δημοκρατία. Οι κανόνες που επιβάλλουν οι Βρυξέλλες είναι πάντοτε ύποπτοι και συχνά ακατάλληλοι, διότι σχεδιάζονται μακριά από την περιοχή που αφορούν και την τοπική νοοτροπία. Η εγγύτητα είναι αναγκαία για τη διαπραγμάτευση και την υιοθέτηση μέτρων που ανταποκρίνονται στην κοινή λογική και γίνονται, επομένως, αποδεκτά.
<P>
Πρέπει επίσης να σεβόμαστε τις παραδοσιακές τοπικές συνήθειες, καθώς εκφράζουν μια οικονομική, κοινωνική και πολιτιστική πραγματικότητα που αποτελεί αναπόσπαστο τμήμα των ακτών, και είναι συχνά ο καλύτερος εγγυητής της προστασίας του φυσικού περιβάλλοντος. Συγκεκριμένα, πρέπει να εφαρμόσουμε τους κανόνες της επικουρικότητας και της αποκέντρωσης, ακόμη και αν εξακολουθεί να είναι αναγκαία η επίτευξη συνοχής. Αυτή η χωροταξική αρμοδιότητα πρέπει να παραμείνει εθνική και να στηρίζεται σε ευρεία συναίνεση των τοπικών πληθυσμών. Για το λόγο αυτό, θα καταψηφίσουμε την υπό συζήτηση έκθεση, καθώς εκτιμούμε ότι είναι ιδιαίτερα δεσμευτική.

<SPEAKER ID=329 NAME="Attwooll">
Κύριε Πρόεδρε, όπως είπε ήδη η κ. Stihler, η παρούσα πρόταση είναι ιδιαίτερα σημαντική για τη Σκωτία. Για παράδειγμα, ένας από τους οργανισμούς τοπικής αυτοδιοίκησης περιλαμβάνει 26 κατοικημένα νησιά και μια ακτογραμμή που έχει το ίδιο μήκος με τη γαλλική. Στη Σκωτία συνολικά, εφαρμόζονται 462 διαφορετικά σχέδια δράσης, εκ των οποίων σχεδόν τα τρία τέταρτα είναι τοπικά.
<P>
Ενώ η διαχείριση των παράκτιων πόρων πρέπει να παραμείνει κατά κύριο λόγο τοπική, οι εθνικές στρατηγικές υποστήριξης και συντονισμού των δράσεων είναι ζωτικής σημασίας. Έχουμε την τύχη να έχουμε στη Σκωτία ένα φόρουμ για τις ακτές, το οποίο έχει αναλάβει αυτό το ρόλο. Ωστόσο, αυτό το καλό έργο μπορεί να υπονομευθεί.
<P>
Όπως εξήγησε πρόσφατα το φόρουμ Firth of Clyde, μας λείπουν παντελώς τα μέτρα ασφαλείας, πολιτικά ή χρηματοοικονομικά, - που θα μπορούσαν να μας παράσχουν ένα ισχυρό έρεισμα για την επιδίωξη μιας πιο μακροπρόθεσμης διαχείρισης. Γι' αυτό το λόγο, η πρόταση της Επιτροπής είναι ιδιαίτερα ευπρόσδεκτη. Συγχαίρω την κ. McKenna για την έκταση στην οποία η έκθεσή της έχει διευρύνει και αποσαφηνίσει το κείμενο.

<SPEAKER ID=330 NAME="Schreyer">
. (ΕΝ) Κύριε Πρόεδρε, αξιότιμοι βουλευτές του Ευρωπαϊκού Κοινοβουλίου, επειδή έχω αναλάβει να εκφωνήσω το λόγο της συναδέλφου μου, κ. Wallstrφm, θα μιλήσω αγγλικά.
<P>
Οι παράκτιες περιοχές είναι πολύ σημαντικές για την Ευρώπη, όπως είπαν και άλλοι ομιλητές. Οι πόροι τους μας παρέχουν τροφή, ενέργεια, στέγη και δημιουργούν ευκαιρίες. Ωστόσο, σύμφωνα με τις εκθέσεις του Ευρωπαϊκού Οργανισμού Περιβάλλοντος, οι συνθήκες στις ακτές και οι πόροι τους εξακολουθούν να επιδεινώνονται. Οι συνθήκες στις ακτές μπορούν να βελτιωθούν μόνο με συντονισμένες προσπάθειες, στις οποίες θα συμμετέχουν όλα τα επίπεδα των σχετικών τομέων της κυβέρνησης βάσει των αρχών της ολοκληρωμένης διαχείρισης των παράκτιων πόρων.
<P>
Θα ήθελα να τονίσω ότι η εν λόγω ολοκληρωμένη διαχείριση των παράκτιων πόρων δεν είναι μια διαδικασία απλά και μόνο για τον σχεδιασμό των χρήσεων γης. Πρόκειται περισσότερο για μια μεθοδολογία που εισάγει μια συνεπή προσέγγιση για τη διαχείριση και τη χρήση των παράκτιων πόρων με την ενημερωμένη συμμετοχή όλων των σχετικών ομάδων συμφερόντων.
<P>
Προκειμένου να ενθαρρυνθούν τα κράτη μέλη να αναλάβουν πλήρως τις ευθύνες τους για την προαγωγή της ολοκληρωμένης διαχείρισης των παράκτιων πόρων, η Επιτροπή παρουσίασε την προτεινόμενη σύσταση. Με τη σύσταση αυτή, τα κράτη μέλη καλούνται να εκπονήσουν εθνικές στρατηγικές διαχείρισης των παράκτιων πόρων βάσει απογραφής των φορέων, των νόμων και των θεσμών που εμπλέκονται στη διαχείριση και το σχεδιασμό των παράκτιων πόρων. Η εν λόγω στρατηγική αποσκοπεί στην εισαγωγή μιας συνεκτικής προσέγγισης των παράκτιων πόρων στην Ευρώπη, αλλά η σύσταση αφήνει σκόπιμα την επιλογή της μορφής των εθνικών στρατηγικών στη διακριτική ευχέρεια των κρατών μελών, προκειμένου να διασφαλισθεί ότι κάθε εθνική στρατηγική θα είναι προσαρμοσμένη στα μέτρα των θεσμικών, φυσικών και κοινωνικών συνθηκών του κάθε κράτους μέλους.
<P>
Συγχρόνως, η σύσταση παρουσιάζει έναν κατάλογο στοιχείων που ενθαρρύνονται να αντιμετωπίσουν τα κράτη μέλη μέσω των εθνικών τους στρατηγικών, όπως είναι η ανάγκη συνεκτικότητας μεταξύ του μεγάλου αριθμού σχεδίων, πολιτικών και προγραμμάτων διαχείρισης των ακτών, καθώς και η ανάγκη συντονισμού μεταξύ των φορέων που χρησιμοποιούν και διαχειρίζονται τις ακτές, και ειδικότερα των φορέων που είναι αρμόδιοι για τη θάλασσα και την ξηρά η οποία αποτελεί μέρος της παράκτιας ζώνης.
<P>
Θα αναφερθώ τώρα στα βασικά θέματα που θίγουν οι προτεινόμενες τροπολογίες. Καταρχάς, θα ήθελα να σημειώσω ότι η Επιτροπή μπορεί να δεχθεί πολλές από τις προτεινόμενες τροπολογίες. Πράγματι, πολλές από τις προτεινόμενες τροπολογίες ενισχύουν το κείμενο διευκρινίζοντας έννοιες και προσθέτοντας περισσότερες πληροφορίες. Ευχαριστούμε το Κοινοβούλιο που πρότεινε αυτές τις τροπολογίες. Ωστόσο, υπάρχουν ορισμένες τροπολογίες τις οποίες η Επιτροπή δεν μπορεί να δεχθεί.
<P>
Αρκετές από τις προτεινόμενες τροπολογίες, και συγκεκριμένα οι τροπολογίες αριθ. 11, 12, 16, 18, 29, 32, 43 και 49, περιέχουν αναφορές σε ένα μελλοντικό κοινοτικό νομοθετικό πλαίσιο. Οι εν λόγω τροπολογίες δεν είναι δεκτές από την Επιτροπή διότι προδικάζουν το κατά πόσον χρειάζεται νομοθετική προσέγγιση. Επιπλέον, η αναφορά σε ένα κοινοτικό νομοθετικό πλαίσιο δεν θα ήταν σκόπιμη, λόγω της μεγάλης πολυμορφίας συνθηκών στα κράτη μέλη και της φιλοσοφίας της Επιτροπής σχετικά με τη διαχείριση των παράκτιων πόρων.
<P>
Η παρούσα απόφαση της Επιτροπής να προτείνει μια σύσταση βασίστηκε σε μια ενδελεχή αξιολόγηση των αναγκών για δράση σε ευρωπαϊκό επίπεδο μέσω του προγράμματος επίδειξης για την ολοκληρωμένη διαχείριση των παράκτιων πόρων, καθώς και σε μια ευρεία δημόσια διαβούλευση. Σύμφωνα με το ίδιο πνεύμα, η Επιτροπή δεν μπορεί να δεχθεί τις τροπολογίες που εισάγουν δεσμευτικές διατάξεις. Η λέξη "πρέπει" δεν είναι η κατάλληλη λέξη σε ένα μη δεσμευτικό μέσο, όπως είναι μια σύσταση, συνεπώς η χρήση αυτής της λέξης στις τροπολογίες αριθ. 29, 32, 34 δεν μπορεί να γίνει δεκτή από την Επιτροπή.
<P>
Παρομοίως, στις τροπολογίες αριθ. 17, 20, 33 και 45, οι αναφορές για την ανάγκη δεσμευτικών μέσων στα κράτη μέλη αγνοούν το γεγονός ότι η ολοκληρωμένη διαχείριση των παράκτιων πόρων μπορεί να θεσπιστεί καλύτερα μέσω εθελοντικών μέτρων σε ορισμένα κράτη μέλη. Συνεπώς, τα συγκεκριμένα τμήματα των εν λόγω τροπολογιών δεν είναι αποδεκτά. Κατά τα λοιπά, οι έξι τροπολογίες είναι αποδεκτές καταρχήν ή εν μέρει.
<P>
Η Επιτροπή φοβάται ότι οι τροπολογίες αριθ. 16 και 42 μπορεί να δώσουν μια εσφαλμένη και περιορισμένη εντύπωση για το εύρος της προσέγγισης της ολοκληρωμένης διαχείρισης των παράκτιων πόρων. Ειδικότερα, στις τροπολογίες αριθ. 25 και 47, ενώ η Επιτροπή δέχεται την ανάγκη συμμετοχής όλων των ενδιαφερομένων μερών, το κείμενο αυτό δεν θα πρέπει να περιοριστεί στην ειδική διαδικασία προγραμματισμού, αλλά θα πρέπει να αναφέρεται ευρύτερα σε όλους τους φορείς που εμπλέκονται στον προγραμματισμό και τη διαχείριση των παράκτιων πόρων και των πόρων τους. Η Επιτροπή σημειώνει επίσης ότι δεν μπορεί να δεχθεί δύο τροπολογίες, οι οποίες στα πλαίσια του προγράμματος INTERREG αναφέρουν άστοχα άλλες πολιτικές, οι οποίες είναι καλύτερο να συζητηθούν σε διαφορετικό πλαίσιο. Η αναφορά στο πρόγραμμα στην τροπολογία αριθ. 16 είναι απρόσφορη, διότι οι κατευθυντήριες γραμμές για το INTERREG έχουν οριστεί σε άλλο σημείο.
<P>
Παρομοίως, η αναφορά της κοινής αλιευτικής πολιτικής και της εξαίρεση των 12 μιλίων στην τροπολογία αριθ. 35 δεν είναι αποδεκτή, διότι προδικάζει τη συζήτηση επί της αναθεώρησης της εν λόγω πολιτικής. Επιπλέον, οι τροπολογίες αριθ. 47 και 48 δεν είναι αποδεκτές, τουλάχιστον εν μέρει, επειδή θα μπορούσαν να οδηγήσουν στην υποστήριξη μη βιώσιμων παραδοσιακών πρακτικών, συμπεριλαμβανομένων όσων αφορούν το κυνήγι και την αλιεία.
<P>
Όσον αφορά τις υπόλοιπες τροπολογίες - και αυτός ο κατάλογος είναι μεγαλύτερος από τις μη αποδεκτές τροπολογίες - η Επιτροπή μπορεί να δεχθεί τις τροπολογίες αριθ. 1, 3 έως 10, 13, 15, 19, 21, 22, 23, 26, 27, 28, 30, 31, 37, 38, 39, 40, 41 και 46. Επιπλέον, μπορεί να δεχθεί τις τροπολογίες αριθ. 2, 14, 24, 36 και 44 επί της αρχής. Συνεπώς, τα δύο τρίτα των τροπολογιών μπορούν να γίνουν δεκτά από την Επιτροπή.
<P>
Εν κατακλείδι, το Κοινοβούλιο έχει συμβάλει σημαντικά στη βελτίωση της παρούσας πρότασης. Συνεπώς, θα ήθελα να ευχαριστήσω την εισηγήτρια, κ. McKenna, καθώς και τους συντάκτες γνωμοδότησης των άλλων επιτροπών για τις προσπάθειές τους. Είμαι βέβαιη ότι το τελικό κείμενο θα αποτελέσει ένα σημαντικό βήμα που θα ενθαρρύνει την εφαρμογή μιας ολοκληρωμένης διαχείρισης των παράκτιων πόρων στην Ευρώπη.

<SPEAKER ID=331 NAME="Πρόεδρος">
Σας ευχαριστώ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(H συνεδρίαση λήγει στις 00.10)

