<CHAPTER ID=1>
Έγκριση των συνοπτικών πρακτικών της προηγούμενης συνεδρίασης
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="Corbett">
Κυρία Πρόεδρε, ένα μικρό σφάλμα: στην αγγλική έκδοση των συνοπτικών πρακτικών, στο τέλος αυτού του μέρους, αναφέρεται ότι ο κ. Napolitano είναι πρόεδρος της Επιτροπής ΕΛΕΓ - υποθέτω της Επιτροπής Ελέγχου του Προϋπολογισμού. Στην πραγματικότητα, όμως, είναι πρόεδρος της Επιτροπής Συνταγματικών Υποθέσεων.

<SPEAKER ID=3 NAME="Πρόεδρος">
Πράγματι, κύριε Corbett, θα επανορθώσουμε.
<P>
(Eγκρίνονται τα συνοπτικά πρακτικά)
<P>
  

<SPEAKER ID=4 LANGUAGE="DE" NAME="Sakellariou">
Κυρία Πρόεδρε, πρόκειται για ένα ζήτημα το οποίο πλήττει σοβαρά το Κοινοβούλιο μας, και μάλιστα σε σχέση με τη συζήτηση για τη διεύρυνση. Πρόκειται για μια δήλωση του τούρκου Υπουργού Εξωτερικών σχετικά με την έκθεση του συναδέλφου Poos που πραγματεύεται την προσχώρηση της Κύπρου στην Ευρωπαϊκή Ένωση. Στην εν λόγω δήλωση το τουρκικό Υπουργείο Εξωτερικών επιτίθεται με τρόπο ανοίκειο και συκοφαντικό σε συνάδελφο, ο οποίος υπέβαλε την έκθεσή του στην αρμόδια επιτροπή. Η συγκεκριμένη επιτροπή ενέκρινε την έκθεση αυτή ως είχε με μόνο δύο ψήφους κατά. Κατανοώ ότι το επίπεδο του κοινοβουλευτισμού στην Τουρκία δεν έχει προχωρήσει ακόμα αρκετά, ούτως ώστε να μπορεί να καταλάβει, τι ακριβώς αναφέρεται στην εν λόγω έκθεση και ποια ευθύνη, εάν βέβαια επιτρέπεται να τη χαρακτηρίσει κανείς έτσι, ανέλαβε ο συνάδελφος Poos. Η έκθεση αυτή είναι έκθεση του Ευρωπαϊκού Κοινοβουλίου. Ως εκ τούτου, θα ήθελα να δω και εκ μέρους του Κοινοβουλίου κάποια αντίδραση σε αυτή την ανοίκεια επίθεση.
<P>
Κυρία Πρόεδρε, μόνο και μόνο για να σας δώσω ένα δείγμα του ανούσιου της επίθεσης αυτής, αναφέρω το σημείο 1 της εν λόγω δήλωσης:
<P>
"ο βουλευτής είναι γνωστός αφενός για την αντίθεσή του προς την Τουρκία και αφετέρου για τους ιδιαίτερους δεσμούς του με τον κυπριακό διοικητικό μηχανισμό."
<P>
Αυτό αποτελεί συκοφαντία που φτάνει στα όρια της εγκληματικής πράξης. Προσωπικά, θα επιθυμούσα να μην αντιδράσει ο συνάδελφος Poos σε αυτή την κατηγορία της Τουρκίας, αλλά το Κοινοβούλιο μας και η Επιτροπή!
<P>
Ευχαριστώ πολύ, κυρία Πρόεδρε!
<P>
(Χειροκροτήματα)

<SPEAKER ID=5 NAME="Πρόεδρος">
Σας ευχαριστώ. Θα παρακολουθήσουμε το εν λόγω ζήτημα εκ του σύνεγγυς.
<P>
Δεν υπάρχει άλλη πρόταση σχετικά με τη διάταξη των εργασιών.
<P>
Θα ήθελα να πω απλώς στον κ. Helmer ότι οι υπάλληλοι είναι απασχολημένοι αυτή τη στιγμή, να αναρτούν και πάλι τη βρετανική σημαία· υπήρξε ένα πρόβλημα με τη βρετανική σημαία σήμερα το πρωί και κάναμε το παν για να το επιλύσουμε χωρίς αναβολή.

<CHAPTER ID=2>
Κατάσταση στη Μέση Ανατολή
<SPEAKER ID=6 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής για την κατάσταση στη Μέση Ανατολή.

<SPEAKER ID=7 LANGUAGE="FR" NAME="Neyts-Uyttebroeck">
. (FR) Κυρία Πρόεδρε, κύριε Επίτροπε, κυρίες και κύριοι, σας ζητώ καταρχάς να συγχωρέσετε τη μικρή καθυστέρησή μου· έρχομαι όμως κατευθείαν από τις Βρυξέλλες. Ελπίζω να δείξετε κατανόηση και σας ευχαριστώ.
<P>
Κυρίες και κύριοι, όπως ο Υπουργός κ. Louis Michel είχε ήδη επισημάνει όταν παρουσιάστηκε, στις 28 Αυγούστου, ενώπιον της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής του Κοινοβουλίου, εδώ και μήνες παρακολουθούμε στη Μέση Ανατολή μια εντεινόμενη κλιμάκωση της βίας· το θλιβερό αποτέλεσμα είναι η πλήρης κατάρρευση της αμοιβαίας εμπιστοσύνης μεταξύ των ενδιαφερομένων μερών, πράγμα το οποίο έχει δημιουργήσει επί τόπου ένα βαθύ αίσθημα αδυναμίας σε όλους τους εμπλεκόμενους πληθυσμούς.
<P>
Δυστυχώς, δεν περνάει ούτε μέρα σχεδόν χωρίς να σημειωθούν αιματηρά επεισόδια και νέες προκλήσεις, με συνέπεια να αναβάλλεται επ' αόριστον τόσο η πραγμάτωση της εκεχειρίας όσο και ο τερματισμός αυτού του φαύλου κύκλου των αντιποίνων, ενώ την ίδια ώρα ο κατάλογος των θυμάτων συνεχώς μεγαλώνει. Η κατάσταση αυτή, την οποία προσφάτως ο Υπουργός κ. Vedrine χαρακτήρισε ως τερατώδη και σκανδαλώδη, μας προκαλεί φυσικά τεράστια ανησυχία σχετικά με τη σταθερότητα στην εν λόγω περιοχή, η οποία βρίσκεται στις πύλες της Ευρώπης. Η διεθνής κοινότητα δεν θα ανεχθεί άλλο την κλιμάκωση αυτή και θα πρέπει να καταδικάσει αποφασιστικά τους παράγοντες επιδείνωσής της, όπως είναι κατά κύριο λόγο η τρομοκρατία και οι επιθέσεις αυτοκτονίας που διαπράττουν οι Παλαιστίνιοι στο Ισραήλ. Πέραν του ότι οι τρομοκρατικές αυτές πράξεις είναι επαίσχυντες, αφού πλήττουν αθώους πολίτες, επιπλέον ωθούν το Ισραήλ στην εφαρμογή μιας όλο και πιο κατασταλτικής πολιτικής.
<P>
Οι βολές παλαιστινίων ακτιβιστών κατά των Ισραηλινών, εποίκων ή στρατιωτικών, οι οποίες προέρχονται από οικισμούς που τελούν υπό παλαιστινιακό έλεγχο, αλλά και η υπερβολική και δυσανάλογη προσφυγή του Ισραήλ στη βία απλώς τροφοδοτούν τον κύκλο της βίας. Η χρήση μαχητικών αεροπλάνων στις κατοικημένες περιοχές, η συστηματική καταστροφή με πυραύλους των κτιρίων όπου στεγάζεται η Αστυνομία και η Ασφάλεια της Παλαιστινιακής Αρχής και οι κατευθυνόμενες δολοφονίες παλαιστινίων ακτιβιστών δεν μπορούν να μας πείσουν, ως στοιχεία, ότι εντάσσονται σε μια στρατηγική που αποσκοπεί στην ειρήνη και την ασφάλεια. Οι ισραηλινές στρατιωτικές επιδρομές στις ζώνες που έχουν περάσει στον έλεγχο των Παλαιστινίων αποτελούν επίσης παραβιάσεις των συμφωνιών που έχουν υπογραφεί. Το κλείσιμο των παλαιστινιακών ιδρυμάτων στην Ανατολική Ιερουσαλήμ και κυρίως το κλείσιμο του Οίκου της Ανατολής και η κατάσχεση των αρχείων αποτελούν πολιτικά μέτρα που επ' ουδενί ευνοούν τον κατευνασμό των πνευμάτων.
<P>
Κυρία Πρόεδρε, κυρίες και κύριοι, εάν σήμερα εξετάσουμε ποιες είναι οι προοπτικές για την επανάληψη ενός απευθείας διαλόγου, τότε τι διαπιστώνουμε; Αρχικά διαπιστώνουμε ότι βρισκόμαστε σε ένα ιδιαίτερο ανησυχητικό πλαίσιο ριζοσπαστικοποίησης των διαφόρων μερών που εμπλέκονται στη διαμάχη, ενώ ο ισραηλινός Υπουργός Εξωτερικών, ο κ. Σιμόν Πέρες, πρόσφατα και δημόσια πρότεινε την επανάληψη του απευθείας διαλόγου με την Παλαιστινιακή Αρχή, με σκοπό τον περιορισμό της βίας και τη μέριμνα για την τήρηση της παύσης του πυρός, δύο στόχων που μέχρι τώρα φαίνονται ανεπίτευκτοι. Κατά τη διάρκεια πρόσφατης επίσκεψής του στην περιοχή, ο γερμανός Υπουργός Εξωτερικών, κ. Joshka Fischer, κατάφερε να συμφωνήσει ο παλαιστίνιος ηγέτης για μία ανάλογη συνάντηση, δηλαδή για μία συνάντηση μεταξύ Αραφάτ, από τη μία πλευρά, και Σιμόν Πέρες, από την άλλη.
<P>
Ελπίζουμε ότι χάρη σε μία τέτοια συνάντηση, η οποία είναι αυτονόητο ότι πρέπει να προετοιμαστεί με ιδιαίτερη μέριμνα και, επομένως, αφού προηγηθούν διάφορες επαφές σε διαμεσολαβητικό επίπεδο, το σημερινό αδιέξοδο στο θέμα της ασφάλειας μπορεί να ξεπεραστεί. Είναι, κυρίως, προκειμένου να βοηθήσει σε αυτήν την προετοιμασία που ο ειδικός απεσταλμένος της Ευρωπαϊκής Ένωσης, ο Πρέσβης κ. Moratinos, επισκέφθηκε την περιοχή στα τέλη Αυγούστου. Δυστυχώς, πολύ σύντομα χρειάστηκε να τροποποιήσει την αποστολή του, επειδή προέκυψε ένα νέο κύμα βίας και έντασης, ως συνέπεια της δολοφονίας από το Ισραήλ του ηγέτη του Παλαιστινιακού Μετώπου Απελευθέρωσης, του κ. Abul Ali Mustafa, στις 27 Αυγούστου. Αυτή η δολοφονική ενέργεια οδήγησε σε μία ιδιαίτερα βίαιη αντιπαράθεση στα νότια της Ιερουσαλήμ, όπου έχει εγκατασταθεί η εβραϊκή αποικία Gilo, καθώς και στη γειτονική περιοχή της παλαιστινιακής δυτικής όχθης του Ιορδάνη, στους τομείς Beit Jalla και Βηθλεέμ.
<P>
Υπό έντονη διεθνή πίεση και χάρη στην ιδιαίτερα εντατική διπλωματία των αλλεπάλληλων επισκέψεων του κ. Moratinos, του συμβούλου ασφαλείας του και της ομάδας των ευρωπαίων παρατηρητών, αλλά, επίσης, χάρη στις απευθείας τηλεφωνικές επαφές μεταξύ Πέρες και Αραφάτ, κατορθώθηκε να επιτευχθεί μία επιτόπου παύση του πυρός, η οποία οδήγησε στην αποχώρηση του ισραηλινού στρατού από τη Beit Jalla τα ξημερώματα της 29ης Αυγούστου.
<P>
Παράλληλα, στο πλαίσιο των προετοιμασιών της συνάντησης και της συνομιλίας μεταξύ Πέρες και Αραφάτ, ο Ύπατος Εκπρόσωπος, κ. Σολάνα, επικουρούμενος από τον Πρέσβη Moratinos, αναχώρησε εκ νέου για την περιοχή. Έφθασε στην Ιερουσαλήμ την Κυριακή 2 Σεπτεμβρίου. Πραγματοποίησε στις 3 και 4 Σεπτεμβρίου μία σειρά συνομιλιών με τις παλαιστινιακές και ισραηλινές αρχές. Πρόκειται λοιπόν να ενημερώσει τους Υπουργούς Εξωτερικών των κρατών μελών σχετικά με τις εντυπώσεις και τις εκτιμήσεις του, κατά τη διάρκεια της συνάντησης στο Genval, κοντά στις Βρυξέλλες, στις 8 και 9 Σεπτεμβρίου.
<P>
Κυρία Πρόεδρε, κυρίες και κύριοι, όσον αφορά τις προσπάθειες της Ευρωπαϊκής Ένωσης, θα ήθελα να υπογραμμίσω ότι το Βέλγιο, στο πλαίσιο της Προεδρίας του, είχε θέσει τρεις στόχους, προκειμένου να συμβάλουμε στην επίλυση της κρίσης στην Εγγύς Ανατολή· την προαγωγή δηλαδή μιας πολιτικής ίσων αποστάσεων, η οποία είναι απολύτως απαραίτητη εάν η Ευρωπαϊκή Ένωση δεν θέλει να χάσει το κύρος της έναντι των Ισραηλινών· την ενίσχυση του ρόλου της Ευρωπαϊκής Ένωσης στην περιοχή, με δεδομένο το κύρος που ο Ύπατος Εκπρόσωπος της Ευρωπαϊκής Ένωσης για την Εξωτερική Πολιτική, κ. Χαβιέ Σολάνα, έχει αποκτήσει μετά τη συμμετοχή του στη διάσκεψη κορυφής του Charm el Cheihk και στο πλαίσιο της εκπόνησης της έκθεσης της Επιτροπής Mitchell και το οποίο πρέπει να εκμεταλλευτούμε με τον καλύτερο δυνατό τρόπο· τέλος, την εντατικοποίηση των διαβουλεύσεων μεταξύ Ευρωπαϊκής Ένωσης και Ηνωμένων Πολιτειών, δεδομένου του κεντρικού ρόλου που καλούνται να διαδραματίσουν οι Αμερικανοί σε οποιαδήποτε διευθέτηση του μεσανατολικού ζητήματος.
<P>
Ας επανέλθουμε, αν έχετε την καλοσύνη, για μια στιγμή στην πολιτική ίσων αποστάσεων, η αρχή και η αιτιολόγηση της οποίας δεν γίνονται πάντα σαφώς κατανοητές. Ορισμένοι μάλιστα φτάνουν να ισχυρίζονται ότι η Ευρωπαϊκή Ένωση θα πρέπει να ευθυγραμμίζεται στο εξής με τις παλαιστινιακές και αραβικές θέσεις. Πράγμα που μου φαίνεται παράλογο. Καταρχάς, ας θυμηθούμε ότι μια από τις δυσκολίες έγκειται συγκεκριμένα στο γεγονός ότι το Ισραήλ αντιτίθεται σε κάθε ανάμειξη του ΟΗΕ στη διευθέτηση της διένεξης, επικαλούμενο ακριβώς τη μεροληψία που μπορεί να επιδείξει ο διεθνής αυτός οργανισμός απέναντί του, δεδομένου ότι οι είκοσι δύο χώρες του Αραβικού Συνδέσμου και τα πενήντα πέντε μέλη της Οργάνωσης της Ισλαμικής Διάσκεψης μπορεί να κάνουν κατάχρηση της αριθμητικής τους υπεροχής. Οι προσπάθειες ταύτισης - και δεν πρόκειται πια απλώς για προσπάθειες, αλλά κάτι παραπάνω - το γεγονός λοιπόν ότι στο Durban ο σιωνισμός ταυτίστηκε με το ρατσισμό και η αραβοϊσραηλινή διένεξη μετατράπηκε σε φυλετική και θρησκευτική διένεξη, ενώ στην πραγματικότητα πρόκειται για μια πολιτική διένεξη που απαιτεί πολιτική λύση, δεν βοηθά προφανώς σε τίποτα. Ευτυχώς, ο Γενικός Γραμματέας των Ηνωμένων Εθνών, κ. Κόφι Ανάν, με την προσωπική του στάση, η οποία ήταν πολύ λιγότερο κατηγορηματική, κατάφερε να κερδίσει την εκτίμηση και την εμπιστοσύνη του εβραϊκού κράτους.
<P>
Στη συνέχεια, ως προς την πολιτική ίσων αποστάσεων πάντα, πώς θα μπορούσε η Ευρωπαϊκή Ένωση να δικαιολογήσει τη μεροληψία της υπέρ ενός εκ των μερών της διένεξης, τη στιγμή που συνδέεται με εταιρική σχέση τόσο με το Ισραήλ όσο και με την Παλαιστινιακή Αρχή; Ενώ επίσης συνδέεται με τη Συρία και το Λίβανο στο πλαίσιο της διαδικασίας της Βαρκελώνης, ένας από τους στόχους της οποίας είναι ακριβώς η δημιουργία μιας ζώνης σταθερότητας, ειρήνης και ευημερίας στην ευρωμεσογειακή περιοχή.
<P>
Τέλος, κυρίες και κύριοι, η πολιτική ίσων αποστάσεων συνάδει με τις συμφωνίες του Όσλο, οι οποίες πράγματι αποκλείουν κάθε ενέργεια η οποία θα προκαταλαμβάνει το αποτέλεσμα, παραθέτω το απόσπασμα "των τελικών διαπραγματεύσεων με τις οποίες τα μέρη θα διαπραγματευτούν άμεσα μεταξύ τους την οριστική διευθέτηση του παλαιστινιακού ζητήματος" .
<P>
Μετά την αναφορά στους στόχους της Προεδρίας μας, ας δούμε τις εξελίξεις όσον αφορά τις πρόσφατες προσπάθειες της Ευρωπαϊκής Ένωσης. Η Ευρωπαϊκή Ένωση υποστήριξε την έκθεση της Επιτροπής Διαπίστωσης Γεγονότων, της Επιτροπής Mitchell όπως συνήθως ονομάζεται, της οποίας οι συστάσεις δημοσιεύτηκαν στις 21 Μαΐου στη Νέα Υόρκη και έγιναν δεκτές και από τα δύο μέρη. Η Ευρωπαϊκή Ένωση παρείχε επίσης στήριξη στο σχέδιο εκεχειρίας Τένετ, που τέθηκε σε ισχύ στις 13 Ιουνίου, αφού το αποδέχτηκαν τα δύο μέρη. Όσον αφορά το σεβασμό της εν λόγω συμφωνίας, γνωρίζουμε πού βρισκόμαστε. Παραμένει ωστόσο το γεγονός ότι το σχέδιο αυτό έχει στόχο την ενίσχυση της συνεργασίας σε επίπεδο ασφάλειας μεταξύ των ισραηλινών και παλαιστινιακών υπηρεσιών ασφαλείας.
<P>
Για να καλυφθεί το κενό που δημιουργεί η απουσία άμεσου διαλόγου, η Ευρωπαϊκή Ένωση έχει συμφωνήσει όσον αφορά μια στρατηγική παρουσίας στην περιοχή, φροντίζοντας ώστε μια σειρά ανώτατοι πολιτικοί ιθύνοντες να επισκέπτονται διαρκώς την περιοχή. Στο πλαίσιο της προετοιμασίας της βελγικής Προεδρίας, ο Βέλγος Υπουργός Εξωτερικών Υποθέσεων, κ. Louis Michel, έχει επισκεφτεί ο ίδιος τις έξι πιο άμεσα ενδιαφερόμενες χώρες, σε μια εξαήμερη περιοδεία του από τις 18 ως τις 25 Απριλίου.
<P>
Έκτοτε, οι επισκέψεις των Υπουργών Εξωτερικών Υποθέσεων και του Πρωθυπουργού, όπως επίσης και του κ. Σολάνα, στην περιοχή συνεχίζονται με έντονο ρυθμό, όπως μαρτυρούν οι περιοδείες των γερμανών και ιταλών συναδέλφων μας, καθώς και οι προγραμματισμένες στο άμεσο μέλλον περιοδείες του Ιρλανδού Υπουργού Εξωτερικών και του πρωθυπουργού του Λουξεμβούργου. Παρά το υπερβολικά φορτωμένο πρόγραμμά της, η Προεδρία ελπίζει ότι θα μπορέσει να επισκεφθεί εκ νέου την περιοχή σε λίγο καιρό, στις αρχές Νοεμβρίου λόγου χάρη, αν η κατάσταση το επιτρέπει.
<P>
Κυρία Πρόεδρε, θα παρέβαινα το καθήκον μου όσον αφορά την αναγνώριση των προσπαθειών που καταβάλλουν τα διάφορα όργανα και οι διάφορες προσωπικότητες της Ευρωπαϊκής Ένωσης, αν δεν υπογράμμιζα τον εξαιρετικά ενεργό ρόλο που διαδραματίζει ο Επίτροπος Patten για να διασφαλίσει την οικονομική επιβίωση, και όχι μόνο, της Παλαιστινιακής Αρχής. Είναι προφανές - και δεν είναι όσο πρέπει γνωστό - ότι η Ευρωπαϊκή Ένωση είναι ως σήμερα ο πιο σημαντικός χρηματοδότης της παλαιστινιακής περιοχής και Αρχής· και ότι χωρίς τις χρηματοδοτικές μας προσπάθειες, χωρίς την εξαιρετική φαντασία και ευφυία που πρέπει να επιδεικνύουμε, ώστε να μπορούμε να θέτουμε στη διάθεση της αρχής αυτής τη ρευστότητα που χρειάζεται για να λειτουργήσει, η κατάσταση θα ήταν ακόμα δυσκολότερη.
<P>
Κυρία Πρόεδρε, κυρίες και κύριοι, στο Συμβούλιο Εξωτερικών Υποθέσεων στις 16 Ιουλίου, η Ευρωπαϊκή Ένωση προσδιόρισε με σαφήνεια τι αναμένει από τα δύο μέρη. Προκειμένου να συμβάλει ώστε η ηρεμία να επιστρέψει στην περιοχή, τάχθηκε πιο συγκεκριμένα υπέρ της αρχής της δημιουργίας ενός αμερόληπτου μηχανισμού εποπτείας, εκτιμώντας ότι ο μηχανισμός αυτός θα υπηρετούσε τα συμφέροντα και των δύο μερών. Η πρόταση αυτή επαναλήφθηκε στις 21 Ιουλίου, στη σύντομη δήλωση των αρχηγών κρατών μετά το πέρας της Συνόδου Κορυφής της G8, στην οποία οφείλω πράγματι να αναφερθώ εν προκειμένω, στη Γένοβα. Οι Δεκαπέντε συνεχίζουν να μελετούν τις λεπτομέρειες του εν λόγω μηχανισμού. Τέλος, η Προεδρία έκανε φυσικά δηλώσεις, εξ ονόματος του Συμβουλίου, όποτε το έκρινε απαραίτητο.
<P>
Για να ολοκληρώσω, κυρία Πρόεδρε, κυρίες και κύριοι, κύριε Επίτροπε, η φονική παραφροσύνη - διότι δεν βρίσκω άλλα λόγια να τη χαρακτηρίσω - που εκφράζεται με τη συνέχιση της βίας και της τρομοκρατίας, αποκαλύπτει καθημερινά την παντελή αναποτελεσματικότητά της όσον αφορά την έξοδο από την κρίση. Λόγω της σοβαρής επιδείνωσης της κατάστασης σε επίπεδο ασφάλειας και της παντελούς έλλειψης εμπιστοσύνης των δύο μερών μεταξύ τους, η προοπτική να θέσουν οι ίδιοι οι πρωταγωνιστές τέλος στην αντιπαράθεσή τους αποδεικνύεται προφανώς απατηλό όνειρο. Επομένως, καθίσταται απαραίτητη η εξωτερική συνδρομή.
<P>
Στο επίπεδο αυτό, ένας αμερόληπτος εποπτικός μηχανισμός - έστω και περιορισμένος - θα είναι προς όφελος και των δύο μερών, εγγυώμενος την εφαρμογή του σχεδίου Tenet και την ολοκληρωμένη και χωρίς χρονοτριβή υλοποίηση των συστάσεων της Επιτροπής Mitchell, και μάλιστα με σεβασμό προς τα χρονοδιαγράμματα και τον προγραμματισμό.
<P>
Εν αναμονή, η επιστροφή της ηρεμίας και της γαλήνης πρέπει να θεωρηθεί ως ένδειξη υπευθυνότητας εκ μέρους αμφότερων των πλευρών. Αυτό σημαίνει ότι αμφότεροι πρέπει να επανεξετάσουν τη στάση τους. Από τη μία πλευρά, η Παλαιστινιακή Αρχή πρέπει να λάβει μέτρα για την καταστολή της βίας και της τρομοκρατίας, διαφορετικά η πολιτική διαδικασία θα αποτύχει. Από την άλλη, το Ισραήλ πρέπει να δημιουργήσει τις προϋποθέσεις που θα καταστήσουν δυνατή την επιστροφή στο τραπέζι των διαπραγματεύσεων, κυρίως μέσω της ελάφρυνσης, το συντομότερο δυνατό, όλων των περιορισμών που πλήττουν τον παλαιστινιακό λαό. Η πολύ τοπική ακόμη κατάπαυση του πυρός, η οποία επιτεύχθηκε στις 28 Αυγούστου στους τομείς Beit Jalla και Βηθλεέμ-Gilo και η οποία εξακολουθεί να τηρείται, πρέπει να παγιωθεί και να διευρυνθεί και να παγιωθεί και σε άλλες εστίες συγκρούσεων και έντασης στην περιοχή της Γάζας και στη Δυτική Όχθη του Ιορδάνη.
<P>
Η έναρξη ενός απευθείας διαλόγου πρέπει να βοηθήσει τα μέρη - υπό την προϋπόθεση ότι η κατάσταση στην περιοχή θα παραμείνει σταθερή - να μεταβούν προοδευτικά από ένα σενάριο διαχείρισης της κρίσης σε ένα σενάριο επίλυσής της. Η σταδιακή διεύρυνση και τήρηση της παύσης του πυρός, κατά τη γνώμη μου, πρέπει να αποτελέσει τον άμεσο στόχο του απευθείας διαλόγου. Αυτό θα μπορούσε να συμβεί από τομέα σε τομέα, παράλληλα με τη βελτίωση των συνθηκών διαβίωσης και εργασίας των Παλαιστινίων.
<P>
Αλλά ούτε το ένα ούτε το άλλο είναι αρκετά. Πρέπει επίσης να παρασχεθεί, σύντομα, μία πολιτική προοπτική. Αυτή η πολιτική προοπτική περιλαμβάνεται στην έκθεση Mitchell, η οποία, με τη σειρά της, αποτελεί μία μόνο ενδιάμεση φάση προς την οριστική επανάληψη των διαπραγματεύσεων για ένα μόνιμο καθεστώς των παλαιστινιακών περιοχών. Πρέπει, επιτέλους, να επιστρέψουμε στο γράμμα και στο πνεύμα των συμφωνιών του Όσλο.
<P>
Δεν πρέπει να λησμονούμε ότι, χάρη σε αυτές τις συμφωνίες, επιτεύχθηκαν σημαντικά αποτελέσματα, τα οποία πρέπει οπωσδήποτε να διασφαλιστούν. Τα προβλήματα που προέκυψαν δεν αποτελούν τόσο το αποτέλεσμα των ατελειών των συμφωνιών όσο το αποτέλεσμα του γεγονότος ότι οι δύο πλευρές απέτυχαν να τηρήσουν όλα τα μέρη των συμφωνιών.
<P>
Τέλος, κυρία Πρόεδρε, κυρίες και κύριοι, μπορεί οι εντατικές, τελικές διαπραγματεύσεις, οι διαπραγματεύσεις που φιλοδοξούσαν να είναι οι τελικές και διεξήχθησαν από τον Ιούλιο του 2000 ως τον Ιανουάριο του 2001, από το Κάμπ Ντέιβιντ ως την Τάμπα, να μην κατέληξαν σε συμφωνία-πλαίσιο, λόγω των σφαλμάτων που διέπραξαν όλα τα ενδιαφερόμενα μέρη αφενός, αλλά και λόγω των τεχνητά πιεστικών χρονοδιαγραμμάτων αφετέρου, θα πρέπει όμως να υπογραμμίσουμε με έμφαση τις τολμηρές προόδους που σημειώθηκαν στη διάρκειά τους, όσον αφορά τη σκιαγράφηση εφικτών λύσεων σε εξαιρετικά ευαίσθητα και σύνθετα ζητήματα, η εμβέλεια των οποίων είναι και για τα δύο μέρη πραγματικά θεμελιακή. Είναι βέβαιο ότι η ανάκαμψη θα είναι δυσχερέστατη. Ο πρώτος μας στόχος όμως θα πρέπει να είναι η αποκατάσταση της απωλεσθείσας εμπιστοσύνης μεταξύ των δύο μερών αφενός και αφετέρου στο πλαίσιο των δυνατοτήτων για μια ικανοποιητική διευθέτηση μέσω διαπραγμάτευσης. Για το λόγο αυτό, στη θέση της περιρρέουσας απαισιοδοξίας που έχει κατακυριεύσει την κοινή γνώμη των χωρών οι οποίες συγκλονίζονται από την τραγωδία, οι κυβερνήσεις των δύο μερών θα πρέπει να επαναφέρουν γρήγορα την ελπίδα για ένα καλύτερο μέλλον, που θα στηρίζεται στην ασφάλεια, τον αμοιβαίο σεβασμό και την ειρήνη. Μόνο μια πολιτική διαδικασία η οποία θα συγκεκριμενοποιήσει την συγκεκριμένη ανταλλαγή εδαφών έναντι της ειρήνης, η οποία θα θέσει τέρμα στην κατοχή και θα επιτρέψει την ανάδυση ενός βιώσιμου, δημοκρατικού, ειρηνικού κυρίαρχου παλαιστινιακού κράτους, που θα έχει δεσμευτεί να συνυπάρξει του με το Ισραήλ, μόνο μια τέτοια εξέλιξη μπορεί, εντέλει, να διασφαλίσει στο εβραϊκό κράτος και ακόμη περισσότερο σε ολόκληρη την περιοχή, την ασφάλεια, τη σταθερότητα και την ειρήνη που επιθυμούν οι λαοί. Δεν μπορούμε, κυρίες και κύριοι, να σκύψουμε το κεφάλι μπροστά στην προώθηση της λογικής του πολέμου και της βίας, τόσο στους μεν όσο και στους δε. Θα είναι μια δύσκολη μάχη, αλλά θα πρέπει να τη δώσουμε.
<P>
(Χειροκροτήματα)

<SPEAKER ID=8 NAME="Πρόεδρος">
Ευχαριστώ την κ. Υπουργό και δίνω αμέσως το λόγο στον Επίτροπο κ. Patten.

<SPEAKER ID=9 NAME="Patten">
. (ΕΝ) Κυρία Πρόεδρε, η Υπουργός περιέγραψε με μεγάλη σαφήνεια και πληρότητα την παρούσα κατάσταση στη Μέση Ανατολή και, όπως είπε η Υπουργός και όλοι στο Σώμα γνωρίζουμε, η κατάσταση στην περιοχή έχει πάει από το κακό στο χειρότερο και υπάρχει κίνδυνος να γίνει ακόμη χειρότερη.
<P>
Ετοιμάζοντας σήμερα το πρωί την ομιλία μου, εντυπωσιάστηκα για ακόμα μία φορά από τη διαφορά ανάμεσα στην ένταση των επιθέτων και των ουσιαστικών που χρησιμοποιούμε για να περιγράψουμε την κατάσταση και την ένταση των ρημάτων που χρησιμοποιούμε καθώς προσπαθούμε να δώσουμε λύση στο πρόβλημα. Πρόκειται, πράγματι, για ένα πολύ δύσκολο πρόβλημα.
<P>
Η συνεχιζόμενη βία - σύμφωνα με τα δελτία ειδήσεων, σήμερα το πρωί, είχαμε ακόμη μία βομβιστική επίθεση αυτοκτονίας στην Ιερουσαλήμ - και οι ατελείωτες αντεγκλήσεις, καθώς και η άρνηση των δύο πλευρών να ξεπεράσουν τις διαφορές τους και να επιλέξουν το δρόμο της ειρήνης, δεν αποτελεί μόνο μία άκρως θλιβερή πραγματικότητα, αλλά δημιουργεί βαθιά απογοήτευση σε όλα τα μέλη της διεθνούς κοινότητας που προσπαθούν να δώσουν μία λύση στο σημερινό αδιέξοδο.
<P>
Και οι δύο πλευρές, όπως είπε νωρίτερα η Υπουργός, απέτυχαν να αδράξουν την ευκαιρία, που πρόσφεραν οι συστάσεις της έκθεσης Mitchell, και, στη συνέχεια, το σχέδιο εκεχειρίας Tenet. Επανερχόμαστε, όμως, στην άποψη ότι η έκθεση Mitchell αποτελεί τη βέλτιστη βάση ώστε να δοθεί τέλος στη βία και να τεθούν τα θεμέλια για ένα ειρηνικό μέλλον με ευημερία. Ποια είναι η εναλλακτική πρόταση;
<P>
Η εναλλακτική πρόταση είναι ακόμα περισσότερο αιματοβαμμένη, με μια διεθνή διαμάχη που μετατράπηκε σε άσβεστο μίσος και σε συνεχιζόμενες πλευρικές καταστροφές σε διεθνές επίπεδο, όπως βλέπουμε αυτή την εβδομάδα στη διάσκεψη του Durban.
<P>
Τι μπορεί, λοιπόν, να κάνει η Ευρωπαϊκή Ένωση υπό αυτές τις συνθήκες; Η Υπουργός εξήγησε, με μεγάλη σαφήνεια, τον εξαιρετικά σημαντικό ρόλο που διαδραματίζει η Προεδρία, στην προσπάθειά της να κινητοποιήσει τη διεθνή γνώμη σχετικά με τις προτάσεις που ανοίγουν το δρόμο προς τα εμπρός. Η Υπουργός επεσήμανε, επίσης, τις προσπάθειες όλων των Υπουργών Εξωτερικών της Ευρωπαϊκής Ένωσης και, φυσικά, του Χαβιέ Σολάνα, που προσπαθεί να φέρει κοντά Ισραηλινούς και Παλαιστίνιους και να τους πείσει να επιστρέψουν στο τραπέζι των διαπραγματεύσεων.
<P>
Προφανώς πρέπει να συνεχίσουμε να παροτρύνουμε κάθε εμπλεκόμενο μέρος να εφαρμόσει άμεσα όλες, και όχι μόνο ορισμένες, από τις συστάσεις της έκθεσης Mitchell. Θα συνεχίσουμε να το πράττουμε και να δίνουμε αυτό το μήνυμα. Πρέπει, επίσης, να παροτρύνουμε τις δύο πλευρές να ξεπεράσουν τη δυσπιστία, που έχει δημιουργηθεί τους τελευταίους μήνες. Πρέπει να δεσμευτούν, για άλλη μια φορά, ως προς τους θεμελιώδεις μακροπρόθεσμους στόχους της ειρηνευτικής διαδικασίας στη Μέση Ανατολή, να διασφαλίσουν τα σύνορα του Ισραήλ μέσω της διαπραγματευόμενης σύστασης ενός βιώσιμου παλαιστινιακού κράτους με βάση τα σχετικά ψηφίσματα του ΟΗΕ.
<P>
Οι παλαιστίνιοι ηγέτες πρέπει καθημερινά να καταστούν σαφή την αντίθεσή τους με τις επιθέσεις εναντίον αθώων και τη βία σε όλες της τις μορφές, καθώς και την κατηγορηματική καταδίκη των πράξεων αυτών. Λέγεται ορισμένες φορές από τους επικριτές μας, ότι στην Ευρωπαϊκή Ένωση δεν καταδικάζουμε αρκετά ξεκάθαρα την τρομοκρατία. Πρόκειται για μια κατάφωρα άδικη κριτική. Για παράδειγμα, στη δήλωσή της μετά την επίθεση στην Ιερουσαλήμ, στις 9 Αυγούστου, η Προεδρία καταδίκασε ανεπιφύλακτα το βομβαρδισμό του εμπορικού κέντρου στην Ιερουσαλήμ και εξέφρασε την αποστροφή της γι' αυτή την άνανδρη επίθεση, που κόστισε τη ζωή κυρίως αθώων πολιτών. Μετά την επίθεση στη Χάιφα, στις 12 Αυγούστου, η Προεδρία εξέδωσε εκ νέου μια δήλωση που καταδίκαζε με τη σκληρότερη γλώσσα τις πρόσφατες βομβιστικές επιθέσεις αυτοκτονίας και επεσήμαινε ότι αυτές οι επιθέσεις με στόχο ισραηλινούς πολίτες είναι άκρως απεχθείς και αποκρουστικές.
<P>
Έτσι, λοιπόν, εκφράσαμε ξεκάθαρα την αντίθεσή μας στην τρομοκρατία σε όλες τις μορφές της, αλλά εάν θέλουμε να έχουμε περισσότερες πιθανότητες να θέσουμε τέλος στον κύκλο της βίας και να αποδυναμώσουμε τη θέση των ριζοσπαστικών δυνάμεων, οι Παλαιστίνιοι πρέπει να δουν την προοπτική κάποιας αληθινής βελτίωσης στην καθημερινή τους ζωή. Αυτό θα πρέπει να περιλαμβάνει και την εφαρμογή των υφιστάμενων συμφωνιών μεταξύ Ισραηλινών και Παλαιστινίων. Αρχικά, η άρση των αποκλεισμών, η μεταφορά των φορολογικών εσόδων, το ασφαλές πέρασμα μεταξύ Γάζας και Δυτικής Όχθης, η επαναλειτουργία του αεροδρομίου και η δημιουργία μηχανισμών για τις εξαγωγές, που θα επιτρέψουν στους Παλαιστίνιους να επωφεληθούν από τις συμφωνίες τους με την Ευρωπαϊκή Ένωση και με άλλους εταίρους.
<P>
(Χειροκροτήματα) Μου είναι εντελώς αδύνατο να κατανοήσω για ποιο λόγο μπορεί κάποιος να υποθέσει ότι η ακόμα μεγαλύτερη εξαθλίωση στα παλαιστινιακά εδάφη και η αυξημένη ανεργία των νεαρών Παλαιστινίων μπορεί να έχει κάποια σχέση με την αποκατάσταση της ασφάλειας. Είμαι σίγουρος ότι όλοι μας πήραμε μαζί μας αξιόλογο υλικό για μελέτη, κατά τη διάρκεια των θερινών διακοπών. Πέρασα μεγάλο μέρος του καλοκαιριού μου διαβάζοντας για τη δεκαετία του 1930 και για τη σχέση ανάμεσα στην οικονομική εξαθλίωση, τις οικονομικές δυσχέρειες και τον πολιτικό εξτρεμισμό σε διάφορες χώρες. Πρέπει να επαναλαμβάνουμε συνεχώς τη θέση ότι προσπαθώντας να κάνουμε τόσο μεγάλη καταστροφή, πιέζοντας τόσο έντονα τα παλαιστινιακά εδάφη, δεν πρόκειται να αποκαταστήσουμε την ασφάλεια ούτε να θέσουμε τα θεμέλια για ένα μέλλον, στο οποίο και οι δύο πλευρές θα μπορούν να ζουν μαζί σε κλίμα ευτυχίας και συμφιλίωσης.
<P>
(Χειροκροτήματα)Η παρακολούθηση από τρίτο για την ορθή εφαρμογή των συμφωνιών αυτών και ένας λειτουργικός μηχανισμός επίλυσης των διαφορών θα βοηθούσαν προφανώς τους Παλαιστίνιους να ξεπεράσουν την απογοήτευση που τους έχει δημιουργήσει η παρούσα μη εφαρμογή των υφιστάμενων συμφωνιών. Όλα αυτά θα μπορούσαν να συντελέσουν στην αναζωπύρωση της παλαιστινιακής οικονομίας, θα μπορούσαν να εγγυηθούν στους Παλαιστινίους έναν ενεργό ρόλο στη μελλοντική τους εξέλιξη και να βελτιώσουν τις προοπτικές για ένα καλύτερο μέλλον, που θα επιτευχθεί μέσω των πολιτικών διαπραγματεύσεων. Οι προσπάθειες αυτές πρέπει να στηριχθούν από μια σειρά μέτρων οικοδόμησης εμπιστοσύνης, προκειμένου να ξεπεραστεί η σημερινή έντονη δυσπιστία, που συναντάται όχι μόνο μεταξύ των πολιτικών ηγετών, αλλά επίσης μεταξύ των δύο λαών. Πρόκειται για μία περιοχή για την οποία το Κοινοβούλιο έχει, πολύ σωστά, επιδείξει ένα ιδιαίτερα έντονο ενδιαφέρον. Θα ήθελα να υπενθυμίσω στο Κοινοβούλιο ότι κατά τα τελευταία δύο χρόνια η Επιτροπή, μόνο, έχει διαθέσει γύρω στα 50 εκατομμύρια ευρώ για προγράμματα εδραίωσης της ειρήνης, που ενισχύουν την αραβο-ισραηλινή συνεργασία καθώς και τη συνεργασία μεταξύ Παλαιστινίων και Ισραηλινών, ειδικότερα. Τα προγράμματα αυτά προάγουν την ειρήνη μέσα από κοινά σχέδια και εκστρατείες ευαισθητοποίησης για την ανεκτικότητα και την ειρήνη.
<P>
Έχουμε να διαδραματίσουμε ένα σημαντικό ρόλο υποστηρίζοντας τις φωνές των μετριοπαθών, απ' όπου και να προέρχονται. Το λυπηρό είναι ότι όσο περισσότερο συνεχίζεται αυτή η τραγική κατάσταση τόσο λιγότεροι μετριοπαθείς θα υπάρχουν· επιδεικνύουν όμως μεγάλο θάρρος μέσα στις δικές τους κοινότητες και αξίζουν τη συνεχή στήριξή μας.
<P>
Η Επιτροπή είναι διατεθειμένη να χρησιμοποιήσει όλα τα μέσα που διαθέτει, ώστε να συμβάλλει στην ανακούφιση των πολύ σοβαρών οικονομικών δυσκολιών που αντιμετωπίζουν οι Παλαιστίνιοι. Το πακέτο υποστήριξής μας προς την Παλαιστινιακή Αρχή είναι ένα επιτυχημένο παράδειγμα για το πώς η Ευρωπαϊκή Ένωση μπορεί να παρέχει τη βοήθειά της με λογικό, γρήγορο και αποτελεσματικό τρόπο και είμαι ιδιαίτερα ευγνώμων στο Κοινοβούλιο για τη στήριξή του στο έργο μας.
<P>
Η ευρωπαϊκή στήριξη στον προϋπολογισμό της Παλαιστινιακής Αρχής είναι εξασφαλισμένη μέχρι το Νοέμβριο και τα αραβικά κράτη εξετάζουν αυτή τη στιγμή το ενδεχόμενο να παρατείνουν την στήριξη τους στον προϋπολογισμό μέχρι το τέλος του χρόνου. Είναι ακόμη πολύ νωρίς για κάποια συγκεκριμένη ανακοίνωση, όσον αφορά περαιτέρω παρέμβαση της Επιτροπής. Μόλις φτάσαμε στο μέσο της τρέχουσας επιχείρησης στήριξης και περιμένουμε τους Παλαιστίνιους να συμμορφωθούν με ορισμένους όρους, ενώ θα ακολουθήσει ο απολογισμός και η αξιολόγηση των αρκετά ζοφερών μακροοικονομικών και φορολογικών μελλοντικών εξελίξεων.
<P>
Οι ανάγκες των Παλαιστινίων για το 2002 και οι συνεισφορές των άλλων χορηγών βοήθειας θα πρέπει να εξεταστούν στο πλαίσιο της αξιολόγησης της οικονομικής κατάστασης στα παλαιστινιακά εδάφη, η οποία διεξάγεται αυτή τη στιγμή από την Παγκόσμια Τράπεζα. Αναμένεται ότι η διαδικασία αυτή θα έχει ολοκληρωθεί μέχρι τα τέλη Σεπτεμβρίου. Μόλις τα στοιχεία αυτά θα είναι διαθέσιμα, η Επιτροπή θα εξετάσει ποιος είναι ο καλύτερος τρόπος για να συμβάλλει περαιτέρω στις διεθνείς προσπάθειες. Φυσικά, θα παραμείνουμε σε στενή επαφή με το Κοινοβούλιο σχετικά με την αξιολόγηση των χρηματοδοτικών απαιτήσεων της Παλαιστινιακής Αρχής στην οποία θα προβούμε και σχετικά με τη συνεχή αποφασιστικότητά μας να διασφαλίσουμε ότι ακόμη και στις σημερινές φοβερές συνθήκες η οικονομική μας βοήθεια θα βασίζεται, όσον αφορά την Παλαιστινιακή Αρχή, στη διαφάνεια, στη δέουσα δημοσιονομική σύνεση και σε μια δέσμευση εκ μέρους της παλαιστινιακής πλευράς για την καταπολέμηση της διαφθοράς. Όλα αυτά είναι σημεία που επισημάνθηκαν σε μας από μέλη αυτού του Σώματος και αποτελούν τη βάση της αποφασιστικότητάς μας να διασφαλίσουμε μια πρόσφορη συμφωνία μεταξύ ημών και των Παλαιστινίων, προτού ξεκινήσουμε να απελευθερώνουμε πόρους για στήριξη του προϋπολογισμού.
<P>
Στο μεταξύ, δεν μπορώ παρά να επαναλάβω τα όσα είπε τόσο καλά η Υπουργός πριν από λίγο. Αυτό που χρειάζεται είναι μια εκ νέου δέσμευση στην έκθεση Mitchell όσο το δυνατόν συντομότερα. Αν δεν το καταλάβουμε αυτό, η κατάσταση θα γίνει ακόμη χειρότερη και θα προκαλέσει σημαντικές καταστροφές σε ολόκληρη την περιοχή.
<P>
(Χειροκροτήματα)

<SPEAKER ID=10 NAME="Πρόεδρος">
Ευχαριστώ τον Επίτροπο κ. Patten και δίνω αμέσως το λόγο στον κ. Galeote Quecedo.

<SPEAKER ID=11 LANGUAGE="ES" NAME="Galeote Quecedo">
Κυρία Πρόεδρε, είναι αλήθεια ότι η κατάσταση φαίνεται να έχει εξελιχθεί σ' ένα τρομακτικό φαύλο κύκλο όπου οι απειλές και οι πράξεις βίας και από τις δύο πλευρές διαδέχονται η μία την άλλη, όπως η απόπειρα μόλις πριν από μερικές ώρες στη Δυτική Ιερουσαλήμ.
<P>
Πρέπει όλοι να αναρωτηθούμε πώς μπορέσαμε να φτάσουμε σ' αυτήν την κατάσταση, όταν, φέτος τον Ιανουάριο, η τότε εργατική κυβέρνηση του Ισραήλ έβαλε στο τραπέζι των διαπραγματεύσεων μία πρόταση συμφωνίας που σήμερα μας φαίνεται σχεδόν αδιανόητη. Όμως επίσης, ο πρωθυπουργός κ. Σαρόν θα μπορούσε να αναρωτηθεί αν σήμερα η αίσθηση ανασφάλειας που αισθάνονται οι συμπατριώτες του είναι μεγαλύτερη ή μικρότερη από εκείνη που επικρατούσε πριν από τις εκλογές που κέρδισε άνετα. Όπως ο Γιάσερ Αραφάτ θα μπορούσε επίσης να αναρωτηθεί αν ο λαός του ζει σήμερα καλύτερα ή χειρότερα από ό,τι πριν από έντεκα μήνες όταν άρχισε η Ιντιφάντα.
<P>
Δεν πιστεύω ότι πρόκειται εδώ για αναζήτηση ενόχων, δεν πιστεύω ότι θα πρέπει να υποπέσουμε σε μία απλουστευτική ερμηνεία των γεγονότων, το σίγουρο όμως είναι ότι η διακοπή των διαπραγματεύσεων έχει βαθύ αντίκτυπο στην ισραηλινή και παλαιστινιακή κοινή γνώμη.
<P>
Στο Ισραήλ αυτό μεταφράζεται για πολλές ομάδες της Αριστεράς αυτής της χώρας - προπαντός για εκείνες που συμμετείχαν περισσότερο στις διαπραγματεύσεις του Σαρμ-Ελ-Σαΐχ, του Καμπ Ντέιβιντ και της Τάμπα - σε μία βαθιά απογοήτευση από τον παλαιστίνιο ηγέτη. Αυτή η συναισθηματικά φορτισμένη αντίδραση ενώνεται με μία περισσότερο στοχαστική από την πλευρά ορισμένων αντιπροσώπων της πολιτικής Δεξιάς του Ισραήλ, οι οποίοι συμφωνούν στην άρνηση της ιδιότητας του συνομιλητή στον κ. Αραφάτ. Η Ομάδα μου, κυρία Πρόεδρε, πιστεύει ότι αυτή η στάση είναι εντελώς λανθασμένη και δεν συμβάλλει καθόλου στην επανέναρξη της ειρηνευτικής διαδικασίας.
<P>
Στις παρούσες συνθήκες μπορεί να έχει απομείνει στον κ. Αραφάτ ένα επιπρόσθετο περιθώριο ελιγμών για να σταματήσει τη βία, αλλά σίγουρα είναι μικρότερο από αυτό που απαιτούν οι αρχές του Ισραήλ. Και, εν πάση περιπτώσει, δεν διαφαίνεται στον ορίζοντα καμία εναλλακτική δυνατότητα συνομιλιών από την παλαιστινιακή πλευρά. Ασφαλώς δεν προκύπτει τίποτα εποικοδομητικό από την κατάσταση των παλαιστινιακών εδαφών, των οποίων οι κάτοικοι ζουν βυθισμένοι σε μία αίσθηση ταπείνωσης και εξευτελισμού, πρόσφορο έδαφος για τους ριζοσπαστικούς φονταμενταλισμούς.
<P>
Αλλά τώρα περισσότερο από ποτέ η Παλαιστινιακή Αρχή θα πρέπει να αποδείξει ότι είναι διατεθειμένη να τηρήσει και να φροντίσει να τηρηθεί μια ειρηνευτική συμφωνία, η οποία σε καμία περίπτωση δεν πρόκειται να εκπληρώσει το σύνολο των επιδιώξεών της. Παρά την απαισιοδοξία που επικρατεί μεταξύ των πλευρών, ή ίσως ακριβώς εξαιτίας της, ο ρόλος της διεθνούς κοινότητας είναι τώρα επιτακτικός.
<P>
Η Ευρωπαϊκή Ένωση διαθέτει αυτή τη στιγμή ευρύτερο περιθώριο δράσης, το οποίο πρέπει να εκμεταλλευτεί με συγκεκριμένες συμβολές, χρησιμοποιώντας το οικονομικό δυναμικό της στην περιοχή με πολιτική σκοπιμότητα, διασφαλίζοντας ότι η αναπτυξιακή της βοήθεια θα εφαρμοστεί σε σχέδια που συνεπάγονται συγκεκριμένα οφέλη για τον πληθυσμό και ότι, φυσικά, θα είναι συμβατή με τον σεβασμό των ανθρωπίνων δικαιωμάτων και των θεμελιωδών ελευθεριών, εξασφαλίζοντας καλύτερη και στενότερη συνεργασία με τις μεσολαβητικές προσπάθειες της αμερικανικής κυβέρνησης.
<P>
Κυρία Πρόεδρε, με την συμπλήρωση δέκα χρόνων από τη Διάσκεψη της Μαδρίτης, η Ευρωπαϊκή Ένωση πρέπει να αποκαταστήσει την αρχή της "ειρήνης στα κατεχόμενα" ως κινητήρια δύναμη των ειρηνευτικών συνομιλιών. Και, όπως δέκα χρόνια πριν, έτσι και τώρα οι Ευρωπαίοι πρέπει να εντείνουμε τις προσπάθειές μας, γι' αυτό και η κοινοβουλευτική μου ομάδα θα ήθελε να ζητήσει από την βελγική Προεδρία να προτείνει στο Συμβούλιο την ανάγκη ενίσχυσης της ομάδας του ειδικού απεσταλμένου μας κ. Moratinos.
<P>
(Χειροκροτήματα από τη Δεξιά)

<SPEAKER ID=12 LANGUAGE="ES" NAME="Barσn Crespo">
Κυρία Πρόεδρε, κυρία Πρόεδρε του Συμβουλίου, κύριε Επίτροπε, κυρίες και κύριοι, καταρχάς θέλω να εκφράσω, εξ ονόματος της Σοσιαλιστικής Ομάδας, τη λύπη μας για τα τελευταία θύματα που προκλήθηκαν ακριβώς σήμερα και να ξεκινήσω από το εξής γεγονός: ότι έχουμε ξαναγυρίσει με τα λόγια και τις πράξεις σε μία κατάσταση που είχε αρχίσει να διαλύεται από τη Διάσκεψη της Μαδρίτης.
<P>
Δεν πρόκειται να επεκταθώ στην περιγραφή του τι συμβαίνει. Φυσικά πιστεύω ότι οι εμείς οι Ευρωπαίοι πρέπει να θεωρούμε ότι είμαστε δεσμευμένοι και εμπλεκόμενοι σ' αυτή τη διαδικασία. Προτιμώ να μιλήσω γι' αυτό παρά για τήρηση ίσων αποστάσεων, κυρία Πρόεδρε του Συμβουλίου, διότι δεν υπάρχει απόλυτη ίση απόσταση μεταξύ ενός εδραιωμένου, κυρίαρχου και δημοκρατικού κράτους, όπως είναι το Ισραήλ, και ενός εν δυνάμει εμβρυακού κράτους ενός λαού, ο οποίος αυτή τη στιγμή δεν έχει ακόμη πατρίδα.
<P>
Πιστεύω ότι αυτό είναι ένα σημαντικό στοιχείο στο οποίο θα πρέπει να προστεθεί - ως μήνυμα στην κυβέρνηση Σαρόν - ότι η πολιτική του "οφθαλμός αντί οφθαλμού και οδόντας αντί οδόντος" δεν φέρνει τίποτα εκτός από συμφορές. Οι Ευρωπαίοι γνωρίζουμε κάτι γι' αυτό, διότι έχουμε εξουδετερώσει την εν λόγω πολιτική ακριβώς μέσω της Ευρωπαϊκής Ένωσης. Επιπλέον, η οικονομική και ανθρώπινη ασφυξία δεν αποτελεί τρόπο επίλυσης της σύγκρουσης και μία πολιτική αυτού του είδους οδηγεί μόνο στην ενίσχυση των εξτρεμιστών και των δύο πλευρών. Ως εκ τούτου, πιστεύω ότι, με όλη την φιλία που αισθανόμαστε για το Ισραήλ, πρέπει να το καταστήσουμε αυτό σαφές.
<P>
Δεύτερον, κυρία Πρόεδρε, για πρώτη φορά οι Ευρωπαίοι είμαστε υπογράφοντες μιας συμφωνίας. Ήμασταν στο Σαρμ Ελ Σαΐχ και, αυτή τη στιγμή, ο Ύπατος Εκπρόσωπος βρίσκεται στην Ιερουσαλήμ. Οι Υπουργοί μας των Εξωτερικών, ο κ. Fischer, ο κ. Michel, ο κ. Ruggero, επισκέπτονται την περιοχή και πιστεύω ότι αυτό αποδεικνύει επίσης την ευρωπαϊκή βούληση. Πιστεύω ότι εδώ πρέπει να εκφράσουμε επίσης όχι μόνο μία πολιτική βούληση, αλλά ότι το Κοινοβούλιο πρέπει να βοηθήσει να βρεθεί φως στην άκρη αυτού του τούνελ. Γι' αυτό πρότεινα στην Διάσκεψη των Προέδρων - και έγινε δεκτό - ότι, αντί να επεξεργαστούμε ένα ψήφισμα σήμερα, εν θερμώ, χωρίς να γνωρίζουμε το αποτέλεσμα των διαπραγματεύσεων, να χρησιμοποιήσουμε το όπλο που μας έδωσε η Συνθήκη του Μάαστριχτ και να διατυπώσουμε μία σύσταση ούτως ώστε η Επιτροπή Εξωτερικών Υποθέσεων να μπορέσει να αξιολογήσει στην διάρκεια αυτού του μήνα αν έχουν σημειωθεί πρόοδοι ή όχι.
<P>
Πιστεύω ότι σ' αυτό το παιχνίδι των θανατηφόρων συμβόλων, στο οποίο έχουν εμπλακεί Ισραήλ και Παλαιστίνιοι, θα πρέπει να ζητήσουμε επίσης να υπάρξουν θετικά σύμβολα. Ένα από αυτά, το οποίο το θεωρώ σημαντικό, είναι να ξανανοίξει ο Οίκος της Ανατολής στην Ιερουσαλήμ, διότι αυτός υπήρξε πάντα μία πλατφόρμα ειρήνης. Πρέπει να υπενθυμίσω ότι, ως Πρόεδρος του Ευρωπαϊκού Κοινοβουλίου, είχα την ευκαιρία να επισκεφτώ τον Οίκο της Ανατολής. Δεν οδηγεί πουθενά το να καταστρέφουμε κάθε είδους γέφυρες για τον διάλογο.
<P>
Τέλος, κυρία Πρόεδρε, εν μέσω αυτής της δραματικής κρίσης είναι ελπιδοφόρο το ότι υπάρχουν φωνές Ισραηλινών και Παλαιστινίων που έχουν το πολιτικό και πατριωτικό θάρρος να υπογράψουν από κοινού μία διακήρυξη. Αναφέρομαι στην έκκληση που έκαναν από κοινού ορισμένοι από τους πρωταγωνιστές των ειρηνευτικών διαδικασιών των τελευταίων ετών, παραδείγματος χάριν ο κ. Beilin και η κ. Ashraui, που υπέγραψαν μία διακήρυξη - έχω το πρωτότυπο κείμενο στα αγγλικά - στο οποίο υπό τον τίτλο "Όχι στην αιματοχυσία, όχι στην κατοχή, ναι στην διαπραγμάτευση, ναι στην ειρήνη" , λένε κάτι που η διεύθυνση του Κόμματος των Ευρωπαίων Σοσιαλιστών, στη συνεδρίαση του την Κυριακή, αποφάσισε να υποστηρίξει ομόφωνα.
<P>
Θα παραθέσω μία παράγραφο αυτής της διακήρυξης η οποία, κατά την γνώμη μου, συνοψίζει τη βούληση που πρέπει να επιστρατεύσουμε σ' αυτή τη διαδικασία. Αναφέρει τα ακόλουθα: "Εξακολουθούμε να πιστεύουμε στην ανθρωπιά της άλλης πλευράς, στο ότι έχουμε ένα συνέταιρο για την ειρήνη και ότι μία ειρηνική επίλυση της σύγκρουσης μεταξύ των λαών μας μέσω διαπραγματεύσεων είναι εφικτή" .
<P>
Αυτή είναι η γραμμή που πρέπει να υποστηρίξουμε όλοι οι Ευρωπαίοι. Πρέπει να ζητήσουμε από τους Αμερικανούς να αναλάβουν περισσότερη δράση και να προσπαθήσουν να ξαναβάλουν στον σωστό δρόμο τους λαούς της περιοχής.

<SPEAKER ID=13 LANGUAGE="ES" NAME="Esteve">
Κυρία Πρόεδρε, κυρία Προεδρεύουσα του Συμβουλίου, κύριε Επίτροπε, δεν πρόκειται να σταθώ στη σοβαρότητα της κατάστασης ούτε της κλιμάκωσής της. Θα ήθελα, όμως, να σταθώ σ' αυτό που είπε ο Επίτροπος Patten: η βία ίσως να μην έχει φτάσει τα επίπεδα που μπορεί να φτάσει. Συχνά λέμε "χειρότερα δεν γίνεται" , αλλά σ' αυτή την περίπτωση είναι πιθανόν να επιδεινωθεί η κατάσταση. Γι' αυτό η υποχρέωσή μας δεν συνίσταται μόνο στην επίλυση του προβλήματος, αλλά, φυσικά, στην αποφυγή της επιδείνωσή της.
<P>
Όμως, εκτός από το γεγονός ότι προσπαθούμε να βάλουμε τέλος στη βία μέσω του διαλόγου, πιστεύω ότι θα πρέπει να προσθέσω στα σχόλια των ομιλητών που προηγήθηκαν ορισμένες πτυχές που σχετίζονται άμεσα με τα ανθρώπινα δικαιώματα. Προφανώς, βέβαια, τα αθώα θύματα αντιπροσωπεύουν ήδη μία άμεση απόπειρα κατά των ανθρωπίνων δικαιωμάτων. Επομένως, είναι απαραίτητο να υπενθυμίσουμε και να επιμείνουμε συγκεκριμένα, τόσο ενώπιον του Ισραήλ - το οποίο συχνά κάνει υπέρμετρη χρήση της κρατικής ισχύος - όσο και ενώπιον των Παλαιστινίων - οι οποίοι δεν ελέγχουν τους ακτιβιστές τους - ότι τα ανθρώπινα δικαιώματα πλήττονται συνεχώς.
<P>
Πιστεύω ότι αυτή τη στιγμή το Ευρωπαϊκό Κοινοβούλιο θα πρέπει να ευαισθητοποιηθεί απέναντι στο γεγονός που καταγγέλλουν ορισμένοι ΜΚΟ ότι τέσσερις Παλαιστίνιοι μπορεί να εκτελεστούν, αν ο Γιάσερ Αραφάτ δεν μετατρέψει τις ποινές που τους επιβλήθηκαν για εσωτερικές δραστηριότητες στο παλαιστινιακό έδαφος ή για προδοσία. Πιστεύω ότι το Ευρωπαϊκό Κοινοβούλιο θα πρέπει να προσπαθήσει να εμποδίσει αυτές τις εκτελέσεις.
<P>
Επανάληψη του διαλόγου: θα ήθελα, στο χρόνο που διαθέτω - επειδή όλα επιδεινώνονται και, ασφαλώς, η Διάσκεψη του Durban δεν κάνει τίποτε άλλο από το να επιδεινώνει την κατάσταση - να παρουσιάσω τα οκτώ ζητήματα στα οποία πιστεύω ότι πρέπει να προσφέρουμε την ξεκάθαρη υποστήριξή μας.
<P>
Καταρχάς, πιστεύω ότι πρέπει να επιλύσουμε κατά προτεραιότητα το πρόβλημα της αμεροληψίας. Συμφωνώ ότι η αμεροληψία δεν είναι η τήρηση ίσων αποστάσεων, κύριε Barσn, συμφωνώ μαζί σας. Πιστεύω ότι η αμεροληψία είναι μία συγκεκριμένη έννοια, αλλά, συχνά στην πολιτική, δεν επιτυγχάνεται η αμεροληψία αλλά η τήρηση ίσων αποστάσεων. Επομένως, η τήρηση ίσων αποστάσεων μπορεί να αποτελέσει ένα μέσο, αν και χωρίς καμιά αμφιβολία, για μένα, ο στόχος είναι η αμεροληψία. Πιστεύω ότι είναι επείγον και σημαντικό να ανακτήσουμε την αμεροληψία έναντι όλων και, κυρίως, έναντι του Ισραήλ.
<P>
Δεύτερον, προφανώς πρέπει να επιμείνουμε στην αποστολή ουδέτερων παρατηρητών εκ μέρους της Ευρωπαϊκής Ένωσης.
<P>
Τρίτον, πρέπει να διατηρήσουμε την έκθεση Mitchell ως οδηγό. Δεν υπάρχει άλλη, τουλάχιστον για την ώρα.
<P>
Τέταρτον, πρέπει να αποφευχθεί η ακατάλληλη χρήση της Διαδικασίας της Βαρκελώνης για τη σύγκρουση της Μέσης Ανατολής. Η Διαδικασία της Βαρκελώνης πλήττεται από τη σύγκρουση στη Μέση Ανατολή, αλλά δεν είναι ο σωστός τρόπος για την επίλυση της εν λόγω σύγκρουσης.
<P>
Πέμπτον, πρέπει να επιμείνουμε στην αναγκαιότητα της συμμετοχής των Ηνωμένων Πολιτειών και της Ρωσίας.
<P>
Έκτον, προφανώς, πρέπει να προωθηθεί στο μέγιστο η ανταλλαγή κάθε είδους επαφών, όπως ακριβώς γίνεται τώρα.
<P>
Έβδομον, οι ενέργειες των υπουργών, της Επιτροπής και του Συμβουλίου, θα πρέπει να στοχεύουν στην προώθηση του διαλόγου μεταξύ Αραφάτ και Πέρες, μεταξύ Παλαιστίνιων και Ισραηλινών. Και, από την άποψη αυτή, περιμένουμε με μεγάλο ενδιαφέρον, κυρία Πρόεδρε, την έκθεση που θα πρέπει να παρουσιάσει ο κ. Σολάνα και την οποία μας έχει ήδη ανακοινώσει η κ. Neyts-Uytebroeck.
<P>
Και όγδοον - κι εδώ συμφωνώ με τον κ. Barσn - κάθε σύμβολο είναι θετικό. Κάθε δυνατότητα όπως το άνοιγμα του Οίκου της Ανατολής είναι θετική. Τα πάντα είναι σημαντικά για να μην επιδεινωθεί η σύγκρουση και το πρωταρχικό είναι η επιστροφή στην ειρήνη και τον διάλογο.

<SPEAKER ID=14 NAME="Lagendijk">
 - (NL) Κυρία Πρόεδρε, οι πιο βαρετές πολιτικές συζητήσεις είναι οι τελετουργικές πολιτικές συζητήσεις. Συζητήσεις κατά τις οποίες ο καθένας ισχυρίζεται ότι η κατάσταση είναι σοβαρή και, κατά συνέπεια, επαναλαμβάνει αυτά τα οποία είχε αναφέρει και την προηγούμενη φορά. Η συζήτηση για τη Μέση Ανατολή κινδυνεύει να γίνει μία τελετουργική συζήτηση. Το Κοινοβούλιο, δηλαδή εμείς, ζητούμε συνεχώς έναν πιο δραστήριο ρόλο εκ μέρους της Ευρωπαϊκής Ένωσης. Το Συμβούλιο και η Επιτροπή ισχυρίζονται: κάνουμε ό,τι καλύτερο μπορούμε, αλλά εμείς μόνοι μας δεν μπορούμε να πράξουμε τίποτα και μεταξύ μας υπάρχουν διαφορές απόψεων. Αυτή η εικόνα δόθηκε σαφέστατα την προηγούμενη εβδομάδα από τον κ. Louis Michel.
<P>
Είναι σαφές και για εμάς, και το ίδιο και για μένα, ότι χωρίς τις Ηνωμένες Πολιτείες δεν είναι δυνατή οποιαδήποτε διπλωματική επιτυχία. Αλλά τι πράττουν οι Ηνωμένες Πολιτείες; Και συμφωνώ επ' αυτού με την παρατήρηση του κ. Hans van den Broek, του προκατόχου του κ. Patten ως Επιτρόπου Εξωτερικών Σχέσεων, ο οποίος είπε ότι οι Ηνωμένες Πολιτείες, στην πραγματικότητα, ακολουθούν μία πολιτική δηλώσεων. Υποστηρίζουν ότι πρέπει να γίνει κάτι το διαφορετικό. Ζητούν από τα μέρη να σταματήσουν και, στη συνέχεια, δεν συμβαίνει τίποτα. Αν επιθυμεί και η Ευρωπαϊκή Ένωση να πράξει το ίδιο, πρέπει να είμαστε σαφείς και δεν πρέπει πλέον εδώ να συζητούμε για έναν ενεργό ρόλο της Ευρωπαϊκής Ένωσης στη Μέση Ανατολή.
<P>
Θα επιθυμούσα, σε αυτή τη συζήτηση, να καταβάλουμε προσπάθεια ώστε αυτή η τελετουργική συζήτηση, αυτό το αδιέξοδο, να ξεπεραστεί μέσω της χρησιμοποίησης του οικονομικού ρόλου της Ευρωπαϊκής Ένωσης. Έχω αρχίσει, για να είμαι ειλικρινής, να βαριέμαι όταν η Επιτροπή και το Συμβούλιο ισχυρίζονται: κύριε Lagendijk, οι οικονομικές κυρώσεις δεν βοηθούν. Όπως ακριβώς δήλωσε την περασμένη εβδομάδα ο κ. Louis Michel: ξέρουμε από πού να αρχίσουμε, αλλά δεν ξέρουμε πού να τελειώσουμε. Αυτό που επιθυμώ, δεν είναι σε καμία περίπτωση οικονομικές κυρώσεις, σαν αυτές που επιβλήθηκαν εναντίον του Ιράκ. Με αυτό δεν συμφωνώ καθόλου. Αυτό που θα επιθυμούσα να πω είναι ότι είναι αδύνατο εμείς, ως Ευρωπαϊκή Ένωση, να συνεχίσουμε να δρούμε όπως προηγουμένως, ενώ στην περιοχή υπάρχει κίνδυνος πολέμου. Να έχουμε εμπορικές σχέσεις με τους Ισραηλινούς και να εξακολουθούμε να είμαστε ο μεγαλύτερος χορηγός των Παλαιστινίων. Δεν είναι δυνατόν να συνεχίζουμε σαν να μην συμβαίνει τίποτα, τη στιγμή που έχει ξεσπάσει σχεδόν πόλεμος.
<P>
Το μόνο που θέλω να μάθω, και αυτή είναι η ερώτησή μου προς την Επιτροπή και το Συμβούλιο, είναι: θα μπορούσατε παρακαλώ να εξετάσετε τις δυνατότητες - και αυτό το λέω ιδιαίτερα προσεκτικά - μέσω των οικονομικών δεσμών που διατηρούμε με αμφότερα τα μέρη, υπογραμμίζω με αμφότερα τα μέρη, να επιχειρήσετε να ασκήσετε πίεση στα μέρη, ώστε να επιστρέψουν στο τραπέζι των διαπραγματεύσεων; Με ευχάριστη έκπληξη διαπίστωσα ότι και ο κ. Van den Broek, προκάτοχος του κ. Patten, σκέφτεται κατά τον ίδιο τρόπο. Συνειδητοποιώ ότι αυτό είναι δύσκολο. Ίσως να είναι μάλιστα αδύνατο. Αλλά δεν είναι δυνατόν να θεωρείται ταμπού η χρησιμοποίηση οικονομικών μέσων εκ μέρους της Ευρωπαϊκής Ένωσης. Το Συμβούλιο και η Επιτροπή έχουν επανειλημμένα δηλώσει ότι επιθυμούν να πράξουν τα πάντα για να ξεπεραστεί το αδιέξοδο. Στα πάντα περιλαμβάνεται, κατά τη γνώμη μου, αυτό το μέσο. Παρακαλώ ας μην κάνουμε ως Ευρωπαϊκή Ένωση το ίδιο λάθος που κάνουν οι Ηνωμένες Πολιτείες, δηλώνοντας μόνο ότι τα πράγματα πρέπει να είναι διαφορετικά και στη συνέχεια μην κάνοντας τίποτα, ακόμη και αν αυτό είναι οδυνηρό.
<P>
(Χειροκροτήματα από την Ομάδα ΠΡΣ/ΕΕΣ)

<SPEAKER ID=15 LANGUAGE="FR" NAME="Wurtz">
Κυρία Πρόεδρε, η Μέση Ανατολή ζει αυτή τη στιγμή τις πιο ζοφερές της ώρες, από τις συμφωνίες του Όσλο και ακόμα νωρίτερα.
<P>
Το να μιλάμε για πολιτική ίσων αποστάσεων στο πλαίσιο αυτό, κυρία Προεδρεύουσα του Συμβουλίου, δεν έχει ιδιαίτερο νόημα. Καταδικάζοντας ριζικά την πολιτική της σημερινής κυβέρνησης του Ισραήλ, μια πολιτική την οποία ένας πολιτικός όπως ο Γιτζάκ Ράμπιν είχε την διαύγεια και το θάρρος ο ίδιος να απορρίψει, με τίμημα την ίδια του τη ζωή, δεν σημαίνει ότι τασσόμαστε κατά του Ισραήλ.
<P>
Στον εκμηδενισμό κάθε προοπτικής δίκαιης ειρήνης για τον παλαιστινιακό λαό απαντούν, αλίμονο, εκτός από τη νόμιμη αντίσταση ενός κατεχόμενου λαού, κάποιες αιματηρές επιθέσεις κατά αθώων ισραηλινών πολιτών. Οι απαράδεκτες αυτές πράξεις τροφοδοτούν με τη σειρά τους το μίσος και το πνεύμα της εκδίκησης.
<P>
Αυτή ακριβώς η φονική κλιμάκωση αποτελούσε το μεγαλύτερο φόβο μας, αν εκλεγόταν ο Αριέλ Σαρόν, και αυτήν ακριβώς την κλιμάκωση υφιστάμεθα πλέον.
<P>
Επιδοκιμάζω τα λόγια του Επίτροπου κ. Patten. Θα πρέπει να μας γίνει έμμονη ιδέα το πώς θα κάνουμε τα πάντα για να συμβάλουμε, κατά το δυνατόν, στην εξεύρεση διεξόδου από τη θανάσιμη αυτή παγίδα. Με το πνεύμα αυτό, δεν μπορούμε παρά να υποδεχτούμε με μεγάλη ικανοποίηση και βαθύ θαυμασμό, και το λέω αυτό μετά τον Enrique Barσn, την εξαιρετικά άξια και θαρραλέα πράξη στην οποία προέβη φέτος το καλοκαίρι μια ομάδα ισραηλινών και παλαιστινιακών προσωπικοτήτων, υπουργών, βουλευτών, συγγραφέων, νομικών, τη δημοσίευση δηλαδή μιας κοινής διακήρυξης με την οποία δεσμεύονται να εργαστούν από κοινού, με βάση κάποιες αρχές αναγνωρισμένες από τη διεθνή κοινότητα, για να αποκαταστήσουν την εμπιστοσύνη και την ελπίδα για την ειρήνη.
<P>
Παράλληλα με τις αξιέπαινες προσπάθειες που καταβάλλουν οι διπλωμάτες μας, προτείνω να στηρίξουμε την εν λόγω πρωτοβουλία, χρησιμοποιώντας όλα τα μέσα που έχουμε στη διάθεσή μας. Προσκαλώντας λόγου χάρη τους δύο κύριους πρωταγωνιστές, τον τέως ισραηλινό υπουργό Yossi Beilin και τον παλαιστίνιο υπουργό Yasser Abed Rabbo ή απονέμοντάς τους το βραβείο Ζαχάρωφ, ή ακόμα συγκροτώντας μια ευρωπαϊκή επιτροπή στήριξης της κοινής τους διακήρυξης. Κατά τον τρόπο αυτό, θα προσφέρουμε από τη θέση την οποία κατέχουμε, μια αληθινή υπηρεσία στην ειρήνη και εκ των προτέρων σας ευχαριστώ.
<P>
(Χειροκροτήματα από την Ομάδα ΕΕΑ/ΑρΠρΒΧ)

<SPEAKER ID=16 LANGUAGE="EN" NAME="Collins">
Κυρία Πρόεδρε, το γεγονός ότι οι προοπτικές για μια δίκαιη και μόνιμη λύση στη σύγκρουση Ισραηλινών-Παλαιστινίων έχουν απομακρυνθεί τους τελευταίους μήνες προκαλεί βαθύτατη ανησυχία και θλίψη σε όλους μας. Γνωρίζουμε όλοι ότι τα επίπεδα της βίας έχουν κλιμακωθεί επικίνδυνα και ότι η υπερβολική και δυσανάλογη χρήση δυνάμεων είχε ως αποτέλεσμα το θάνατο πολλών αθώων πολιτών.
<P>
Είναι σαφές ότι οι δεσμεύσεις τις οποίες ανέλαβαν διάφορες πλευρές, αντί να ενισχυθούν, έχουν ανατραπεί. Τα επίπεδα της βίας και της πρόκλησης έχουν φτάσει σε νέα ύψη, και αυτός είναι ο βασικός λόγος για τον οποίο οι δύο πλευρές δεν βρίσκονται πλέον σε διάλογο. Ο διάλογος είναι η μόνη διέξοδος, εάν θέλουμε να τερματιστεί η βία στη Μέση Ανατολή σήμερα. Όπου δεν γίνεται διάλογος, το χάσμα γιγαντώνεται με αμοιβαίες παρεξηγήσεις, θρησκευτικές καταδίκες και φόβο.
<P>
Μία από τις πρωταρχικές προκλήσεις, αυτή τη στιγμή, για την Ευρωπαϊκή Ένωση και για την ευρύτερη διεθνή κοινότητα είναι να διασφαλίσει ότι θα αναληφθεί εκ νέου μια δυναμική και αποτελεσματική διαδικασία διαμεσολάβησης στη Μέση Ανατολή. Υπάρχει επείγουσα ανάγκη να δημιουργηθεί ένα σύστημα παρακολούθησης από τρίτο, έτσι ώστε να τερματιστεί η βία που εκδηλώνεται σε καθημερινή βάση, και δεύτερον να ξαναρχίσουν οι ειρηνευτικές συνομιλίες. Είναι, επίσης, καιρός να αρθούν τα εμπόδια για την εφαρμογή της έκθεσης Mitchell. Πρέπει να υπενθυμίσουμε για λίγο ότι τα σημαντικότερα πορίσματα αυτής της επιτροπής εξεταστικής περιλαμβάνουν τις ακόλουθες συστάσεις: η κυβέρνηση του Ισραήλ και η Παλαιστινιακή Αρχή πρέπει να επικυρώσουν εκ νέου τις υπάρχουσες συμφωνίες και να τερματίσουν άμεσα τη βία· πρέπει να ξαναρχίσει η συνεργασία για την ασφάλεια· πρέπει να μεσολαβήσει μία φάση αποκατάστασης της ηρεμίας και οποιαδήποτε πρόκληση πρέπει να αποθαρρύνεται σε κάθε της μορφή.

<SPEAKER ID=17 LANGUAGE="FR" NAME="Dupuis">
Κυρία Πρόεδρε, κυρία Προεδρεύουσα του Συμβουλίου, κύριε Επίτροπε, αγαπητοί συνάδελφοι, ο κ. Wurtz έκανε λόγο για τις πιο ζοφερές ώρες της Μέσης Ανατολής. Είχε ίσως κατά νου τον κ. Ryad-al-Turk, τον κυριότερο σύριο αντιφρονούντα, που συνελήφθη και πάλι σήμερα. Είχε ίσως κατά νου τις επαίσχυντες εικόνες των πενήντα ομοφυλοφίλων, που είχαν αυτές τις μέρες την αντιμετώπιση που είδαμε στην Αίγυπτο. Είχε ίσως κατά νου τη δίκη της κ. Al-Sadaoui. Είχε ίσως κατά νου τη δίκη του κ. Ibrahimi, επίσης την Αίγυπτο. Είχε ίσως κατά νου όλες τις γυναίκες στη Σαουδική Αραβία και σε άλλες χώρες, που δεν έχουν κανένα απολύτως δικαίωμα στην ίδια τους τη χώρα. Αυτή είναι η Μέση Ανατολή σήμερα, η Μέση Ανατολή για την οποία δεν μιλάμε. Η μέση Ανατολή την οποία ενθαρρύνουμε να συνεχίσει να παραβιάζει τη δημοκρατία, το κράτος δικαίου· και έναντι του Ισραήλ, συνεχίζουμε να σκεπτόμαστε και να προτείνουμε μια πολιτική ίσων αποστάσεων.
<P>
Κυρία Neyts, δεν νομίζω ότι είναι δυνατόν στην πολιτική - και ακόμα λιγότερο στη συγκεκριμένη αυτή περίπτωση, να προτείνουμε μια πολιτική ίσων αποστάσεων. Η πολιτική της Ευρωπαϊκής Ένωσης θα πρέπει βεβαίως να είναι μια πολιτική προαγωγής της ειρήνης, πάνω από όλα όμως μια πολιτική προαγωγής της δημοκρατίας. Αλλά πόρρω απέχουμε από κάτι τέτοιο.
<P>
Όλοι γνωρίζαμε, και σήμερα μάλιστα το γνωρίζουμε με κάθε ακρίβεια, τις προσπάθειες που κατέβαλε ο κ. Μπάρακ, ο οποίος επιθυμούσε βαθύτατα τη σύναψη μιας δίκαιης συνθήκης ειρήνης με τους Παλαιστινίους· και γνωρίζουμε ότι την ειρηνευτική αυτή διαδικασία την υπονόμευσαν και την κατέστρεψαν αποκλειστικά ο κ. Αραφάτ και οι δημοκράτες που τον περιβάλλουν. Ορισμένοι από τους παριστάμενους στην αίθουσα αυτή θα προτιμούσαν, προφανώς, ο κ. Σαρόν να έχει μια διαφορετική πολιτική. Δυστυχώς, η πολιτική του κ. Σαρόν δεν είναι πολύ διαφορετική. Έχει βεβαίως διαπράξει ορισμένα σφάλματα, αλλά επί της ουσίας ανταποκρίνεται στο βαθύ αίσθημα των Ισραηλινών, που δεν έχουν πια σήμερα καμία εμπιστοσύνη - και μπορούμε να τους καταλάβουμε, νομίζω - στο συγκεκριμένο παλαιστίνιο συνομιλητή (το ζήτημα δεν αφορά τον παλαιστινιακό λαό). Νομίζω ότι εκεί έγκειται το βασικότερο πρόβλημα και η Ευρωπαϊκή Ένωση δεν μπορεί να απαντήσει, κύριε Patten, με σκέψεις για κοινωνιολογικές προτάσεις βελτίωσης των οικονομικών συνθηκών. Το ζήτημα είναι πολιτικό. Το ζήτημα είναι η ανάμειξη της Ευρωπαϊκής Ένωσης στη διαδικασία αυτή. Μια ανάμειξη την οποία οφείλει να έχει και εξ ονόματος της ιστορίας. Η Ευρωπαϊκή Ένωση, αντί να συνεχίσει να προχωρά οπισθοχωρώντας όσον αφορά τη διεύρυνση, δεν μπορεί παρά να προτείνει την πλήρη και ολοκληρωτική ένταξη του Ισραήλ και των πέντε εκατομμυρίων κατοίκων του στην Ευρωπαϊκή Ένωση. Είναι ο μόνος τρόπος διασφάλισης της ασφάλειας των Ισραηλινών, επομένως και των Παλαιστινίων επίσης, άρα και της αυριανής ειρήνης. Τα υπόλοιπα είναι απλώς λόγια. Από λόγια, όπως ανέφερε και ο συνάδελφός μου κ. Lagendijk, άλλο τίποτα. Καλό θα είναι ίσως να αρχίσουμε να ασκούμε πολιτική.
<P>
(Χειροκροτήματα από την Ομάδα ΤΣΑΒ)

<SPEAKER ID=18 NAME="Belder">
 - (NL) Κυρία Πρόεδρε, ο Προεδρεύων του Συμβουλίου, κ. Michel, δεν μάσησε τα λόγια του την περασμένη εβδομάδα, στην Επιτροπή Εξωτερικών Υποθέσεων, κατά την εισήγησή του για τη συμβολή της Ευρωπαϊκής Ένωσης στις προσπάθειες επίλυσης της ισραηλινο-παλαιστινιακής διαμάχης: ο ρόλος της ΕΕ είναι πολύ περιορισμένος. Αυτό οφείλεται κυρίως σε δύο παράγοντες, αναγνώρισε με ειλικρίνεια ο κ. Michel: το Ισραήλ θεωρεί την ΕΕ φιλοπαλαιστινιακή, με άλλα λόγια όχι αμερόληπτο εξωτερικό διαμεσολαβητή στη διαφορά μεταξύ γειτόνων και, επιπλέον, στο εσωτερικό του Ευρωπαϊκού Συμβουλίου δεν υπάρχει ομοφωνία για μία κοινή στρατηγική για τη Μέση Ανατολή.
<P>
Τι μπορεί να κάνει η ΕΕ σχετικά; Μπορεί να ελαφρύνει την ισραηλινή κατηγορία για φιλοπαλαιστινιακή στάση, εν πάση περιπτώσει, λαμβάνοντας αποστάσεις, ως Συμβούλιο, Επιτρoπή και επιμέρους κράτη μέλη, από τη σκανδαλώδη αντι-ισραηλινή εκστρατεία δυσφήμισης, η οποία λαμβάνει χώρα αυτή τη στιγμή στη διάσκεψη των ΗΕ εναντίον του ρατσισμού στο Durban. Παράλληλα, πρέπει τα ευρωπαϊκά θεσμικά όργανα να κρίνουν ανοικτά τη στάση του Προέδρου της Παλαιστινιακής Αρχής. Οι κατηγορίες του Αραφάτ προς το Ισραήλ, ότι ακολουθεί ρατσιστική πολιτική, ενισχύουν απλώς την παλαιστινιακή βία.
<P>
Εν τω μεταξύ, ο γερμανός Υπουργός Εξωτερικών, κ. Fischer, επιχειρεί να συντονίσει τα κράτη μέλη της Ευρωπαϊκής Ένωσης για την αναζωογόνηση της ειρηνευτικής διαδικασίας στη Μέση Ανατολή. Τα σχέδιά του, τα οποία συνοψίζονται σε ένα ανεπίσημο έγγραφο, έχουν την υποστήριξη τεσσάρων μεγάλων κρατών μελών της ΕΕ (Γαλλία, Μεγάλη Βρετανία, Ισπανία και Ιταλία), καθώς και την υποστήριξη του Ύπατου Εκπροσώπου, κ. Σολάνα, όπως διαβάζω στον γερμανικό Τύπο. Έχουν πραγματοποιηθεί διαβουλεύσεις με τα υπόλοιπα μέλη του Συμβουλίου και την Επιτροπή; Και όσον αφορά αυτό, θα ήθελα να προσθέσω ακόμη μία ερώτηση: υπάρχει συμφωνία με την αμερικανική κυβέρνηση; Τόσο ο Πρόεδρος του Συμβουλίου, κ. Michel, όσο και το ανεπίσημο έγγραφο επισημαίνουν την απαραίτητη συμμετοχή της Ουάσιγκτον στην επανέναρξη της ειρηνευτικής διαδικασίας.
<P>
Τον πυρήνα του ανεπίσημου εγγράφου αποτελεί η διαμεσολάβηση και η διευθέτηση μιας πρώτης συνάντησης μεταξύ του ισραηλινού Υπουργού Εξωτερικών, κ. Πέρες, και του Αραφάτ. Αυτή η συνάντηση πρέπει να αποτελέσει την προσεκτική αρχή μιας σταδιακής ειρηνευτικής διαδικασίας. Φυσικά στο ανεπίσημο έγγραφο ζητείται από τους Παλαιστίνιους η παύση της βίας, αλλά αυτό δεν αποτελεί απόλυτη προϋπόθεση για τις ισραηλινο-παλαιστινιακές συνομιλίες. Μήπως με αυτό γίνεται ανεκτή, στην πραγματικότητα, η παλαιστινιακή Ιντιφάντα, η οποία, εν τω μεταξύ, έχει αναπτυχθεί σε έναν τεράστιο ανταρτοπόλεμο με πλήρως εξοπλισμένες παραστρατιωτικές μονάδες; Εάν το Συμβούλιο και η Επιτροπή δεν απαντήσουν σε αυτή τη βασική ερώτηση, τότε θα αποτύχουν αμετάκλητα όλες οι καλοπροαίρετες απόπειρες διαμεσολάβησης.

<SPEAKER ID=19 LANGUAGE="DE" NAME="Sichrovsky">
Κυρία Πρόεδρε, ως Ευρωπαίοι έχουμε την ευκαιρία να επιτύχουμε ως διαμεσολαβητές μόνο εάν τηρήσουμε στάση ουδετερότητας έναντι και δύο μερών, καθώς επίσης και εάν επιδείξουμε προς όλες τις αντιμαχόμενες πλευρές το δέοντα σεβασμό στις ανάγκες και τις προσδοκίες τους. Ο γερμανός Υπουργός Εξωτερικών Fischer μας παρουσίασε εδώ ποια μορφή θα μπορούσε να έχει η ευρωπαϊκή διαμεσολάβηση, εν αντιθέσει με τις άκομψες συγκρίσεις του φινλανδού Υπουργού Εξωτερικών ανάμεσα στα εγκλήματα των Εθνικοσοσιαλιστών και του Ισραήλ και τις επιθέσεις κατά του Ισραήλ του βέλγου Υπουργού Εξωτερικών. Και για εμένα ήταν σοκαριστικό να βλέπω καταστήματα στις Βρυξέλλες με επιγραφές του τύπου "Δεν διαθέτουμε καθόλου ισραηλινά προϊόντα" . Ίσως κάποτε οι ευρωπαίοι πολιτικοί διαπιστώσουν ότι κανείς δεν ενδιαφέρεται για τις προσωπικές τους ερμηνείες αναφορικά με τη συγκεκριμένη διένεξη. Η αποστολή μας είναι να συμβάλουμε προκειμένου να εξομαλυνθεί η διαμάχη αυτή, κάτι που θα επιτευχθεί μόνο εάν αναγνωριστεί η ανάγκη για ανεξαρτησία και ελευθερία του παλαιστινιακού λαού, καθώς επίσης και η ανάγκη για ασφάλεια του Ισραήλ, κυρίως όμως το Ισραήλ ως δημοκρατία.

<SPEAKER ID=20 LANGUAGE="ES" NAME="Salafranca Sαnchez-Neyra">
Κυρία Πρόεδρε, οι τελευταίες επιθέσεις και ενέργειες φανερώνουν ότι, σ' αυτή την αρχή του σχολικού έτους, ο κύκλος της βίας, δυστυχώς, δεν σταματά. Αυτή η βία έχει στοιχίσει τη ζωή περισσότερων από 150 παλαιστινίων παιδιών και εφήβων και πολλών δεκάδων ισραηλινών παιδιών.
<P>
Μετά τις δηλώσεις που ακούσαμε σήμερα το πρωί από την Προεδρία του Συμβουλίου και την Επιτροπή, είναι σαφές ότι η Ευρωπαϊκή Ένωση δεν μένει, δεν πρέπει να μείνει απαθής ενώπιον αυτής της κατάστασης και ότι ο στόχος να καθίσουμε στο τραπέζι των διαπραγματεύσεων - αν και είμαστε πολλοί εκείνοι που επιθυμούμε διακαώς μία νέα Διάσκεψη της Μαδρίτης - μοιάζει πια σχεδόν ουτοπικός μπροστά στο στόχο της άμεσης παύσης της βίας.
<P>
Δεν γνωρίζω αν η επόμενη συνάντηση μεταξύ Πέρες και Αραφάτ θα σηματοδοτήσει αυτή την παύση της βίας - ο χρόνος θα δείξει - όμως αυτό που είναι ξεκάθαρο είναι ότι, για να σταματήσει αυτή η βία, χρειάζονται, κατά τη γνώμη μου, δύο προϋποθέσεις που είναι ουσιαστικές.
<P>
Καταρχάς, η βούληση των μερών. Είναι προφανές ότι πρέπει να σταματήσει ο "διάλογος" των επιθέσεων αυτοκτονίας και των βομβαρδισμών των F15 και F16. Πρέπει να πάρουν τον λόγο οι μετριοπαθείς, όπως είπε πολύ σωστά ο κ. Patten. Πιστεύω ότι αυτή είναι η ώρα των μετριοπαθών και, από την άποψη αυτή, η Ευρωπαϊκή Ένωση πρέπει να υποστηρίξει όλες αυτές τις επιλογές.
<P>
Δεύτερον, είναι σημαντικό να δράσει η διεθνής κοινότητα: οι Ηνωμένες Πολιτείες, η Ρωσία - όπου βρίσκεται σήμερα ο ισραηλινός Πρωθυπουργός - και η Ευρωπαϊκή Ένωση, η οποία πρέπει να διαθέτει όλα τα δυνατά μέσα για να διαδραματίσει τον ρόλο που της αναλογεί, πάνω στην βάση των αναπόφευκτων προϋποθέσεων. Η μία είναι αυτή που ανέφερε η Προεδρία του Συμβουλίου: υπάρχει μία διεθνής νομιμότητα, η οποία παραβιάζεται συνεχώς και η οποία πρέπει να αποκατασταθεί. Και, δεύτερον, η Ευρωπαϊκή Ένωση πρέπει να έχει μία μόνο δέσμευση και αυτή η δέσμευση είναι αυτή της ειρήνης. Όμως πρέπει να έχουμε υπόψη μας δύο πράγματα: ότι η ειρήνη πρέπει να είναι καρπός της δικαιοσύνης και ότι η μετριοπάθεια, κυρία Πρόεδρε, μετατρέπεται σε ελάττωμα όταν αρνείται να δεσμευθεί υπέρ ενός δίκαιου σκοπού όπως είναι ο σκοπός της ειρήνης.

<SPEAKER ID=21 LANGUAGE="ES" NAME="Menιndez del Valle">
Κυρία Πρόεδρε, ο Υπουργός Εσωτερικής Ασφάλειας του Ισραήλ μόλις δήλωσε ότι: "Η παλαιστινιακή τρομοκρατία προσπαθεί να κάμψει το ηθικό των πολιτών του Ισραήλ, να αλλάξει την καθημερινή τους ζωή και να επιβάλει το φόβο με στόχο να κάνει η κυβέρνηση πολιτικές παραχωρήσεις" . Δυστυχώς, εδώ και καιρό η κυβέρνηση Σαρόν έχει αλλάξει δραματικά την καθημερινή, ατομική και συλλογική ζωή των Παλαιστινίων.
<P>
Η κυβέρνηση Σαρόν κάνει λάθος να υιοθετεί φιλοσοφίες όπως αυτή που διατύπωσε ο Υπουργός Landau, διότι οι Παλαιστίνιοι δεν επιδιώκουν να κάνει η κυβέρνηση του Ισραήλ πολιτικές παραχωρήσεις. Κανείς δεν μπορεί να παραχωρεί κάτι που δεν είναι δικό του. Οι Παλαιστίνιοι, απλά, επιδιώκουν να επικρατήσει ο νόμος και να γίνουν σεβαστοί οι κανόνες του διεθνούς δικαίου και να εφαρμοστούν όπως ακριβώς εδώ και δεκαετίες, αν και για την ώρα ανεπιτυχώς, διακηρύσσονται.
<P>
Τα παλαιστινιακά αιτήματα είναι σαφή και ευκόλως κατανοητά από τους πολίτες με καλή θέληση. Ζητούν, απλά, το τέλος της στρατιωτικής κατοχής την οποία υφίστανται. Φυσικά, πρέπει να υπενθυμίσουμε ότι μάχονται εναντίον των ισραηλινών δυνάμεων κατοχής όχι επειδή είναι εβραϊκές, αλλά επειδή είναι δυνάμεις κατοχής. Απαιτούν την εκκένωση των εβραϊκών εποικισμών, που βρίσκονται στο έδαφός τους με τον προφανή στόχο να καταστήσουν αδύνατο ένα βιώσιμο παλαιστινιακό κράτος. Τέλος, επιδιώκουν την διακήρυξη ενός αληθινού, πραγματικά ανεξάρτητου κράτους.
<P>
Πιστεύω ότι, πριν να είναι πολύ αργά, η Ευρωπαϊκή Ένωση είναι ηθικά υποχρεωμένη να διαιτητεύσει ένα σύστημα που θα οδηγήσει τις δυνάμεις κατοχής στο σεβασμό του διεθνούς δικαίου. Τόσο απλά. Φρονώ επίσης ότι οι δυνάμεις της λογικής και της πολιτικής ευφυΐας στο Ισραήλ θα πρέπει να κινητοποιηθούν για να πείσουν τους συμπολίτες τους ότι όσο περισσότερο διαρκεί η κατοχή και η καταπίεση, τόσο μεγαλύτερος θα είναι ο παλαιστινιακός ριζοσπαστισμός.
<P>
Ολοκληρώνω συγχαίροντας τον Επίτροπο Patten για την ομιλία του, με την οποία συμφωνώ ολόψυχα.

<SPEAKER ID=22 LANGUAGE="SV" NAME="Gahrton">
Κυρία Πρόεδρε, μου δημιούργησε λύπη η ακρόαση της αντιπροσώπου του Συμβουλίου, καθώς θεωρεί, από ό,τι φαίνεται, ότι η σύγκρουση στην Μέση Ανατολή διεξάγεται μεταξύ δύο ισότιμων μερών τα οποία οφείλουμε να αντιμετωπίσουμε ισότιμα - equidistant (λαμβάνοντας ίσες αποστάσεις). Λησμόνησε μήπως το Συμβούλιο ότι πρόκειται για μία στρατιωτικά και οικονομικά ανώτερη δύναμη κατοχής η οποία, παραβαίνοντας το διεθνές δίκαιο, καταπιέζει τον αυτόχθονα πληθυσμό και κλέβει το έδαφός του; Ο κατακτητής αυτός έχει εξάλλου πλήρη υποστήριξη από τις ΗΠΑ. Γιατί λοιπόν να αντιμετωπίζει η ΕΕ ισότιμα τους Ισραηλινούς και τους Παλαιστίνιους; Aντιμετωπίσαμε μήπως το Μιλόσεβιτς και τους Αλβανούς του Κοσσυφοπεδίου ισότιμα; Aντιμετωπίσαμε μήπως τον Μαντέλα και το καθεστώς απαρτχάιντ ισότιμα; Aντιμετωπίσατε εσείς στο Βέλγιο τους κατακτητές σας και τους αγωνιστές της αντίστασης ισότιμα; Όχι, θα ήταν παράλογο φυσικά κάτι τέτοιο. Το Δίκτυο για την πρόληψη συγκρούσεων που διαθέτουμε ανέφερε σε έκθεσή του ότι οφείλουμε να ασκήσουμε οικονομικές πιέσεις στο Ισραήλ. Διερωτάται κανείς, κύριε Patten, εάν αποφασίσατε να καταργήσατε το Δίκτυο αυτό καθώς αναφέρει τέτοιες δυσάρεστες αλήθειες;
<P>
Σύμφωνα με τη σημερινή Sόddeutsche Zeitung, η ΕΕ - ή σωστότερα τα πέντε μεγαλύτερα κράτη μέλη της ΕΕ, εμάς τους μικρούς κανείς δεν μας ρώτησε - σύμφωνα με ένα non paper θα εφαρμόζει πλέον μία πολιτική για το μεσανατολικό την οποία θα έχουν εγκρίνει οι ΗΠΑ. Απαιτείται λοιπόν να εγκρίνεται η πολιτική αυτή από τις ΗΠΑ. Τι παρέμεινε από τον ρόλο της ΕΕ ως υπερασπιστής του διεθνούς δικαίου; Τι απέγιναν οι φιλοδοξίες για την άσκηση ανεξάρτητης εξωτερικής πολιτικής; Τι έγιναν οι φιλοδοξίες να συμπληρώσουμε την εξαιρετική οικονομική και διοικητική υποστήριξη προς τους Παλαιστίνιους με μία σοβαρή και σθεναρή πολιτική; Φαίνεται ότι οι φιλοδοξίες αυτές εξανεμίστηκαν, έγιναν καπνός. Λυπούμαι για αυτό.

<SPEAKER ID=23 LANGUAGE="IT" NAME="Morgantini">
Κυρία Πρόεδρε, σήμερα το πρωί δεν ήθελα να πάρω το λόγο, γιατί στην πραγματικότητα τα λόγια είναι χειρότερα από τις πέτρες της Παλαιστίνης. Έχω κουραστεί από λόγια που δεν έχουν πραγματικό αντίκρισμα και αρχίζω να αμφιβάλλω για τη δύναμη και την αποτελεσματικότητα του Ευρωπαϊκού Κοινοβουλίου και των οργάνων του.
<P>
Πολλές φορές νοιώθω σαν το κοριτσάκι του παραμυθιού "Ο βασιλιάς είναι γυμνός" . Όλοι γνωρίζουμε τι ακριβώς συμβαίνει. Ο Σαρόν μιλάει και δρα με ξεκάθαρο τρόπο, το αναφέρει στις κοινοβουλευτικές του παρεμβάσεις: βομβαρδισμοί, δολοφονίες με στόχο, μεταξύ άλλων, τους παλαιστίνιους ηγέτες, κατεδάφιση των σπιτιών, όχι μόνο για να καταστρέψει τα σπίτια, αλλά με συγκεκριμένο σχέδιο. Από τις 23 Ιουλίου έως τις 22 Αυγούστου, που είχα πάει στην Παλαιστίνη και στο Ισραήλ, είδα να κατεδαφίζονται τα σπίτια εκεί όπου υπάρχουν οι οικισμοί, για την κατάληψη περισσότερου εδάφους. Είδα την κατάληψη του Orient House και την ισραηλινή σημαία να υψώνεται αμέσως, μια κίνηση καταφανώς εποικιστική. Ο Σαρόν συνεχίζει λοιπόν το σχέδιό του, που είναι να παραδώσει μόνον το 42% των εδαφών στους Παλαιστινίους, οι οποίοι είναι αναγκασμένοι να ζουν στα bantustan, χωρίς κράτος, χωρίς σύνορα. Το λεει καθαρά, γιατί δεν πιστεύουμε αυτά που ο Σαρόν δηλώνει κατηγορηματικά; Γιατί βάζουμε στην ίδια μοίρα κατακτημένους και κατακτητές;
<P>
Όπως ανέφερε ο Πρόεδρος του Συμβουλίου, βρίσκω κι εγώ αποτρόπαια και αποκρουστική την κατάσταση, πολλές φορές όμως βρίσκω αποτρόπαιο και αποκρουστικό και τον τρόπο με τον οποίο περιγράφουμε τα γεγονότα. Βρίσκω φυσικά αποτρόπαιες και εγκληματικές τις βόμβες εναντίον των πολιτών στο Τελ Αβίβ, αλλά θεωρώ σημαντικό να αναφέρω ότι το θεμελιώδες ζήτημα είναι να τεθεί τέλος στην ισραηλινή στρατιωτική κατοχή.
<P>
Συναντήθηκα πολλές φορές με τον Αραφάτ - την τελευταία φορά μαζί με γαλλικές και αμερικανικές αντιπροσωπείες - και μας δήλωσε: "Δεν ζητάμε το φεγγάρι. Ζητάμε σεβασμό της διεθνούς νομιμότητας. Αυτό ζητάμε και γι' αυτό δέχτηκα τα πάντα: τη G8, το Sharm-el-Sheik, το σχέδιο Mitchell" . Το σχέδιο Mitchell δεν απορρίφθηκε από τον Αραφάτ, αλλά από τον Σαρόν, γιατί το σχέδιο Mitchell προβλέπει το τέλος των εποικισμών και οι εποικισμοί συνεχίζονται μέχρι σήμερα. Πίσω από τις συγκρούσεις και τα βίαια επεισόδια, κρύβεται στην πραγματικότητα ένα σχέδιο που προβλέπει: την αύξηση των κατεδαφισμένων σπιτιών και την επέκταση των εποικισμών. Αυτό αποτελεί ένα βασικό εμπόδιο για το μέλλον της ειρήνης. Συμμετείχα με τους Hanan Ashrawi, Yaser Abed Rabbo, Yossi Beilin και Galia Golan στο έγγραφο που κατατέθηκε στη Ramalah: ζητούν ειρήνη, μια ειρήνη δίκαιη. Όπως την ζητούν και οι τολμηροί Ισραηλινοί που υπερασπίζονται τα δικαιώματα όλων και που, μαζί με εμένα και πολλούς άλλους, κοιμήθηκαν στα βομβαρδισμένα παλαιστινιακά σπίτια του Beit Jala.
<P>
Η Ευρώπη πρέπει ασφαλώς να αντιδράσει! Ευχαριστώ τον Επίτροπο Patten για όσα είπε και συμμερίζομαι την πρόταση του κ. Galeote να ενισχύσουμε την πολιτική μας παρουσία στην περιοχή. Θεωρώ πραγματικά απαραίτητη την αποστολή διεθνών παρατηρητών αλλά, για μια ακόμη φορά, αυτός που δεν τους δέχεται είναι το Ισραήλ. Γιατί να μην το αναφέρουμε; Γιατί να μην το κρίνουμε; Ο διάλογος είναι θεμελιώδης για την ειρήνη, αλλά εξίσου θεμελιώδης είναι και ο σεβασμός της νομιμότητας και των ανθρωπίνων δικαιωμάτων και δεν πρέπει να διαχωρίζονται.

<SPEAKER ID=24 LANGUAGE="IT" NAME="Muscardini">
Κυρία Πρόεδρε, μερικές δεκαετίες μετά το Ολοκαύτωμα και μετά την εξόντωση των Εβραίων στη Σοβιετική Ένωση, το Durban αποδεικνύει πως ο αντισημιτισμός είναι ακόμη ζωντανός στην πολιτική της τρίτης χιλιετίας. Αν η Ευρώπη δεν πάρει ξεκάθαρη θέση μετά τις δηλώσεις στο Durban, σύμφωνα με τις οποίες σιωνισμός ίσον ρατσισμός, θα δώσει ένα ακόμη θανάσιμο πλήγμα στην επιβίωση της Δύσης ως πολιτισμού-συμβόλου των δικαιωμάτων των εθνών και των λαών και θα κατακρημνιστεί και πάλι στο βάραθρο όπου βρισκόταν την εποχή των ναζιστικών στρατοπέδων συγκέντρωσης και των κομμουνιστικών διώξεων.
<P>
Όταν, μετά την επίθεση στην ντισκοτέκ, στο Ισραήλ - λίγες ώρες μετά την επίσκεψη του Αραφάτ στο Ευρωπαϊκό Κοινοβούλιο στις Βρυξέλλες - και την επίθεση στην πιτσαρία, η Ευρώπη ύψωσε τη φωνή της, δημιουργήθηκαν ελπίδες επανέναρξης του διαλόγου. Η Ευρώπη όμως βυθίστηκε και πάλι στη σιωπή. Οι τρομοκρατικές επιθέσεις εναντίον πολιτικών στόχων στο Ισραήλ έγιναν καθημερινά γεγονότα, αναγκάζοντας τον ισραηλινό στρατό να προστατεύει τον άμαχο πληθυσμό· από την άλλη πλευρά, σε ορισμένες περιπτώσεις και οι ισραηλινοί πολίτες λησμόνησαν τον σεβασμό της ανθρώπινης αξιοπρέπειας απέναντι στους Παλαιστινίους, με συνέπεια η βία να γίνει το σύμπτωμα και το σύμβολο μιας δραματικής ιστορικής στιγμής, στην οποία όμως η Ευρώπη δεν είναι ικανή να υψώσει τη φωνή της, αλλά αντιθέτως ξεχνά ότι ο παλαιστίνιος ηγέτης δεν διέταξε ποτέ, στην πραγματικότητα, τις δυνάμεις του να σταματήσουν τη βία, απεναντίας απελευθέρωσε τρομοκράτες της Χαμάς και της Τζιχάντ που ήταν φυλακισμένοι.
<P>
Πρέπει να κατανοήσουμε ότι η τρομοκρατία διεθνοποιείται και ότι, για να αντιμετωπιστεί η διεστραμμένη αυτή πορεία, απαιτούνται εντονότερες πολιτικές προσπάθειες. Η Ευρώπη βοηθάει οικονομικά και σε μεγάλο βαθμό την Παλαιστινιακή Αρχή: θα θέλαμε να έχουμε εγγυήσεις ότι τα χρήματα της Ένωσης χρησιμοποιούνται για να βοηθήσουν το λαό να εργαστεί για την ειρηνευτική διαδικασία και όχι για να οπλίζουν τους τρομοκράτες. Σχετικά με αυτό, υπό το φως των τελευταίων εξελίξεων, ζητάμε μια λεπτομερή έκθεση και θέλουμε η Ευρώπη να διαδραματίσει ένα δικό της ρόλο, ζητώντας τόσο από το Ισραήλ όσο και από τον Αραφάτ μια πραγματική ειρηνευτική διαδικασία και όχι μόνο λόγια και βόμβες, όπως κατόρθωσε να επιβάλει τα τελευταία χρόνια και τους τελευταίους μήνες η τρομοκρατία.

<SPEAKER ID=25 LANGUAGE="DE" NAME="Laschet">
Κυρία Πρόεδρε, αγαπητοί συνάδελφοι, κατά τη διάρκεια της σημερινής συζήτησης ακούσαμε πολλές διατυπώσεις ψηφισμάτων, θεωρώ όμως ότι με την παρέμβαση του Επιτρόπου κατέστη σαφές ότι η ασφάλεια επιτυγχάνεται μόνο μέσα από συμπράξεις, παρεμβαίνοντας στις δομές και υποχρεώνοντας τους συμμετέχοντες σε συνεργασία. Η συγκεκριμένη διατύπωση των ψηφισμάτων δεν έχει απολύτως καμία σημασία στην προκειμένη περίπτωση. Αυτή ήταν άλλωστε και η ευρωπαϊκή μας εμπειρία, όταν το 1950 συνδέθηκαν ο άνθρακας και ο χάλυβας, προκειμένου να πάψουν οι προαιώνιες εχθροπραξίες ανάμεσα σε Γερμανούς και Γάλλους. Τον άνθρακα και το χάλυβα έχουν αντικαταστήσει σήμερα στη Μέση Ανατολή ο τουρισμός, το νερό, η ενέργεια. Στους τομείς αυτούς πρέπει να προωθήσουμε προγράμματα συνεργασίας και να τροποποιήσουμε την πολιτική μας.
<P>
Από το 1993 υποστηρίζουμε σε μεγάλο βαθμό - με δισεκατομμύρια ευρώ - την Αυτόνομη Παλαιστινιακή Αρχή, επειδή σκοπός μας είναι να στεφθεί με επιτυχία η ειρηνευτική διαδικασία του Όσλο. Ωστόσο, εάν συζητήσετε σήμερα με εκπροσώπους του ειρηνευτικού κινήματος στο Ισραήλ, θα διαπιστώσετε ότι οι βουλευτές, οι οποίοι πριν από μερικά χρόνια κατέληξαν στη φυλακή επειδή συνομιλούσαν με τον Αραφάτ, τώρα δηλώνουν: δεν σκοπεύουμε πλέον να συνομιλούμε μαζί του. Δεν τερματίζει τη βία, και μάλιστα κρύβεται πίσω από όλες τις πράξεις βίας, όπως αυτές που βιώσαμε την προηγούμενη νύχτα. Εν μέσω μιας τέτοιας κατάστασης μόνο ο Σαρόν θα μπορούσε να ανέλθει στην εξουσία. Ως εκ τούτου, χρειαζόμαστε έναν καινούργιο σύνδεσμο για συνεργασία.
<P>
Κύριε Επίτροπε, για το λόγο αυτό θα αντέκρουα κάπως τη διαπίστωσή σας ότι αυτές οι επιχορηγήσεις των 10 εκατομμυρίων ευρώ μέχρι το Νοέμβριο για τον παλαιστινιακό προϋπολογισμό είναι κάτι θετικό. Σε αυτού του είδους τις εφάπαξ πληρωμές μπορεί κανείς να προβαίνει προκειμένου να σταθεροποιήσει κάποιον προϋπολογισμό, εντούτοις εκείνο που χρειαζόμαστε στην παρούσα φάση είναι ο συντονισμός των μέσων, και όχι εφάπαξ πληρωμές αυτής της τάξης μεγέθους.
<P>
Δεύτερον: δεν επιτρέπεται πλέον να καταβάλουμε επιχορηγήσεις χωρίς συντονισμό σε πολυμερή ιδρύματα, όπως την Υπηρεσία Αρωγής για τους πρόσφυγες των Ηνωμένων Εθνών (UNWRA). Επιτρέψτε μου να σας διαβάσω κάτι από ένα σχολικό βιβλίο, το οποίο χρησιμοποιείται από την UNWRA σε παλαιστινιακούς καταυλισμούς προσφύγων. Στο απόσπασμα αυτό αναφέρονται τα εξής: "Ο αφανισμός των Εβραίων ήταν ένα δίκαιο και αναπόφευκτο κακό" . Σε αυτό επαινείται ο Αδόλφος Χίτλερ και περιγράφεται η καταστρεπτική ισχύς των Εβραίων τη δεκαετία του ' 30. Εάν διδάσκεται κάτι τέτοιο σε οκτάχρονα ή εννιάχρονα παιδιά, εάν επαινούνται δολοφονικές απόπειρες αυτοκτονίας, εάν το μαρτύριο εξυμνείται, τότε η Ευρωπαϊκή Ένωση πρέπει με τις αξίες που πρεσβεύει να καταστήσει σαφές: αυτό δεν πρόκειται σε καμία περίπτωση να το χρηματοδοτήσουμε!
<P>
Ως εκ τούτου, σας παρακαλώ να λάβετε ιδιαίτερα υπόψη σας ό,τι διδάσκεται μέσω της UNWRA στα παλαιστινιακά σχολεία και τους καταυλισμούς προσφύγων. Με τα χρήματά μας δεν θα πρέπει να υποδαυλίζεται ούτε αυτού του είδους ο αντισημιτισμός ούτε αυτού του είδους οι δηλώσεις!
<P>
(Χειροκροτήματα)

<SPEAKER ID=26 LANGUAGE="FR" NAME="Zimeray">
Κυρία Πρόεδρε, η Μέση Ανατολή πέρασε ένα μαύρο καλοκαίρι και λυπάμαι βαθύτατα που διαπιστώνω ότι η Ευρωπαϊκή Ένωση φέρει μέρος της ευθύνης για αυτό.
<P>
Ανθρώπινες βόμβες, τις οποίες πυροδοτεί η Χαμάς και ενθαρρύνει η Παλαιστινιακή Αρχή, αιματοκύλισαν επανειλημμένως την καρδιά του Ισραήλ· και κάθε φορά, η Ευρωπαϊκή Ένωση αρκείται να τις καταδικάζει λεκτικά, συνεχίζοντας παράλληλα να χρηματοδοτεί πολύ γενναιόδωρα την Παλαιστινιακή Αρχή, η οποία απελευθέρωσε προσφάτως τους πλέον επικίνδυνους τρομοκράτες.
<P>
Μπορούμε να ελπίζουμε ότι θα διαδραματίσουμε έναν αξιόπιστο ρόλο, όταν συνεχίζουμε να καταβάλουμε σημαντικά κονδύλια, χωρίς κανένα έλεγχο, σε μια Αρχή η οποία μόνο κατ' όνομα είναι Αρχή και η οποία παραμένει μια από τις πιο διεφθαρμένες πολιτικές οντότητες του πλανήτη;
<P>
Μια πρόσφατη έκθεση του Ελεγκτικού Συνεδρίου αποκάλυψε σοβαρές δυσλειτουργίες και πολυάριθμες υπεξαιρέσεις που διαπράχθηκαν με ευθύνη του Γιάσερ Αραφάτ. Υπεβλήθησαν κυρώσεις; Ζητήθηκε διαφάνεια, κύριε Επίτροπε; Αντιθέτως, η ανοχή και η ένοχη επιείκεια της Επιτροπής μία μόνο έννοια είχε, της προτροπής να συνεχίσουν στον ολέθριο αυτό δρόμο.
<P>
Γνωρίζετε ότι στο Κάμπ Ντέιβιντ η ειρήνη ήταν εφικτή, η ειρήνη ήταν γεγονός. Τι έκανε ο Αραφάτ; Για άλλη μια φορά, επειδή δεν είναι θαρραλέος όπως ο Σαντάτ, κατέστρεψε όλες τις ελπίδες. Στο Κάμπ Ντέιβιντ είπε όχι στην ειρήνη. Ένα μήνα αργότερα, η Ιντιφάντα ξανάρχισε. Αυτή τη φορά, ωστόσο, είχε το χαρακτήρα μιας πραγματικής αντιεβραϊκής σταυροφορίας και οι πιο επικίνδυνοι τρομοκράτες ήταν ελεύθεροι.
<P>
Η Επιτροπή και το Συμβούλιο αντέδρασαν με τρόπο συγκεκριμένο στη νέα αυτή παραβίαση των συμφωνιών του Όσλο; Έθεσαν έστω και την παραμικρή προϋπόθεση για τη χορήγηση της ενίσχυσής τους; Όχι ακόμα, και δηλώνω ότι οι γενιές των νέων Παλαιστινίων εξακολουθούν να διαπαιδαγωγούνται στο μαρτύριο και το μίσος, με τη χρηματοδότηση της Ευρωπαϊκής Ένωσης.
<P>
Πώς είναι δυνατόν να μην βλέπει κανείς ότι η Ιντιφάντα αυτή αποκαλύπτει σήμερα τον αληθινό της χαρακτήρα: είναι φανατική, μυστικιστική, παράφρων, αρνείται την ύπαρξη του Ισραήλ. Μπορούμε φυσικά να επικρίνουμε το Ισραήλ· πώς μπορούμε να μην βλέπουμε ότι η αποδοκιμασία προς το Ισραήλ, όταν είναι συστηματική, ετεροβαρής, άδικη ή όταν αντιμετωπίζει ισοπεδωτικά τα δύο μέρη, μπορεί να χρησιμεύσει ως προκάλυμμα για τον αντισημιτισμό, που δεν έχει ποτέ σβήσει;
<P>
Κυρία Πρόεδρε, αγαπητοί μου συνάδελφοι, ο ιστορικός Lιon Poliakov, έλεγε πολύ σωστά "αντισημιτισμός σημαίνει αρνούμαι σε ένα πλάσμα το δικαίωμα ύπαρξης επειδή είναι Εβραίος· αντισιωνισμός σημαίνει αρνούμαι σε ένα κράτος δικαίου το δικαίωμα ύπαρξης επειδή είναι εβραϊκό" .

<SPEAKER ID=27 LANGUAGE="EN" NAME="Van Orden">
Κυρία Πρόεδρε, τον Ιούλιο είχα την ευκαιρία να επισκεφτώ τη Μέση Ανατολή με τους συναδέλφους μου κκ. Galeote, Laschet και Morillon. Είχαμε συζητήσεις με τον Υπουργό Εξωτερικών Πέρες και τον Πρόεδρο Αραφάτ και άλλα υψηλά ιστάμενα πρόσωπα.
<P>
Μας έγινε σαφές ότι οι προτάσεις Mitchell είναι ακόμη αποδεκτές και από τις δύο πλευρές. Το πρόβλημα είναι πώς θα τεθούν σε ισχύ. Αυτό δεν μπορεί να ξεκινήσει εάν δεν τερματιστεί η τρομοκρατία και μόλις χθες σημειώθηκε μια ακόμη βομβιστική επίθεση αυτοκτονίας στην Ιερουσαλήμ. Οι Ευρωπαίοι πρέπει να πάψουν να ανησυχούν για το αν υπάρχει ρόλος γι' αυτούς. Υπάρχει. Το ερώτημα είναι εάν θα τον διαδραματίσουν με ισορροπημένο και χρήσιμο τρόπο. Οι Ηνωμένες Πολιτείες και οι Ευρωπαίοι πρέπει να εργαστούν αρμονικά, και να μην ανταγωνίζονται οι μεν τους δε.
<P>
Στο παρελθόν η Ευρωπαϊκή Ένωση εθεωρείτο, απλώς, υποστηρικτής των Παλαιστινίων. Ήταν ένα θεσμικό όργανο που αναζητούσε κάποιο ρόλο. Τώρα ο κ. Σολάνα κερδίζει την εμπιστοσύνη των Ισραηλινών, μεταξύ άλλων, με μια πιο ισορροπημένη και ρεαλιστική προσέγγιση, η οποία δεν είναι τόσο κατευθυντήρια. Με καθησύχασαν, σήμερα το πρωί, οι παρατηρήσεις της Προεδρίας σχετικά με την ανάγκη ίσων αποστάσεων.
<P>
Από παλαιστινιακής πλευράς, ο κίνδυνος είναι η αδιαλλαξία να τροφοδοτηθεί από γεγονότα, όπως η διάσκεψη των ΗΕ στη Νότια Αφρική για το ρατσισμό, εξαιτίας της επιρροής των ριζοσπαστικών αραβικών δυνάμεων στην περιοχή και της ρήξης των σχέσεων μεταξύ ισραηλινών και παλαιστινιακών υπηρεσιών ασφαλείας. Αντί να καταστείλουν τη Χαμάς, την ισλαμική Τζιχάντ και άλλες εξτρεμιστικές οργανώσεις, οι παλαιστινιακές υπηρεσίες "φλερτάρουν" τώρα πολύ συχνά με τους εξτρεμιστές.
<P>
Δέχομαι πλήρως την ανάλυση του κ. Patten ότι η περαιτέρω εξαθλίωση των Παλαιστινίων δεν θα αποθαρρύνει τον εξτρεμισμό, αλλά δεν τρέφω καμία αμφιβολία ότι η Ευρωπαϊκή Ένωση πρέπει να χρησιμοποιήσει χρηματοοικονομικά μέσα έναντι των Παλαιστινίων, ώστε να επιτύχει σημαντικότερα πολιτικά αποτελέσματα. Πρέπει να καταστήσουμε σαφές ότι η συνέχιση της χρηματοδότησης απαιτεί από τους Παλαιστινίους να κινηθούν με μεγαλύτερη αποτελεσματικότητα και σταθερότητα εναντίον των εξτρεμιστών.
<P>
Πρέπει να μεριμνήσουμε, επίσης, για το ζήτημα των διεθνών παρατηρητών. Τα προηγούμενα δεν είναι καλά. Η πιο πιθανή εκδοχή για αυξημένη επιτόπια διεθνή παρουσία είναι η αναζωογόνηση των σχέσεων μεταξύ των ισραηλινών και των παλαιστινιακών υπηρεσιών ασφαλείας, που θα ενισχυθούν από αμερικανικά και ευρωπαϊκά στοιχεία. Αυτό μπορεί να μην γίνει πρώτη είδηση, αλλά μέσω της διάλυσης των παρεξηγήσεων και της πιο αποτελεσματικής δράσης κατά των εξτρεμιστών, μπορεί πράγματι να συμβάλλει στη δημιουργία ορισμένων προϋποθέσεων για την ειρήνη.

<SPEAKER ID=28 LANGUAGE="DE" NAME="Sakellariou">
Κυρία Πρόεδρε, κυρία Προεδρεύουσα του Συμβουλίου, κύριε Επίτροπε, σας ευχαριστώ θερμά για όλα όσα θίξατε εδώ, ιδίως όμως για τη σαφή γλώσσα που χρησιμοποιήσατε, κυρία Προεδρεύουσα του Συμβουλίου, την οποία άλλωστε δεν μπορεί κανείς να εντοπίσει πάντοτε στις δηλώσεις του Συμβουλίου. Χαρακτηρίσατε οτιδήποτε πράττει η ισραηλινή κυβέρνηση, δηλαδή τη δολοφονία αντιπάλων, τους οποίους κατηγορεί ως τρομοκράτες, ως φόνο. Εξαιτίας αυτού του γεγονότος θεωρώ λυπηρό, και ορισμένες φορές κακόγουστο, να γίνεται αναφορά στα σχολικά βιβλία, όταν βλέπει κανείς να καταλαμβάνεται ο Οίκος της Ανατολής, να πραγματοποιούνται εισβολές και καταλήψεις στα παλαιστινιακά εδάφη και να καταστρέφονται συστηματικά παλαιστινιακά αστυνομικά τμήματα με ανθρώπινα θύματα. Εάν κάποιος ισχυριστεί ότι ο κ. Αραφάτ ευθύνεται για ό,τι συμβαίνει εκεί, τότε δεν μπορεί παρά να μην είναι καλά ενημερωμένος για τα πολιτικά γεγονότα.
<P>
Όλες οι προσπάθειες και οι προτάσεις μας κατά το παρελθόν απέτυχαν, η αποστολή παρατηρητών - χαίρομαι για το ότι ο συνάδελφος Van Orden τάσσεται επίσης υπέρ - όλα αυτά απέτυχαν εξαιτίας της άρνησης της ισραηλινής κυβέρνησης να τα αποδεχθεί. Ακόμα και η έκθεση Mitchell, στην οποία βασιζόμαστε όλοι ως κοινό σημείο αναφοράς, δεν μπορεί να εφαρμοστεί, επειδή η ισραηλινή κυβέρνηση υπό τον κ. Σαρόν - κατά του οποίου εκκρεμεί στη χώρα σας, κυρία Προεδρεύουσα του Συμβουλίου, κάποια μήνυση, και για το λόγο αυτό άλλωστε δεν κατέστη δυνατόν και να προσκληθεί στις Βρυξέλλες - θέλει να ερμηνεύσει και να διαμορφώσει την έκθεση Mitchell, καθώς και το πότε θα πρέπει να εφαρμοστεί. Εξαιτίας αυτής της κατάστασης δεν αξιώνω επ' ουδενί πλέον εντατικότερη συμμετοχή στη διαδικασία. Ναι μεν είναι κάτι που θέλουμε, δεν πρόκειται ωστόσο να γίνει αποδεκτή. Τι άλλο όμως έχουμε ακόμα στα χέρια μας; Διαθέτουμε ένα σύμφωνο με το Ισραήλ και θα πρέπει να αναλογιστούμε - κύριε Επίτροπε, έχετε ήδη αναφερθεί στο θέμα αυτό κατά το παρελθόν λόγω κάποιων παραβιάσεων του συμφώνου - εάν είμαστε σε θέση να το τηρήσουμε ή εάν θα πρέπει να το αναστείλουμε.

<SPEAKER ID=29 LANGUAGE="EN" NAME="Cushnahan">
Κυρία Πρόεδρε, κύριε Προεδρεύοντα, κύριε Επίτροπε, τα αυξανόμενα επίπεδα βίας στη Μέση Ανατολή μας κάνουν να μην βλέπουμε το γεγονός ότι δεν έχει περάσει πολύς καιρός από τότε που, αντί για τα σημερινά αισθήματα της απελπισίας, υπήρχε αισιοδοξία και ελπίδα για τη δυνατότητα επίτευξης διαρκούς ειρήνης. Δυστυχώς, οι ελπίδες αυτές γκρεμίστηκαν άγρια και δεν πρέπει να ξεχνάμε ότι η σημερινή ιντιφάντα προκλήθηκε άμεσα από την περιττή και προκλητική επίσκεψη του κ. Σαρόν στο Όρος των Ναών στην Ιερουσαλήμ. Ωστόσο, τίποτε δεν δικαιολογεί τις τρομοκρατικές πράξεις που ακολούθησαν και από τις δύο πλευρές, και στη σημερινή έντονα φορτισμένη συναισθηματική κατάσταση, με τις περιοχές της σύγκρουσης να έχουν διευρυνθεί τόσο πολύ, είναι εξαιρετικά δύσκολο να έχουμε κατάπαυση του πυρός.
<P>
Είναι σαφές ότι ο μόνος τρόπος να ξεπεραστεί το σημερινό αδιέξοδο είναι μέσω της επέμβασης ενός τρίτου μέρους. Το μόνο δυνατό τρίτο μέρος θα ήταν μια ομάδα διεθνών παρατηρητών. Γνωρίζουμε ότι αυτό γίνεται δεκτό από τα Ηνωμένα Έθνη και τους Παλαιστινίους, αλλά δυστυχώς απορρίφθηκε από τους Ισραηλινούς. Οι Ηνωμένες Πολιτείες ασπάζονται τη θέση των Ισραηλινών. Δυστυχώς, η τυφλή υποταγή τους είναι καταστρεπτική για την υπόθεση του Ισραήλ. Αντί να είναι ανδρείκελο των Ισραηλινών, οι Ηνωμένες Πολιτείες πρέπει να είναι ανεξάρτητες και να χρησιμοποιήσουν την επιρροή τους για να τους πιέσουν να τερματίσουν τη βία, ακριβώς όπως και εμείς, στην ΕΕ, πρέπει να χρησιμοποιήσουμε την επιρροή που έχουμε στους Παλαιστίνιους για να πράξουν ομοίως. Εάν εμείς και οι ΗΠΑ συνεργαστούμε για ένα κοινό σκοπό, υπάρχει μια πιθανότητα να μπορέσουμε να σταματήσουμε αυτό το συνεχές κατρακύλημα σε περιφερειακές συγκρούσεις και να αποκαταστήσουμε τις ειρηνευτικές διαπραγματεύσεις, για μία ακόμη φορά, στη βάση των συστάσεων της έκθεσης Mitchell. Αυτός πρέπει να συνεχίσει να είναι ο πρωταρχικός μας στόχος.

<SPEAKER ID=30 LANGUAGE="FR" NAME="Neyts-Uyttebroeck">
. (FR) Κυρία Πρόεδρε, κύριε Επίτροπε, κυρίες και κύριοι, θα ήθελα καταρχάς να ευχαριστήσω όλους όσους παρενέβησαν στη συζήτηση και εξέφρασαν τη θέση τους, τη διευκρίνισαν, αλλά και εξέφρασαν τα αισθήματα και τη συγκίνηση που αισθάνονται όσον αφορά την τραγωδία στη Μέση Ανατολή, συμπεριλαμβανομένων και των χθεσινών φρικτών γεγονότων.
<P>
Κυρίες και κύριοι, κατανοώ άριστα ότι μπροστά στην ατελείωτη, όπως φαίνεται, αλληλοδιαδοχή των βίαιων πράξεων και βίαιων αντιδράσεων, είναι πολύ μεγάλος ο πειρασμός να παρασυρθούμε αρχικά από τη συγκίνησή μας, θετική ή αρνητική. Είναι βαθιά ανθρώπινο και αν δεν είχαμε μια τέτοια αντίδραση, άλλωστε, θα μπορούσαμε να αναρωτηθούμε πού πήγε η ανθρωπιά μας. Νομίζω όμως ότι αν θέλουμε να συμβάλουμε στην επίλυση του προβλήματος, θα πρέπει να ελέγχουμε τις συγκινήσεις μας και να τις ξεπερνούμε. Θα πρέπει επίσης να ελέγχουμε τις απογοητεύσεις μας - κι ένας θεός ξέρει πόσες είναι στην υπόθεση αυτή που μοιάζει με τη λιτανεία του Echternach, όπου κάνουμε τρία βήματα μπροστά και δύο πίσω, και μερικές φορές δύο μπροστά και τρία πίσω - και πρέπει συνεχώς να αρχίζουμε από την αρχή, να ξαναβρίσκουμε την άκρη, να μην χάνουμε επαφή και με τους μεν και με τους δε, να χρησιμοποιούμε - συγχωρήστε μου την ωμή έκφραση - το καρότο και το μαστίγιο, αναλόγως με τις επιταγές των περιστάσεων. Αυτό ακριβώς κάνουν, νομίζω, όλες οι αρχές της Ευρωπαϊκής Ένωσης, συμπεριλαμβανομένης της Προεδρίας, γνωρίζοντας πολύ καλά ότι μοχθώντας, ημέρα με την ημέρα, και προσπαθώντας να σώσουν τις ευκαιρίες για λύση, κινδυνεύουν σοβαρά να φανούν δυσάρεστες και στους μεν και στους δε.
<P>
Θα ήθελα να επιβεβαιώσω τα λεγόμενα όλων εκείνων, ανδρών και γυναικών, που μας υπενθύμισαν ότι η Ευρωπαϊκή Ένωση διαδραματίζει σήμερα, σ' αυτή την περιοχή του κόσμου την τόσο κοντινή μας, ένα ρόλο πολύ πιο σημαντικό από ότι λίγα χρόνια νωρίτερα. Πάρα πολλοί όμως αναφέρατε επίσης ότι δεν μπορεί να βρεθεί καμία λύση χωρίς την πολύ ενεργή, πολύ δυναμική, πολύ μεγαλύτερη από ό,τι σήμερα, συμβολή της αμερικανικής διοίκησης και άλλων οργάνων ή κυβερνήσεων.
<P>
Τέλος, και στο σημείο αυτό ολοκληρώνω, κυρία Πρόεδρε, θα ήθελα εντούτοις να διευκρινίσω σε όσους επέκριναν την έννοια των ίσων αποστάσεων, και είναι φυσικά δικαίωμά τους, ότι όταν κρατώ μια θέση ίσων αποστάσεων από τους μεν και τους δε, αυτό δεν σημαίνει πως θεωρώ ότι βρίσκονται στις ίδιες συνθήκες. Για το πω στα αγγλικά, και αυτές θα είναι οι τελευταίες μου κουβέντες, "equidistance is not equalising the parties involved".

<SPEAKER ID=31 LANGUAGE="DE" NAME="Poettering">
Κυρία Πρόεδρε, θα ήθελα να θέσω ένα ερώτημα στην κ. Προεδρεύουσα του Συμβουλίου. Δημοσιεύονται σήμερα ανακοινώσεις στον Τύπο, ότι ο Πρωθυπουργός του Ισραήλ αρνήθηκε να υποδεχθεί τον Ύπατο Εκπρόσωπο της Ευρωπαϊκής Ένωσης. Συνεπώς, ο κ. Σαρόν δεν συνάντησε τον κ. Σολάνα. Μπορεί το Συμβούλιο να μας ενημερώσει πιο εμπεριστατωμένα; Το γεγονός αυτό οφείλεται στο ότι δεν υπήρχε καθόλου χρόνος, επειδή ο Πρωθυπουργός Σαρόν έλειπε σε ταξίδι στη Μόσχα ή υπήρχε κάποια πολιτική σκοπιμότητα στη μη υποδοχή του Ύπατου Εκπροσώπου; Είναι το Συμβούλιο ενήμερο σχετικά; Θα ήθελα πραγματικά να μάθω.

<SPEAKER ID=32 LANGUAGE="FR" NAME="Neyts-Uyttebroeck">
. (FR) Κυρία Πρόεδρε, αυτή τη στιγμή δεν μπορώ να απαντήσω συγκεκριμένα στο ερώτημα αυτό. Είμαι όμως απολύτως διατεθειμένη, φυσικά, να συγκεντρώσω όλες τις απαραίτητες πληροφορίες, ώστε να σας απαντήσω αργότερα.

<SPEAKER ID=33 NAME="Πρόεδρος">
Ευχαριστώ, κυρία Υπουργέ.
<P>
Δίνω τώρα το λόγο στον Επίτροπο κ. Patten.

<SPEAKER ID=34 NAME="Patten">
. (ΕΝ) Κυρία Πρόεδρε, εάν μου επιτρέπετε να σχολιάσω εν συντομία την τελευταία ερώτηση, δεν μπορώ να πιστέψω ότι υπάρχει κάποιος που θα αρνιόταν να δει το φίλο και συνάδελφό μου, Δρ. Σολάνα. Κανείς δεν έχει προσπαθήσει περισσότερο από τον κ. Σολάνα να προωθήσει την ειρηνευτική διαδικασία στη Μέση Ανατολή και, τόσο σήμερα όσο και σε άλλες ευκαιρίες, το Κοινοβούλιο έχει αποδώσει το δέοντα φόρο τιμής στο ρόλο, τον οποίο έχει διαδραματίσει στη Μέση Ανατολή ως εκπρόσωπος της Ευρωπαϊκής Ένωσης.
<P>
Ήταν μια ενδιαφέρουσα συζήτηση που επικεντρώθηκε σε ορισμένα γνωστά και κεντρικά ζητήματα. Υπήρξαν και ορισμένες διαφωνίες, όμως, σε γενικές γραμμές, πρέπει να πούμε ότι οι περισσότεροι βουλευτές μοιράζονται την ίδια άποψη για την κατάσταση και υπάρχει, ίσως, μια γενική απογοήτευση ως προς τον τρόπο με τον οποίο μπορούμε καλύτερα να συμβάλλουμε στην επίλυση αυτής της τρομερής και επιδεινούμενης κατάστασης. Προφανώς θα επανέλθουμε πολλές φορές στο θέμα κατά τις επόμενες εβδομάδες και θα μπορέσουμε να απαντήσουμε σε κάποιες από τις πολύ θετικές υποδείξεις, που έγιναν στη συζήτηση αυτή. Για παράδειγμα την υπόδειξη που έκανε ο κ. Galeote σχετικά με τους πόρους, που διατίθενται στον πρεσβευτή Moratinos, ο οποίος έκανε μια τόσο εξαιρετική δουλειά.
<P>
Θα ήθελα να σχολιάσω τις ομιλίες των κκ. Zimeray και Laschet και θα το κάνω με όλη τη διπλωματική λεπτότητα για την οποία είμαι γνωστός, αν μη τι άλλο, στην Ασία. Τα τελευταία δύο χρόνια είχα τη μεγάλη χαρά και το προνόμιο να ακούσω εκατοντάδες ομιλίες στο Σώμα αυτό, πιθανώς περισσότερες από κάθε άλλο Επίτροπο. Είμαι υποχρεωμένος να πω ότι δεν έχω ακούσει πολλές ομιλίες τόσο λίγο ενημερωμένες όσο αυτή του κ. Zimeray. Θα ευχόμουν, επίσης, η ομιλία του κ. Laschet να βασιζόταν σε λίγο καλύτερη πληροφόρηση.
<P>
Δεν γνωρίζω κανένα σοβαρό σχολιαστή για τη Μέση Ανατολή, που να υποστηρίζει ότι θα μας εξυπηρετούσε καλύτερα όλους αν η Παλαιστινιακή Αρχή έπεφτε στα γόνατα. Τα περισσότερα μέλη αυτού του Κοινοβουλίου γνωρίζουν τις προσπάθειες της Επιτροπής να διασφαλίσει ότι η οικονομική ευρωπαϊκή στήριξη προς την Παλαιστινιακή Αρχή δαπανάται σωστά, και με τρόπους που συμβάλλουν στην προώθηση της πολυφωνίας, του κράτους δικαίου και της καθαρής διακυβέρνησης στα παλαιστινιακά εδάφη. Μου προκαλεί έκπληξη που ο αξιότιμος βουλευτής δεν το γνώριζε αυτό· κάθε μήνα, πριν να καταβάλουμε το ποσό, πρέπει να λάβουμε την έγκριση του Διεθνούς Νομισματικού Ταμείου, προκειμένου να είμαστε σίγουροι ότι τα χρήματα για τα οποία έχει ψηφίσει το παρών Σώμα δαπανώνται με σύνεση.
<P>
Όλα αυτά είναι θέματα που έχουμε συζητήσει εκτενώς με το Κοινοβούλιο, το οποίο ορθώς ενδιαφέρεται να βεβαιωθεί ότι τα χρήματα των ευρωπαίων φορολογούμενων δαπανώνται σωστά, με διαφάνεια και για καλό σκοπό. Θα ήμουν ευτυχής να επανέλθω στο θέμα αυτό στο μέλλον, θέλω όμως να υπογραμμίσω το σημείο αυτό σήμερα, διότι δεν νομίζω ότι βοηθάει μέλη του παρόντος Σώματος να δίνουν την εντύπωση ότι δεν δαπανούμε με σύνεση τα χρήματα των ευρωπαίων φορολογούμενων.
<P>
Θα ήθελα, επίσης, να αναφερθώ σε ένα θέμα με το οποίο έχω ασχοληθεί επανειλημμένως. Ίσως, εάν μιλήσω γι' αυτό ακόμη μία φορά σήμερα να μπορέσω να προλάβω ένα ή δύο αξιότιμους βουλευτές, που δεν έχουν ακόμη κατανοήσει το θέμα και θα θέλουν να το θέσουν μελλοντικά στην αλληλογραφία ή σε ομιλίες στο Κοινοβούλιο. Αναφέρεται επανειλημμένως, κυρίως σε ορισμένα τμήματα του ισραηλινού Τύπου, ότι η Ευρωπαϊκή Ένωση έχει προβεί σε χρηματοδότηση παλαιστινιακών σχολικών βιβλίων, που περιέχουν αντισημιτικά μηνύματα.
<P>
Θα ήθελα να είμαι ξεκάθαρος πάνω σ' αυτό. Κανένα από τα σχέδια υπέρ της Παλαιστινιακής Αρχής, κανένα από τα σχέδια υπέρ του Γραφείου Αρωγής και Έργων των Ηνωμένων Εθνών για τους Παλαιστίνιους Πρόσφυγες στην Εγγύς Ανατολή (UNRWA) που χρηματοδοτούνται από την Ευρωπαϊκή Επιτροπή δεν περιλαμβάνει την παραγωγή ή διανομή σχολικών βιβλίων. Είναι αλήθεια ότι εφέτος, για παράδειγμα, συνεισφέραμε 35 εκατομμύρια ευρώ στον προϋπολογισμό του UNRWA - ύψους 170 εκατομμυρίων ευρώ - για την εκπαίδευση. Θα ήθελα, απλώς, να επισημάνω ότι δεν είμαστε οι σημαντικότεροι συνεισφέροντες σε αυτό τον προϋπολογισμό. Ο μεγαλύτερος συνεισφέρων είναι οι Ηνωμένες Πολιτείες και δεν νομίζω ότι κάποιος ισχυρίζεται πως η συνεισφορά στον προϋπολογισμό του UNRWA για την παιδεία ενοχοποιεί τις Ηνωμένες Πολιτείες για αυτά για τα οποία κατηγορούμαστε στην Επιτροπή. Η βοήθεια στο εκπαιδευτικό σύστημα επικεντρώνεται στην υποδομή, στον εξοπλισμό και στην άμεση βοήθεια στις τρέχουσες σχολικές δαπάνες, όπως είναι οι μισθοί των δασκάλων. Δεν θα συνέβαλε στην ασφάλεια των παλαιστινιακών εδαφών, εάν οι δάσκαλοι απολύονταν μαζικά, επειδή κανένας δεν θα μπορούσε να τους πληρώσει.
<P>
Επιπλέον, η Παλαιστινιακή Αρχή δεν μας ζήτησε ποτέ να χρηματοδοτήσουμε προγράμματα σπουδών ή σχολικά εγχειρίδια. Απορρίπτουμε κάθε προσπάθεια να χρησιμοποιηθεί το εκπαιδευτικό σύστημα ως μέσο για την προώθηση της μισαλλοδοξίας και για την παρακώλυση των προσπαθειών, που καταβάλλουν οι πλευρές που αναζητούν την ειρήνη στη Μέση Ανατολή. Σε αυτό το πλαίσιο, το ενδεχόμενο οι μαθητές να εκτίθενται στη μισαλλοδοξία των μερών, που εμπλέκονται στη σύγκρουση, είναι ιδιαίτερα θλιβερό.
<P>
Μέχρι σήμερα η Επιτροπή έχει εστιάσει και θα συνεχίσει να εστιάζει τη βοήθειά της στην καλλιέργεια ενός πνεύματος ειρήνης, ανεκτικότητας και σεβασμού των ανθρωπίνων δικαιωμάτων στη Μέση Ανατολή. Οι πρόσφατες μελέτες στα παλαιστινιακά βιβλία έδειξαν ότι ο αντισημιτικός τόνος που υπήρχε στα παλαιά αιγυπτιακά και ιορδανικά βιβλία που χρησιμοποιήθηκαν από την Παλαιστινιακή Αρχή και το UNRWA, κυρίως πριν από το 1994- 1995, έχει αρχίσει να αφαιρείται. Τα νέα αυτά βιβλία, δικαίως ή αδίκως, έχουν επικριθεί για το ό,τι δεν μεταδίδουν σαφές μήνυμα ειρήνης και φιλίας με τον ισραηλινό λαό. Μακάρι να μετέδιδαν ένα τέτοιο μήνυμα. Ωστόσο, τα εγχειρίδια δεν πρόκειται να αλλάξουν την τραγική αλήθεια της καθημερινής ζωής στα παλαιστινιακά εδάφη ή στους παλαιστινιακούς καταυλισμούς.
<P>
Είναι σημαντικό το UNWRA να εφαρμόσει ένα ουσιαστικό πρόγραμμα για την ανεκτικότητα και την ευαισθητοποίηση στα σχολεία του, προκειμένου να αντιρροπήσει οποιαδήποτε αρνητική επίδραση πάνω στους μαθητές, αλλά δεν πρέπει να είναι και πολύ εύκολο για ένα δάσκαλο στους καταυλισμούς να διδάσκει στα παιδιά την ανεκτικότητα και την ευαισθητοποίηση, όταν βγαίνοντας το βράδυ από τον καταυλισμό βλέπουν τανκς, όπλα και πετροπόλεμο. Να διδάσκεις ένα πρόγραμμα ανεκτικότητας και ευαισθητοποίησης σε αυτούς τους καταυλισμούς, πρέπει να είναι ένα από τα δυσκολότερα επαγγέλματα στον κόσμο.
<P>
Παρακαλώ θερμά τους αξιότιμους βουλευτές, που υιοθετούν μάλλον ακραίες θέσεις σε αυτά τα θέματα, να σκεφτούν όσους εργάζονται καθημερινά στους καταυλισμούς και σε άλλα μέρη της Μέσης Ανατολής για να προάγουν την αξιοπρέπεια, για να προάγουν τις αξίες, τις οποίες μοιραζόμαστε σε αυτό το Σώμα. Δεν νομίζω ότι φθηνές επιθέσεις στο έργο που επιτελεί το UNWRA και άλλοι, είναι πράγματα που πρέπει να ακούγονται σε αυτό το Κοινοβούλιο.
<P>
(Χειροκροτήματα) Τέλος, θα ήθελα να πω κάτι σχετικά με την ομιλία του κ. Lagendijk, διότι συνήθως συμφωνώ με τον αξιότιμο κύριο. Κάνει μερικές από τις πλέον βαθυστόχαστες, ενδιαφέρουσες και καλά ενημερωμένες παρεμβάσεις στις συζητήσεις μας. Φυσικά, όλοι έχουμε τη φιλοδοξία να λάβουμε εκ μέρους της Ευρωπαϊκής Επιτροπής μέτρα, που θα βελτίωναν την άσχημη κατάσταση στη Μέση Ανατολή.
<P>
Είναι, φυσικά, δυνατό να σχεδιάσουμε ή να λάβουμε μέτρα που θα επιδείνωναν μια ήδη κακή κατάσταση. Ο αξιότιμος βουλευτής μιλά για οικονομικά μέτρα. Είναι αλήθεια ότι έχουμε μια πολύ σημαντική οικονομική σχέση, τόσο με το Ισραήλ όσο και με την Παλαιστινιακή Αρχή, καθώς και με τα άλλα κράτη της περιοχής. Συνειδητοποιώ πλήρως τις συνέπειες της σχέσης αυτής από πολιτική άποψη. Προσπαθούμε να διασφαλίσουμε, όπως είπα πριν, ότι η βοήθεια την οποία παρέχουμε στην Παλαιστινιακή Αρχή προάγει την πολυφωνία, προάγει την ξεκάθαρη διακυβέρνηση, προάγει την ανεξάρτητη δικαιοσύνη, προάγει το κράτος δικαίου και τη δημοκρατία. Αυτό πρέπει να κάνουμε.
<P>
Τονίζουμε, επίσης, στις ισραηλινές αρχές ότι οι συμφωνίες μας μαζί τους πρέπει να τηρούνται τόσο στο γράμμα όσο και στο πνεύμα - αυτό τους είπαμε κατά τη διάρκεια των συζητήσεων μας στη συνάντηση για την τελωνειακή συνεργασία τον Ιούλιο. Διατηρώ, όμως, σοβαρές αμφιβολίες για το αν πρέπει να προχωρήσουμε παραπέρα. Το ιστορικό των οικονομικών κυρώσεων στα διεθνή θέματα δεν είναι - δυστυχώς - καλό. Τρέφω μεγάλο σεβασμό για τις απόψεις του αξιότιμου βουλευτή και είμαι σίγουρος ότι μπορούμε να ανταλλάξουμε περαιτέρω σκέψεις για το θέμα αυτό, αλλά μου είναι δύσκολο να πεισθώ ότι πρέπει να αρχίσουμε να μιλάμε τη γλώσσα των κυρώσεων, στην προσπάθειά μας να διαμορφώσουμε μια αποτελεσματική ευρωπαϊκή πολιτική στη Μέση Ανατολή.
<P>
Είναι ευκολότερο, βέβαια, να δούμε με ποιο τρόπο η σχέση μας με τα εμπλεκόμενα μέρη μπορεί να εδραιώσει την ειρήνη μακροπρόθεσμα, παρά να ανακαλύψουμε τον τρόπο με τον οποίο η οικονομική σχέση μεταξύ μας θα μπορούσε να προάγει την ειρήνη βραχυπρόθεσμα. Κατανοώ ότι η απάντηση δεν σας ικανοποιεί, ωστόσο, εξακολουθώ να διατηρώ αμφιβολίες σχετικά με τη δυνατότητα χρήσης οικονομικών κυρώσεων.
<P>
(Χειροκροτήματα)

<SPEAKER ID=35 NAME="Πρόεδρος">
Ευχαριστούμε, κύριε Επίτροπε, για τις εξαιρετικά ακριβείς απαντήσεις σας.

<SPEAKER ID=36 LANGUAGE="FR" NAME="Neyts-Uyttebroeck">
. (FR) Κυρία Πρόεδρε, πριν από τη λήξη της συζήτησης, έχω λάβει τα στοιχεία με βάση τα οποία μπορώ να απαντήσω στην ερώτηση που έθεσε ο κ. Poettering. Επειδή πρόκειται, ωστόσο, για ένα σημαντικό ζήτημα και η απουσία απάντησης θα μπορούσε να δημιουργήσει παρεξηγήσεις, θα ανακοινώσω στη Συνέλευση τα στοιχεία που μου γνωστοποίησε η Γραμματεία του Συμβουλίου. Ο Ύπατος Εκπρόσωπος, κ. Χαβιέ Σολάνα, παραμένει στην Ιερουσαλήμ, αναμένοντας την επιστροφή από τη Μόσχα του κ. Σαρόν ο οποίος του πρότεινε να συναντηθούν αύριο. Η συνάντηση θα γίνει λοιπόν αύριο.

<SPEAKER ID=37 LANGUAGE="FR" NAME="Zimeray">
Κυρία Πρόεδρε, ο κ. Chris Patten με ενεκάλεσε προσωπικώς, όπως και πολλούς άλλους βουλευτές, και ως εκ τούτου θεωρώ ότι δικαιούμαστε τουλάχιστον να απαντήσουμε. Πράγματι, δεν είναι φυσιολογικό να έχει η Επιτροπή τον τελευταίο λόγο, εγκαλώντας τους βουλευτές και μάλιστα διευκρινίζοντας, ότι το Κοινοβούλιο δεν δικαιούται να ελέγχει τη χορήγηση κονδυλίων από την Επιτροπή, μεταξύ άλλων και προς την Παλαιστινιακή Αρχή.
<P>
Εμμένω απολύτως σε όσα είπα σχετικά με την παλαιστινιακή εκπαίδευση. Και μπορεί η Ευρωπαϊκή Ένωση να μην χρηματοδοτεί άμεσα τα βιβλία, χρηματοδοτεί όμως την εκπαίδευση. Και τα λεγόμενα του κ. Chris Patten δικαιολογούν μια παιδεία μίσους και μαρτυρίου.

<SPEAKER ID=38 NAME="Πρόεδρος">
Η συζήτηση έληξε.

<CHAPTER ID=3>
Πρόοδος κατά το 2000 για την προσχώρηση των 12 υποψηφίων προς ένταξη χωρών
<SPEAKER ID=39 NAME="Πρόεδρος">
Η ημερήσια διάταξη προβλέπει σε κοινή συζήτηση:
<P>
την προφορική ερώτηση (B5-0331/01) του κ. Brok προς το Συμβούλιο, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής και τη δήλωση του Συμβουλίου σχετικά με τη διαδικασία της διεύρυνσης·
<P>
την έκθεση (A5-0251/2001) της κ. Carlsson, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, για την αίτηση προσχώρησης της Εσθονίας στην Ευρωπαϊκή Ένωση και την πρόοδο των διαπραγματεύσεων (COM (2000)704 - C5-0604/2000 - 1997/2177(COS))·
<P>
την έκθεση (Α5-0252/2001) της κ. Schroedter, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, για την αίτηση προσχώρησης της Λεττονίας στην Ευρωπαϊκή Ένωση και την πρόοδο των διαπραγματεύσεων (COM(2000)706 - C5-0606/2000 - 1997/2176(COS))·
<P>
την έκθεση (Α5-0253/2001) του κ. Σουλαδάκη, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, για την αίτηση προσχώρησης της Λιθουανίας στην Ευρωπαϊκή Ένωση και την πρόοδο των διαπραγματεύσεων (COM(2000)707 - C5-0607/2000 - 1997/2178(COS))·
<P>
την έκθεση (Α5-0254/2001) του κ. Gawronski, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, για την αίτηση προσχώρησης της Πολωνίας στην Ευρωπαϊκή Ένωση και την πρόοδο των διαπραγματεύσεων (COM(2000)709 - C5-0609/2000 - 1997/2174(COS))·
<P>
την έκθεση (Α5-0255/2001) του κ. Jόrgen Schrφder, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, για την αίτηση προσχώρησης της Τσεχικής Δημοκρατίας στην Ευρωπαϊκή Ένωση και την πρόοδο των διαπραγματεύσεων (COM(2000)703 - C5-0603/2000 - 1997/2180(COS))·
<P>
την έκθεση (Α5-0256/2001) του κ. Wiersma, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, για την αίτηση προσχώρησης της Σλοβακίας στην Ευρωπαϊκή Ένωση και την πρόοδο των διαπραγματεύσεων (COM)(2000)711 - C5-0611/2000 - 1997/2173(COS))·
<P>
την έκθεση (Α5-0257/2001) του κ. Queirσ, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, για την αίτηση προσχώρησης της Ουγγαρίας στην Ευρωπαϊκή Ένωση και την πρόοδο των διαπραγματεύσεων (COM(2000)705 - C5-0605/2000 - 1997/2175(COS))·
<P>
την έκθεση (Α5-0258/2001) του κ. Van Orden, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, για την περιοδική έκθεση 2000 της Επιτροπής, σχετικά με τις προόδους που έχει σημειώσει η Βουλγαρία ενόψει της προσχώρησης (COM(2000)701 - C5-0601/2000 - 1997/2179(COS))·
<P>
την έκθεση (Α5-0259/2001) της βαρόνης Nicholson of Winterbourne, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, για την αίτηση προσχώρησης της Ρουμανίας στην Ευρωπαϊκή Ένωση και την πρόοδο των διαπραγματεύσεων (COM(2000)710 - C5-0610/2000 - 1997/2172(COS))·
<P>
την έκθεση (Α5-0260/2001) του κ. Volcic, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, για την αίτηση προσχώρησης της Σλοβενίας στην Ευρωπαϊκή Ένωση και την πρόοδο των διαπραγματεύσεων (COM(2000)712 - C5-0612/2000 - 1997/2181(COS))·
<P>
την έκθεση (Α5-0261/2001) του κ. Poos, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, για την αίτηση προσχώρησης της Κύπρου στην Ευρωπαϊκή Ένωση και την πρόοδο των διαπραγματεύσεων (COM(2000)702 - C5-0602/2000 - 1997/2171(COS))·
<P>
την έκθεση (Α5-0262/2001) του κ. Stenzel, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, για την αίτηση προσχώρησης της Μάλτας στην Ευρωπαϊκή αΕνωση και την πρόοδο των διαπραγματεύσεων (COM(2000)708 - C5-0608/2000 - 1999/2029(COS)).

<SPEAKER ID=40 LANGUAGE="DE" NAME="Brok">
Κυρία Πρόεδρε, αγαπητοί συνάδελφοι, διεξάγουμε αυτή την ετήσια συζήτηση, ούτως ώστε να υποστηριχθούν οι υποψήφιες προς ένταξη χώρες, η Επιτροπή και το Συμβούλιο στις διαπραγματεύσεις τους για να επιτύχουν το ταχύτερο δυνατόν τη διεύρυνση, καθώς επίσης και για να ενθαρρυνθεί το ένα ή το άλλο μέρος, επειδή η πρόοδος σε ορισμένους τομείς δεν είναι αυτή που επιθυμούμε. Θα θέλαμε να επισημάνουμε ότι εμείς είμαστε εκείνοι που στο τέλος της διαδικασίας θα κληθούμε να προβούμε στην επικύρωση.
<P>
Κατά την άποψή μας, η διαδικασία διεύρυνσης δεν θα έπρεπε να υποστεί καμία περαιτέρω καθυστέρηση. Θα πρέπει να δημιουργήσουμε όλες τις εσωτερικές προϋποθέσεις θεσμικού και άλλου τύπου, ούτως ώστε οι υποψήφιες προς ένταξη χώρες να μην μετατραπούν σε όμηρο της δικής μας μεταρρυθμιστικής διαδικασίας. Θα πρέπει να καταστήσουμε σαφές, ότι όλες οι υποψήφιες προς ένταξη χώρες είναι ισότιμες και ως εκ τούτου χώρες, όπως η Ουγγαρία και η Τσεχική Δημοκρατία, θα λάβουν στο Ευρωπαϊκό Κοινοβούλιο τον αριθμό των βουλευτών που τους αναλογεί.
<P>
Θα πρέπει επίσης να καταστήσουμε σαφές ότι εκτός από τις υποψήφιες προς ένταξη χώρες και την Ευρωπαϊκή Ένωση δεν υπάρχει κανένας άλλος, ο οποίος να ασκεί επιρροή στη διεύρυνση της Ευρωπαϊκής Ένωσης. Η διεύρυνση είναι αποκλειστικά υπόθεση της Ευρωπαϊκής Ένωσης και των υποψήφιων προς ένταξη χωρών. Θα θέλαμε επίσης να καταστήσουμε σαφές στις δηλώσεις αυτές ότι βάσει όσων είχαμε δηλώσει το προηγούμενο έτος, δηλαδή ότι οι πρώτες υποψήφιες προς ένταξη χώρες θα μπορούν να συμμετάσχουν στις Ευρωεκλογές του έτους 2004, οι συνθήκες προσχώρησης με τις χώρες εκείνες που είναι ώριμες να προσχωρήσουν, συμπεριλαμβανομένης και της διαδικασίας επικύρωσης, η οποία πρέπει επίσης να συνυπολογιστεί, πρέπει να συναφθούν μέχρι το τέλος του 2002.
<P>
Στο πλαίσιο αυτό είναι απαραίτητο να καταστεί σαφές στις επιμέρους εκθέσεις των χωρών, που έγκεινται τα ισχυρά σημεία και οι αδυναμίες των εκάστοτε χωρών. Ευχαριστώ θερμά τους εισηγητές των επιμέρους εκθέσεων των χωρών, για το ότι εργάστηκαν με τόση αφοσίωση για την εκάστοτε χώρα τους.
<P>
Το ζήτημα δεν είναι μόνο οι χώρες αυτές να υιοθετήσουν νομικά το κοινοτικό κεκτημένο, αλλά πρέπει επίσης να αποδείξουν το προσεχές έτος, ότι είναι σε θέση να το εφαρμόσουν και σε διοικητικό επίπεδο, ούτως ώστε να θεωρηθεί ότι είναι όντως ώριμες προς ένταξη. Ασφαλώς γνωρίζουμε ότι σε ορισμένες περιπτώσεις θα πρέπει να υπάρξουν μεταβατικές ρυθμίσεις, τόσο προς το συμφέρον της Ένωσης σε μεμονωμένες περιπτώσεις όσο και προς το συμφέρον των εκάστοτε υποψήφιων χωρών. Ωστόσο, θα θέλαμε να καταστήσουμε σαφές ότι οι μεταβατικές ρυθμίσεις θα πρέπει να είναι όσο το δυνατόν λιγότερες, καθώς επίσης ότι θα πρέπει να ισχύσουν για όσο το δυνατόν μικρότερο χρονικό διάστημα, προκειμένου να πραγματοποιηθεί έτσι το ταχύτερο δυνατόν η μετάβαση προς μια ενιαία Ένωση με ελάχιστες στρεβλώσεις ανταγωνισμού. Στην προκειμένη περίπτωση φαίνεται να είναι σημαντικό το γεγονός ότι η οικονομική ανάπτυξη δεν μπορεί να θεωρηθεί ότι είναι διασφαλισμένη σε όλες τις χώρες και ότι αυτή ακριβώς η ωριμότητα της αγοράς, η ικανότητα για συμμετοχή στην ευρωπαϊκή εσωτερική αγορά, όπως την καθόρισε με εξαιρετική σαφήνεια η Επιτροπή το προηγούμενο έτος για τις επιμέρους χώρες, στο τέλος της διαδικασίας θα αποτελέσει ένα περαιτέρω σημαντικό στοιχείο ελέγχου.
<P>
Από τη μεριά μας, συνειδητά δεν αναδεικνύουμε κάποια χώρα ως φαβορί για την προσχώρηση στην Ευρωπαϊκή Ένωση, επειδή εκ πείρας γνωρίζουμε ότι μια χώρα που ίσως σήμερα να βρίσκεται αρκετά μπροστά, εξαιτίας εσφαλμένων αποφάσεων και δυσμενών εξελίξεων που σχετίζονται με την εσωτερική πολιτική το επόμενο έτος, όταν θα έφτανε η κρίσιμη στιγμή να μην είναι πλέον σε θέση να προσχωρήσει. Για το λόγο αυτό, ισχύει η ίδια αρχή που ισχύει σε έναν πραγματικό ιστιοπλοϊκό αγώνα, όπου κάθε ένας έχει τις ίδιες πιθανότητες και στο τέλος της διαδικασίας υπολογίζεται ποιος και σε ποια χρονική στιγμή είναι σε θέση να προσχωρήσει.
<P>
Στο σημείο αυτό, θα πρέπει επίσης να επισημάνουμε για εμάς εσωτερικά ότι τα οικονομικά ζητήματα της διεύρυνσης θεωρούμε ότι έχουν αποσαφηνιστεί στο πλαίσιο του δημοσιονομικού κανονισμού, στην παρούσα μορφή του, μέχρι το 2006. Νομίζω ότι με τις περιόδους προοδευτικής εισαγωγής και σταδιακής κατάργησης θα είμαστε σε θέση να θέσουμε υπό έλεγχο και το συγκεκριμένο θέμα με τον προσήκοντα τρόπο.
<P>
Η εσωτερική ασφάλεια αποτελεί κατά την άποψη των πολιτών μας ένα σημαντικό ζήτημα σχετικά με τη διεύρυνση. Ως εκ τούτου, το μόνο που μπορούμε να πράξουμε είναι να ενθαρρύνουμε την Επιτροπή να επεξεργαστεί τους συγκεκριμένους τομείς με ιδιαίτερη σαφήνεια και σοβαρότητα, επειδή ακριβώς και εμείς θεωρούμε ότι τα ζητήματα εξωτερικής ασφάλειας διαδραματίζουν σημαντικό ρόλο. Κατά την άποψή μου, θα έπρεπε όσο το δυνατόν περισσότερα κράτη της ΕΕ να είναι ταυτόχρονα και μέλη του ΝΑΤΟ, ωστόσο έγκειται στη διακριτική ευχέρεια της εκάστοτε χώρας να ενεργήσει προς αυτή την κατεύθυνση. Εάν είναι όσο το δυνατόν περισσότερα, τότε αυτό συνεπάγεται ακόμα μεγαλύτερη δυνατότητα για ανάπτυξη μιας ενιαίας ευρωπαϊκής πολιτικής ασφάλειας και αμυντικής πολιτικής.
<P>
Θα πρέπει να απαιτήσουμε από τις υποψήφιες προς ένταξη χώρες μόνο αυτό, το οποίο πληρούν σήμερα τα ίδια τα κράτη μέλη της Ευρωπαϊκής Ένωσης, και να μην συμπεριλάβουμε στο πακέτο διαπραγμάτευσης οτιδήποτε μπορεί να επιθυμούσαμε. Θα πρέπει να πληρούν μόνο ό,τι πληρούμε και εμείς σήμερα. Δεν επιτρέπεται να δημιουργήσουμε πρόσθετα, καινούργια προσκόμματα.
<P>
(Χειροκροτήματα)
<P>
Κύριε Επίτροπε, εάν εισαχθεί το ευρώ το επόμενο έτος θα διατίθενται περισσότερα νομίσματα, και επομένως θα πρέπει να διεξάγουμε μια μεγάλη εκστρατεία, ούτως ώστε να καταστεί σαφές ότι τα οικονομικά και πολιτικά οφέλη της διεύρυνσης είναι κατά πολύ μεγαλύτερα από όλα εκείνα που επισημάναμε στις συζητήσεις για το κόστος. Εάν μπορέσουμε να διευρύνουμε το επίπεδο της ασφάλειας και της οικονομικής ευημερίας στην Ευρώπη, αυτό θα είναι το μεγαλύτερο πολιτικό επίτευγμα που θα έχουμε κατορθώσει την τελευταία δεκαετία, προκειμένου να κατοχυρώσουμε την ασφάλεια και την ειρήνη στην ήπειρό μας. Αυτή ακριβώς τη σταθερότητα είναι που πρέπει να ισχυροποιήσουμε.
<P>
Θα πρέπει στις χώρες εκείνες, οι οποίες δεν μπορούν, δεν πρόκειται ή δεν θέλουν να γίνουν μέλη της Ευρωπαϊκής Ένωσης, πέραν των δώδεκα χωρών με τις οποίες διεξάγονται σήμερα συγκεκριμένες διαπραγματεύσεις, να τους προσφερθεί επίσης μια διαφορετική επιλογή από εκείνη του πλήρους κράτους μέλους, ούτως ώστε να μπορέσουμε να τις προσδέσουμε και αυτές στο άρμα της Ευρωπαϊκής Ένωσης. Χώρες όπως η Ουκρανία και άλλες δεν επιτρέπεται να αγνοούνται κατά τη διαδικασία αυτή, εάν θέλουμε να διασφαλίσουμε μακροπρόθεσμα τη σταθερότητα στην ήπειρό μας.
<P>
(Χειροκροτήματα)

<SPEAKER ID=41 NAME="Neyts-Uytebroeck">
Κυρία Πρόεδρε, κύριε Επίτροπε, κυρίες και κύριοι, κατά τα παρελθόντα 50 έτη επιτεύχθηκε μεγάλη πρόοδος, χωρίς αμφισβήτηση, στην ευρωπαϊκή οικοδόμηση. Το ευρωπαϊκό σχέδιο ασκεί έντονη έλξη και έχει συμβάλει στην ειρήνη, τη σταθερότητα, τη δημοκρατία και την ευημερία. Η έλξη είναι τόσο μεγάλη που η Ευρωπαϊκή Ένωση ετοιμάζεται σήμερα να διπλασιάσει τον αριθμό των μελών της. Η διαδικασία διεύρυνσης αυτή καθαυτή δεν αποτελεί νέα εμπειρία για την Ένωση, αλλά η τρέχουσα διαδικασία διεύρυνσης, εξαιτίας του μεγέθους της, της ποικιλίας των υποψήφιων χωρών και της πολιτικής και ιστορικής διάστασής της, αποτελεί γεγονός χωρίς προηγούμενο. Κατά τη σημερινή συζήτηση θα ήθελα μαζί σας να εξετάσουμε τρεις ερωτήσεις: 1) γιατί διεύρυνση, αν και νομίζω ότι σε αυτό το θέμα η απάντηση είναι αυτονόητη, 2) και αυτό πιθανότατα θα σας ενδιαφέρει περισσότερο: πού βρίσκονται ακριβώς αυτή τη στιγμή οι διαπραγματεύσεις και 3) πώς πρέπει να προετοιμάσουμε το μέλλον;
<P>
Γιατί η διεύρυνση; Εσείς, κυρία Πρόεδρε και αξιότιμοι συνάδελφοι, γνωρίζετε καλά γιατί, αλλά, πιθανόν, να διαπεράσει κάτι από αυτά που θα πω τους τοίχους αυτού του ημικυκλίου και να φτάσει στη δημόσια γνώμη, η οποία τακτικά διερωτάται και, φυσικά, έχει κάθε δικαίωμα.
<P>
Το μέλλον της Ευρώπης και η διεύρυνση της Ένωσης είναι συνδεδεμένα άρρηκτα. Η διεύρυνση αποτελεί το μέλλον της Ευρώπης. Σύμφωνα με τους στόχους που τέθηκαν στο Ελσίνκι, το Ευρωπαϊκό Συμβούλιο της Νίκαιας προετοίμασε το έδαφος της Ένωσης για την ένταξη των νέων κρατών μελών. Θα μπορούσαμε εύκολα να απορρίψουμε το συμβιβασμό που επιτεύχθηκε στη Νίκαια, αλλά επιλέξαμε να μην το κάνουμε για να μην εκπέμψουμε το λανθασμένο μήνυμα, ότι δηλαδή η Ευρώπη αδυνατεί να αποφασίσει και είναι ασυγκίνητη, και μάλιστα τη χειρότερη στιγμή, δηλαδή την παραμονή της επανένωσης της Ευρώπης. Η διεύρυνση δίδει συγκεκριμένη μορφή στο θαρραλέο και ανοικτό όραμα του αρχικού ευρωπαϊκού σχεδίου. Η σχετική απόφαση, η οποία, όπως ορθά τονίστηκε στο Ευρωπαϊκό Συμβούλιο του Γκέτεμποργκ, είναι αμετάκλητη, αντικατοπτρίζει το ενδιαφέρον που απέδιδαν στη διεθνή αλληλεγγύη οι ιδρυτές της Ευρώπης και τη σημασία που εξακολουθούν και σήμερα να αποδίδουν τα κράτη μέλη.
<P>
Η διεύρυνση της Ένωσης αποτελεί ιστορικό καθήκον. Οι λαοί, οι οποίοι για μεγάλο χρονικό διάστημα χωρίστηκαν μεταξύ τους από την Ιστορία, πρέπει να έχουν την ευκαιρία να επανενωθούν. Πέραν της πραγματικής ιστορικής πρόκλησης, η διεύρυνση αποτελεί και πολιτικό σχέδιο. Αυτό το σχέδιο απαιτεί από εμάς, τους ευρωπαίους ηγέτες και βουλευτές, μεγάλη επίδειξη ευθύνης. Πρέπει να καταβάλουμε κάθε προσπάθεια ώστε να εξασφαλίσουμε στους συμπολίτες μας μία διευρυμένη Ευρώπη, ένα σταθερό, ασφαλές και ευτυχές μέλλον. Η διεύρυνση απαιτούσε και εξακολουθεί να απαιτεί την πρόληψη οποιασδήποτε αποσταθεροποίησης στις χώρες που είναι σήμερα υποψήφια κράτη μέλη, καθώς και της εκδήλωσης τέτοιας αποσταθεροποίησης. Εν προκειμένω, αναλογίζομαι τις αυξανόμενες ροές προσφύγων, την αύξηση της εγκληματικότητας και ούτω καθεξής.
<P>
Τα θλιβερά συμβάντα των περασμένων 10 ετών στα Βαλκάνια κατέδειξαν ότι μία περιοχή δεν μπορεί να αποσταθεροποιηθεί, εάν αναληφθεί και ενισχυθεί η διαδικασία διεύρυνσης και η διαδικασία σύνδεσης. Σε ορισμένες χώρες της πρώην Γιουγκοσλαβίας, αυτή η αποσταθεροποίηση οδήγησε στην οπισθοχώρηση του κράτους δικαίου και στην εμφάνιση νέων εστιών διεθνούς εγκληματικότητας. Η Ένωση πρόκειται και πρέπει να καταβάλει κάθε προσπάθεια για την καταπολέμηση των διακρατικών εγκληματικών δικτύων. Είναι στο πλαίσιο μιας προσπάθειας σταθεροποίησης, η οποία από τη Διάσκεψη του Ζάγκρεμπ και μετά επέφερε μία διαδικασία σύνδεσης και σταθερότητας, που φυσικά καταλήγει σε μία ευρωπαϊκή προοπτική.
<P>
Προπαντός, οι θετικές συνέπειες της μελλοντικής διεύρυνσης είναι τώρα απτές. Στην Κεντρική και Ανατολική Ευρώπη προέκυψαν σταθερά καθεστώτα, τα οποία επέδειξαν σεβασμό στις κοινοτικές αρχές ή τις αρχές που μοιραζόμασταν με αυτά, όπως είναι η δημοκρατία, το κράτος δικαίου, ο σεβασμός των ανθρωπίνων δικαιωμάτων και η προστασία των μειονοτήτων. Αμεσες συνέπειες αυτού του γεγονότος είναι η σημαντική βελτίωση της ασφάλειας στην Ευρώπη και οι νέες προοπτικές για οικονομική ανάπτυξη. Η διεύρυνση, και αυτή πρέπει να μεταφραστεί σε πράξεις, καθιστά την Ευρώπη ήδη περισσότερο ευημερούσα και αυξάνει την επιρροή της Ευρώπης. Κυρίως διαπιστώνουμε, για να εκφραστώ απόλυτα υλιστικά, ότι ο αριθμός των άμεσων εξωτερικών επενδύσεων, και με αυτές εννοώ τις εξωτερικές ευρωπαϊκές επενδύσεις στις υποψήφιες χώρες, αυξάνει συνεχώς. Σήμερα, η Ένωση έχει καταστεί ο σημαντικότερος εμπορικός εταίρος των 13 υποψήφιων χωρών. Επομένως, τα κράτη μέλη αποσπούν πλεονεκτήματα από αυτό. Η διευρυμένη Ευρώπη πρόκειται να αριθμεί 500 εκατ. κατοίκους και σε οικονομικούς όρους αυτό σημαίνει 500 εκατ. καταναλωτές. Αυτό επαρκεί για να καταστήσει την Ένωση, ακόμη και σε οικονομικό επίπεδο, ικανή να επιβάλει τον ειδικό χαρακτήρα της και να τον υπερασπιστεί σε έναν κόσμο, ο οποίος καθίσταται όλο και περισσότερο "χωριό" , για να χρησιμοποιήσω τους όρους ενός καναδού κοινωνιολόγου.
<P>
Κυρίες και κύριοι, στις υποψήφιες προς ένταξη χώρες αποδείχτηκε ότι η διεύρυνση έδωσε μια ισχυρή ώθηση για τη διασφάλιση της μετάβασης προς μια οικονομία της αγοράς. Η υλοποίηση της μετάβασης αυτής, ωστόσο, συνεχίζει φαίνεται να είναι δυσχερής, εξαιρετικά δυσχερής μάλιστα. Σε πολλές χώρες εντούτοις, ως αποτέλεσμα των αλλαγών αυτών, υπάρχει μια ταχεία και υγιής ανάπτυξη, χάρη στην οποία βελτιώνεται το βιοτικό επίπεδο του κόσμου. Σε ποιο σημείο βρίσκονται αυτή τη στιγμή οι διαπραγματεύσεις; Όπως είχε δεσμευτεί, η βελγική Προεδρία συνεχίζει από τον περασμένο Ιούλιο το έργο που είχε ξεκινήσει η σουηδική Προεδρία, με σεβασμό προς τις αρχές που εγκρίθηκαν στη Νίκαια και σύμφωνα με το χρονοδιάγραμμα που ορίστηκε στη Σύνοδο Κορυφής του Γκέτεμποργκ. Η Προεδρία φροντίζει επιμελώς να μην υπερβαίνει τα όρια του ρόλου της, να διευκολύνει δηλαδή τα πράγματα χωρίς να υποκαθιστά την Επιτροπή και να αφήνει στην Επιτροπή και στους αρμόδιους Επιτρόπους τη μέριμνα, την αποστολή και το καθήκον να διεξάγουν τις διαπραγματεύσεις. Η παρουσίαση του προγράμματος εργασίας μας σχετικά με τις διαπραγματεύσεις για τη διεύρυνση, στο Συμβούλιο Γενικών Υποθέσεων τον Ιούλιο, έγινε ευμενώς δεκτή από τις κυβερνήσεις των κρατών μελών, οι οποίες υπογράμμισαν όλες με έμφαση ότι είναι πολύ σημαντικό να επαληθεύεται κατά πόσο οι υποψήφιες προς ένταξη χώρες έχουν πραγματικά υλοποιήσει τις δεσμεύσεις που έχουν αναλάβει· το ίδιο έκανε και ο κ. Elmar Brok, στην ανάλυση της ερώτησης που μας έθεσε.
<P>
Όσον αφορά τα κεφάλαια της διαπραγμάτευσης, ευχόμαστε να καταφέρουμε να τα ανοίξουμε όλα. Όσον αφορά τη Μάλτα, λείπει ακόμα το κεφάλαιο για τη γεωργία και όσον αφορά τη Βουλγαρία, θα πρέπει να ανοίξουμε άλλα οκτώ κεφάλαια. Εξάλλου, σύμφωνα με τα συμπεράσματα του Γκέτεμποργκ, η βελγική Προεδρία θα υποστηρίξει τις προσπάθειες που καταβάλλει και έχει καταβάλει η Ρουμανία, μια χώρα με την οποία θα πρέπει να ανοίξουμε άλλα δεκατέσσερα κεφάλαια. Για πολλές υποψήφιες προς ένταξη χώρες, "η κρίσιμη μάζα" κεφαλαίων που έχουν κλείσει προσωρινά τείνει να επιτευχθεί.
<P>
Με τον όρο "κρίσιμη μάζα" , εννοώ ότι ο αριθμός των κεφαλαίων τα οποία έχουν ήδη κλείσει, για τα οποία έχουν συναφθεί προσωρινές συμφωνίες, είναι τόσο μεγάλος ώστε τίθεται όλο και πιο συγκεκριμένα και πιο επειγόντως το ζήτημα της διαφοροποίησης των υποψήφιων προς ένταξη χωρών, αναλόγως των επιδόσεων τους· όπως επίσης τίθεται το ζήτημα του τρόπου με τον οποίο θα οριστεί η λήξη των διαπραγματεύσεων. Και αυτή η στιγμή θα μπορούσε να επέλθει νωρίτερα από ό,τι πιστεύαμε εδώ και λίγο καιρό.
<P>
Η βελγική Προεδρία αγωνίζεται να διατηρήσει τον έντονο ρυθμό των διαπραγματεύσεων. Κατά την πρώτη συνεδρίαση σε επίπεδο αναπληρωτών, που έλαβε χώρα στις 27 Ιουλίου, κατέστη δυνατό να εξεταστούν επτά κεφάλαια και να κλείσουν πέντε εξ αυτών. Ως σήμερα λοιπόν, επτά κεφάλαια έχουν κλείσει με τις υποψήφιες προς ένταξη χώρες. Πρόκειται για τα κεφάλαια που αφορούν τις στατιστικές, τις μικρομεσαίες επιχειρήσεις, την έρευνα, την εκπαίδευση, την υγεία και τους καταναλωτές, όπως επίσης και τις εξωτερικές σχέσεις. Τα κεφάλαια που πρέπει να διαπραγματευτούμε είναι - και δεν θα εκπλαγείτε προφανώς - από τα δυσκολότερα. Εκτός από εκείνα που αφορούν την ελεύθερη διακίνηση των εργαζομένων, έχουμε προσεγγίσει τα ζητήματα τα σχετικά με τη δικαιοσύνη και τις εσωτερικές υποθέσεις, τον ανταγωνισμό, τις μεταφορές, την ενέργεια, την αλιεία, τη γεωργία και τη φορολογία. Σε ορισμένους από τους τομείς αυτούς, έχει σημειωθεί απτή πρόοδος. Όμως, κυρία Πρόεδρε, κυρίες και κύριοι, κύριε Επίτροπε, η διαδικασία της διεύρυνσης σαφώς δεν μπορεί να περιοριστεί στο κλείσιμο των κεφαλαίων μόνο. Όλες οι χώρες θα πρέπει να συμμορφωθούν και να συνεχίσουν να συμμορφώνονται με τα οικονομικά και πολιτικά κριτήρια της Κοπεγχάγης και να τα εφαρμόζουν αποτελεσματικά.
<P>
Πράγμα που ισχύει κυρίως για μια χώρα με την οποία δεν έχουμε ακόμα ξεκινήσει τις διαπραγματεύσεις. Αναφέρομαι προφανώς στην Τουρκία. Κατά την επίσκεψή του στην Αγκυρα τον περασμένο Ιούλιο, ο βέλγος Υπουργός Εξωτερικών Louis Michel υπενθύμισε στις τουρκικές αρχές ότι έχουν κάθε συμφέρον να εστιάσουν την προσοχή τους στην εφαρμογή της εταιρικής σχέσης για την προσχώρηση, η οποία θα επιτρέψει στην Τουρκία να συμμορφωθεί με τα πολιτικά κριτήρια που ορίστηκαν στην Κοπεγχάγη. Σχετικά με την Κύπρο, εκφράζουμε την ικανοποίησή μας για την πρόοδο που σημειώνουν οι ενταξιακές διαπραγματεύσεις.
<P>
Ο ρυθμός των διαπραγματεύσεων όμως δεν εξαρτάται αποκλειστικά από τις προσπάθειες της Επιτροπής, του Συμβουλίου ή της Προεδρίας. Ενίοτε, μπορούν να τις επηρεάσουν ή και να τις διαταράξουν ακόμα ορισμένα εξωτερικά γεγονότα. Έχω κατά νου, λόγου χάρη, την έναρξη της προεκλογικής εκστρατεία στην Πολωνία, ή την ανάληψη των καθηκόντων της νέας βουλγαρικής κυβέρνησης. Θέλω να πιστεύω, ωστόσο, ότι και στις δύο περιπτώσεις η έκβαση θα είναι θετική· σκέφτομαι μάλιστα ότι οι αλλαγές αυτές δεν θα ανακόψουν το ρυθμό των διαπραγματεύσεων, ο οποίος ως σήμερα ήταν πολύ ταχύς για τις δύο αυτές χώρες.
<P>
Η δημοσίευση από την Επιτροπή, τον προσεχή Νοέμβριο, ορισμένων εμπεριστατωμένων εκθέσεων σχετικά με το επίπεδο προετοιμασίας των υποψηφίων προς ένταξη χωρών θα αποτελέσει επίσης ένα σημαντικό γεγονός. Χάρη στα στοιχεία που θα προκύψουν, η Προεδρία θα είναι σε θέση στο Ευρωπαϊκό Συμβούλιο του Laeken να παράσχει στις επόμενες Προεδρίες σαφείς υποδείξεις για το έργο που θα πρέπει να συνεχίσουν.
<P>
Τέλος, κυρία Πρόεδρε, κυρίες και κύριοι, πώς να διαχειριστούμε το μέλλον; Τα συμπεράσματα των ευρωπαϊκών Συνόδων Κορυφής της Νίκαιας και του Γκέτεμποργκ προσέδωσαν νέα ώθηση στη διαδικασία της διεύρυνσης. Η ποιότητα της διαδικασίας αυτής συγκεντρώνει στο εξής την ίδια προσοχή των υπό διαπραγμάτευση κεφαλαίων. Στο σημείο αυτό, θα ήθελα να πω στον κ. Elmar Brok ότι έχει πράγματι δίκιο, κατά την προσωπική μου άποψη τουλάχιστον, που μας παροτρύνει να μην ζητούμε από τις υποψήφιες προς ένταξη χώρες περισσότερα από όσα ζητούμε από μας τους ίδιους. Αυτό είναι όντως αλήθεια, παραμένει ωστόσο το γεγονός ότι οι υποψήφιες προς ένταξη χώρες έχουν κάθε συμφέρον να διασφαλίσουν με τον καλύτερο τρόπο την εφαρμογή του κεκτημένου· διότι διαφορετικά, εγκυμονεί ο κίνδυνος το αρχικό στάδιο ένταξής τους στην Ευρωπαϊκή Ένωση να είναι για τις ίδιες πολύ επώδυνο και επίπονο και οφείλουμε, νομίζω, να τις βοηθήσουμε να αποφύγουν μια τέτοια κατάσταση. Η υλοποίηση των στόχων που ορίστηκαν στη Νίκαια και το Γκέτεμποργκ θα εξαρτηθεί από δύο σημαντικούς παράγοντες. Πρώτα και κύρια, από τη βούληση των κρατών μελών της Ένωσης, από όλους εμάς δηλαδή, να κάνουμε πράξη τις δεσμεύσεις που έχουμε αναλάβει. Θα πρέπει να ψηφίσουμε κοινές θέσεις, σεβόμενοι τις προθεσμίες που έχουν οριστεί στο φύλλο πορείας και να προβλέψουμε, ενδεχομένως, ορισμένες μεταβατικές περιόδους, ακόμα και αν αυτό μπορεί, ή είναι βέβαιο ότι θα δημιουργήσει δυσκολίες. Παράγοντας δεύτερος, είναι, όπως ανέφερα, η δυνατότητα των υποψηφίων προς ένταξη χωρών να παράσχουν σε εύλογο χρονικό διάστημα όλη την επαρκή και ουσιαστική πληροφόρηση σχετικά με τις ικανότητές τους να συμμορφωθούν προς τα απαιτούμενα κριτήρια, αλλά και σχετικά με τις ικανότητές τους να αποδείξουν ότι η διαδικασία αυτή έχει δρομολογηθεί .
<P>
Κυρία Πρόεδρε, κυρίες και κύριοι, θα ολοκληρώσω, αλλά πρώτα θέλω να πω κάτι για το αποτέλεσμα του ιρλανδικού δημοψηφίσματος, ιδίως σε σχέση με τη διεύρυνση. Το αποτέλεσμα του δημοψηφίσματος οδήγησε σε πολλές συζητήσεις σχετικά με το εφικτό της διεύρυνσης. Αν και σε καθαρά νομικό πλαίσιο, η διεύρυνση είναι δυνατή και χωρίς την επικύρωση της Συνθήκης από όλα τα κράτη μέλη, πρέπει, εντούτοις, να επισημανθεί ότι η μη επικύρωση της Συνθήκης πρόκειται να εκπέμψει ένα απολύτως λανθασμένο πολιτικό μήνυμα στις υποψήφιες χώρες, ένα μέρος της δημόσιας γνώμης των οποίων άρχισε να αμφισβητεί, επί του παρόντος, τη διαδικασία, θεωρώντας την περιορισμό της πρόσφατα κατακτηθείσας κυριαρχίας τους. Αναλογίζομαι συνεχώς αυτό που δήλωσε ο Πρωθυπουργός ενός υποψήφιου κράτους μέλους, πρόσφατα, στις Βρυξέλλες: μας υπόσχονται εδώ και 10 χρόνια ότι θα ενταχθούμε σε 10 χρόνια. Βεβαίως εάν αυτή τη κατάσταση διαρκέσει πολύ, τότε οι λαοί και οι κυβερνήσεις θα αρχίσουν να χάνουν την υπομονή τους.
<P>
Δεδομένων του περιεχομένου της διεύρυνσης και των θεσμικών συνεπειών της, ζητώ μία ρεαλιστική, υπεύθυνη και φιλόδοξη στάση εκ μέρους της Ένωσης. Πράγματι, η διεύρυνση πρέπει να γίνει με υπεύθυνο τρόπο και αυτό σημαίνει ότι οι ζωτικές λειτουργίες της Ένωσης πρέπει να διασφαλιστούν. Είναι σαφές, κυρία Πρόεδρε, κυρίες και κύριοι, κύριε Επίτροπε, ότι η διεύρυνση θα θέσει υπό πίεση σημαντικά μέρη της κοινής ή κοινοτικής πολιτικής - και, εν προκειμένω, αναλογίζομαι την κοινοτική γεωργία και την πολιτική των Διαρθρωτικών Ταμείων. Για να αντιμετωπιστεί αυτό, τα κράτη μέλη, και επομένως όλοι μας, θα χρειαστεί να επιδείξουμε θάρρος και αποφασιστικότητα.
<P>
Η διεύρυνση απαιτεί μία φιλόδοξη στάση για τη χάραξη μιας νέας κοινοτικής πολιτικής. Μια πραγματική κοινοτική πολιτική στο θέμα της καταπολέμησης της εγκληματικότητας και της εναρμόνισης της πολιτικής παροχής ασύλου και των προσφύγων είναι, σήμερα, περισσότερο από ποτέ, απαραίτητη. Πέραν αυτού, η Ένωση πρέπει να καταβάλει περισσότερες προσπάθειες στο θέμα της κοινής εξωτερικής πολιτικής και πολιτικής ασφαλείας. Η Ένωση πρέπει να αποκτήσει τα μέσα, ώστε να είναι σε θέση να αντιμετωπίσει μια αποσταθεροποιητική κρίση στα σύνορα της διευρυμένης Ευρώπης και, επομένως, στα σύνορα της Ευρώπης του αύριο. Είναι ζωτικής σημασίας να διαθέτει η Ένωση τα απαιτούμενα μέσα για να μπορεί να αντιμετωπίσει την κατάσταση σε ασταθείς περιοχές.
<P>
Καθώς οι πρώτες εντάξεις πλησιάζουν, η Ένωση πρέπει να ενισχύσει το διάλογό της με τους γείτονες της διευρυμένης Ευρώπης. Αυτό θα αφορά, και ήδη αφορά, τον εφησυχασμό των χωρών για τις συνέπειες της διερεύνησης όσον αφορά τις συμφωνίες εταιρικής σχέσης και συνεργασίας και, εν προκειμένω, αναλογίζομαι περισσότερο και, κυρίως, τον ιδιαίτερα καρποφόρο και διευρυμένο διάλογο με τη Ρωσία, και όχι μόνο με τη Ρωσία.
<P>
Τέλος, θα ήθελα να επισημάνω ότι η διεύρυνση παραμένει ένα πολιτικό σχέδιο. Μέσω της καλής ή κακής διαχείρισης αυτού του σχεδίου, η ενότητα της Ευρώπης ή θα ενισχυθεί ή θα εξασθενίσει. Στην κοινωνία μας πρέπει να ξεκινήσει ένας ευρύς διάλογος για να εξηγηθούν οι κίνδυνοι και τα πλεονεκτήματα από το σχέδιο αυτό. Οι παρανοήσεις πρέπει να εξαλειφθούν. Οι ανησυχίες των πολιτών των κρατών μελών, αλλά και των πολιτών των υποψήφιων χωρών, πρέπει να ληφθούν σοβαρά υπόψη και να τους δοθούν σχετικά στοιχειοθετημένες απαντήσεις. Τώρα που πλησιάζουν οι πρώτες εισδοχές, πρέπει να ενισχυθεί περισσότερο, από ό,τι συνέβαινε μέχρι σήμερα, η διάθεση περισσότερης και σαφέστερης ενημέρωσης.
<P>
Η διεύρυνση παρέχει τεράστιες δυνατότητες. Εντούτοις, με αυτή σχετίζονται προϋποθέσεις και περιορισμοί για αμφότερα τα μέρη. Για την ενίσχυση της αξιοπιστίας είναι απαραίτητο να καταβάλουν προσπάθειες και τα δύο μέρη. Η βελγική Προεδρία, κυρία Πρόεδρε, κύριε Επίτροπε, κυρίες και κύριοι, δεσμεύτηκε να διατηρήσει τον ταχύ ρυθμό των διαπραγματεύσεων. Θα φροντίσει να τηρούνται οι προϋποθέσεις της ένταξης. Οι υποψήφιες χώρες πρέπει να καταβάλουν ακόμη μεγάλες προσπάθειες όσον αφορά την τήρηση του κοινοτικού κεκτημένου. Ο δρόμος είναι μακρύς, ο δρόμος είναι πολύ μακρύς, αλλά το τέλος του διαφαίνεται ήδη. Ήδη από τώρα, μπορούμε να υπολογίζουμε μάλλον σε μήνες, παρά σε χρόνια. Μπορούμε ήδη, από τώρα, να δηλώνουμε σε όλα τα υποψήφια κράτη μέλη, με τα οποία ξεκινούμε διαπραγματεύσεις, ότι αποτελούν μελλοντικά κράτη μέλη.
<P>
Δεν υπάρχει αμφιβολία, κυρίες και κύριοι, και με αυτό θα ήθελα να ολοκληρώσω, ότι η μελλοντική ένταξη σίγουρα 12 χωρών και σε κάπως μεγαλύτερο χρονικό διάστημα 13, θα μετατρέψει την Ένωσή μας σε κάτι διαφορετικό από ό,τι γνωρίζουμε μέχρι σήμερα. Αυτό συνέβη με κάθε νέα ένταξη. Κάθε νέο εντασσόμενο κράτος, κάθε νέος εντασσόμενος λαός, έφερε κάτι ιδιαίτερο. Δεν πρόκειται να αναφερθώ σ' αυτό λεπτομερώς, γιατί αυτό θα μπορούσε να προκαλέσει ζήλια και δεν θα το επιθυμούσα. Είναι σαφές ότι το ίδιο θα συμβεί και με την έλευση των νέων κρατών μελών. Η περιπέτεια που ξεκινήσαμε εδώ και 10 χρόνια - τουλάχιστον όσον αφορά την ιδέα - πλησιάζει σε μία επιτυχή ολοκλήρωση, αλλά αυτή η επιτυχία θα επέλθει μόνο εάν εμείς, όλοι μας, καταβάλουμε τις απαιτούμενες σχετικές προσπάθειες.

<SPEAKER ID=42 NAME="Πρόεδρος">
Κυρία Προεδρεύουσα του Συμβουλίου, σας ευχαριστώ για την εξαιρετικά ολοκληρωμένη παρουσίασή σας και δίνω τώρα το λόγο στον Επίτροπο κ. Verheugen, υπενθυμίζοντάς του ότι οι υψηλοί προσκεκλημένοι μας έχουν καταρχήν περιορισμένο χρόνο ομιλίας, με όλα τα απαραίτητα περιθώρια ευελιξίας, φυσικά, όταν χρειάζεται.

<SPEAKER ID=43 LANGUAGE="DE" NAME="Verheugen">
Κυρία Πρόεδρε, κυρία Προεδρεύουσα του Συμβουλίου, κυρίες και κύριοι βουλευτές, από τότε που διεξήχθη η τελευταία μεγάλη συζήτηση του Ευρωπαϊκού Κοινοβουλίου σχετικά με τη διεύρυνση έχει παρέλθει σχεδόν ένα έτος. Για το λόγο αυτό, χαιρετίζω την ευκαιρία που μας δίνεται σήμερα να προβούμε σε έναν απολογισμό του έτους αυτού καθώς και για το ότι μας δίνεται η δυνατότητα να περιγράψουμε τις επικείμενες υποχρεώσεις μας.
<P>
Καταρχάς, θα ήθελα να ευχαριστήσω θερμά το Ευρωπαϊκό Κοινοβούλιο, όλες τις κοινοβουλευτικές του ομάδες και όλες τις επιτροπές του για την απόλυτη αφοσίωση στη διαδικασία της διεύρυνσης της ΕΕ. Όλοι εσείς συνεισφέρατε σε εξαιρετικά μεγάλο βαθμό στο να δοθεί στην ιστορική αυτή πρόκληση πολιτική αξιοπιστία και στο να νομιμοποιηθεί δημοκρατικά η διαδικασία της διεύρυνσης. Η Επιτροπή εξακολουθεί να υπολογίζει κατά τη διάρκεια της καθοριστικής τελικής φάσης των διαπραγματεύσεων στην υποστήριξη του Κοινοβουλίου, και χαίρομαι που δύναμαι να διαπιστώσω ότι μετά τη συνεισφορά του εισηγητή, του κ. Brok, καθώς και μετά την παρουσίαση από την Προεδρεύουσα του Συμβουλίου, εξακολουθεί να υπάρχει μια μεγάλη, ευρεία και ουσιαστική συμφωνία ανάμεσα στα τρία θεσμικά όργανα του Κοινοβουλίου, του Συμβουλίου και της Επιτροπής.
<P>
Μετά τις Συνόδους Κορυφής της Νίκαιας και του Γκέτεμποργκ είναι πλέον αναμφισβήτητο ότι η διεύρυνση πλησιάζει, και μάλιστα σύντομα. Το σημείο χωρίς επιστροφή βρίσκεται οριστικά πίσω μας. Η όλη διαδικασία είναι πλέον αμετάκλητη. Δεν θα ήθελα να αναφερθώ ακόμα μια φορά στη διαμάχη σχετικά με τη Συνθήκη της Νίκαιας, αλλά να επισημάνω ότι στην εν λόγω Συνθήκη περιλαμβάνονται σημαντικές προϋποθέσεις για τη σύναψη των συνθηκών προσχώρησης. Και εγώ διατηρώ αμφιβολίες για το κατά πόσον η Συνθήκη αποτελεί την καλύτερη δυνατή λύση τόσο για το ζήτημα των θεσμικών προσαρμογών όσο και για την από πολλούς - και από εμένα επίσης - θεωρούμενη ως απαραίτητη σύνδεση ανάμεσα στην εμβάθυνση και τη διεύρυνση. Ωστόσο φοβούμαι ότι στο συγκεκριμένο θέμα θα υπάρχουν πάντοτε διαφορετικές απόψεις για το ποια είναι η καλύτερη δυνατή λύση στο πρόβλημα αυτό. Το να ζει κανείς στην Ευρώπη σημαίνει να πρέπει κανείς να ζει με συμβιβασμούς. Για το λόγο αυτό, η Επιτροπή επιδιώκει σφόδρα την επικύρωση της Συνθήκης της Νίκαιας εδώ στο Ευρωπαϊκό Κοινοβούλιο και στα κοινοβούλια των κρατών μελών.
<P>
Όλοι μας έχουμε επίγνωση ότι η Συνθήκη δεν κατόρθωσε να υπερκεράσει το πρώτο εμπόδιο - το δημοψήφισμα στην Ιρλανδία. Η απάντηση σε ένα τέτοιο δημοψήφισμα δεν μπορεί να είναι ένα απλό "συνεχίστε με τον ίδιο τρόπο" . Ακολουθώντας το δόγμα "κλείνουμε τα μάτια και προχωρούμε" είναι βέβαιο ότι θα αποτύχουμε και θα απωλέσουμε μια μεγάλη ιστορική ευκαιρία. Η διεύρυνση δεν επιτρέπεται να πέσει θύμα της αυξανόμενης αποξένωσης ανάμεσα στους πολίτες της Ευρώπης και τα ευρωπαϊκά θεσμικά όργανα καθώς και τις διαδικασίες λήψης αποφάσεων. Η απάντηση στο προειδοποιητικό σήμα της Ιρλανδίας είναι επίσης - αλλά όχι μόνο - ζήτημα σωστής επικοινωνίας. Ενδεχομένως οι πολίτες της Ευρώπης απαιτούν μια απάντηση, η οποία θα είναι πιο ουσιαστική και πολύπλευρη. Υπάρχει κατά την άποψή μου μια εσωτερική σύνδεση ανάμεσα στη συζήτηση σχετικά με το μέλλον της Ευρώπης και τη συζήτηση σχετικά με τα μελλοντικά μας όρια. Τη σύνδεση αυτή πρέπει να τη δημιουργήσουμε.
<P>
Η Νίκαια χάραξε την πορεία για την κατεύθυνση που θέλουν να ακολουθήσουν επιτακτικά οι υποψήφιοι στις διαπραγματεύσεις σε σχέση με ουσιαστικά, καίρια ζητήματα. Ο χάρτης που υποβλήθηκε από την Επιτροπή και εγκρίθηκε από τους αρχηγούς κρατών και κυβερνήσεων είναι κάτι παραπάνω από ένα απλό σχέδιο διαπραγμάτευσης. Πρόκειται κατ' ουσία για μια αυτοδέσμευση των 15 κρατών μελών να καταλήξουν εντός καθορισμένων προθεσμιών σε κοινές θέσεις ακόμα και σε τομείς στους οποίους τα συμφέροντά τους απέχουν παρασάγγας μεταξύ τους. Με τον τρόπο αυτό καθίσταται επίσης σαφές στις υποψήφιες χώρες ότι οι προσπάθειές τους αξίζουν τον κόπο και ότι τίποτα δεν παραπέμπεται στις καλένδες.
<P>
Μετά από ένα περίπου έτος μπορούμε να ισχυριστούμε ότι η στρατηγική της Νίκαιας έδωσε τεράστια κίνητρα στις υποψήφιες χώρες καθώς και ότι η υιοθέτηση του κοινοτικού δικαίου πραγματοποιείται ταχύτερα και ομαλότερα. Συγχρόνως, οι υποψήφιες χώρες επιδεικνύουν μεγαλύτερη ευελιξία στην προσαρμογή των θέσεών τους, ούτως ώστε να μπορέσουν να σημειωθούν ουσιαστικές επιτυχίες στις διαπραγματεύσεις. Ο χειρισμός του θέματος της ελεύθερης κυκλοφορίας των εργαζομένων αποτελεί εν προκειμένω ένα απολύτως διαφωτιστικό παράδειγμα.
<P>
Εν συνεχεία στο Γκέτεμποργκ καθορίστηκε σαφώς το επιθυμητό χρονικό πλαίσιο για τις πρώτες προσχωρήσεις. Αυτό συνέβη τη σωστή χρονική στιγμή. Αφενός η πρόοδος που σημειώθηκε στις διαπραγματεύσεις επέτρεψε να καθοριστεί το τέρμα για τις υποψήφιες προς ένταξη χώρες που είναι επαρκώς προετοιμασμένες, αφετέρου η απόφαση του Γκέτεμποργκ δίνει στα κοινοβούλια και τις κυβερνήσεις των υποψηφίων προς ένταξη χωρών την απαραίτητη πολιτική ώθηση, ούτως ώστε να κινητοποιήσουν όλες τους τις δυνάμεις και να αντιμετωπίσουν καθολικά τους υπάρχοντες σκεπτικιστές.
<P>
Η επιλογή των Ευρωεκλογών του 2004 ως σημείο αναφοράς για τις προσχωρήσεις, είναι μια ιδέα που γεννήθηκε πριν από ένα χρόνο εδώ στο Ευρωπαϊκό Κοινοβούλιο. Στη συζήτησή μας κατά το προηγούμενο έτος επιτεύχθηκε συμφωνία στο συγκεκριμένο ζήτημα. Είμαι εξαιρετικά χαρούμενος για το ότι επιτύχαμε όντως να εγκριθεί στις Συνόδους Κορυφής της Νίκαιας και του Γκέτεμποργκ η πορεία αυτή, όπως τη χάραξε το Ευρωπαϊκό Κοινοβούλιο. Πιστεύω ότι ήταν μια σοφή απόφαση να μην καθοριστούν στο Γκέτεμποργκ συγκεκριμένες ημερομηνίες προσχώρησης για τις εκάστοτε χώρες ή ομάδες υποψήφιων προς ένταξη χωρών. Οι βασικές αρχές της διαδικασίας - ήτοι ξεχωριστά πλεονεκτήματα, διαφοροποίηση και δυνατότητα να καλυφθεί το χαμένο έδαφος - λειτουργούν. Εάν τηρήσουμε τις βασικές αυτές αρχές, θα προκύψει ένα φυσικό, πραγματικό σενάριο ένταξης, που θα δικαιολογείται μόνο από τα αποτελέσματα των διαπραγματεύσεων. Η Επιτροπή προτίθεται να ακολουθήσει με αποφασιστικότητα τη γραμμή αυτή. Το δηλώνω αυτό επίσης για να αντικρούσω την άποψη ότι στο τέλος θα υπάρξουν καθαρά πολιτικές αποφάσεις, και μάλιστα πολιτικές με την αρνητική έννοια της λέξης.
<P>
Η Επιτροπή θα προτείνει τη σύναψη συνθήκης προσχώρησης για κάθε υποψήφια προς ένταξη χώρα ξεχωριστά μόνο όταν είναι πλέον πεπεισμένη ότι οι υποψήφιες χώρες είναι αρκετά καλά προετοιμασμένες και πληρούν όλες τις προϋποθέσεις. Ως εκ τούτου, δεν πρόκειται σήμερα να προβώ σε υποθέσεις, πόσα και ποια καινούργια μέλη θα εκπροσωπούνται στο επόμενο Ευρωπαϊκό Κοινοβούλιο. Το μόνο που μπορώ σήμερα να δηλώσω είναι ότι από τις 12 χώρες με τις οποίες διεξάγουμε διαπραγματεύσεις, οι 10 αποφάσισαν ότι θέλουν να αξιοποιήσουν το χρονικό περιθώριο του Γκέτεμποργκ. Θα αποτελούσε άλλωστε ένα βαρύ πλήγμα στο αίσθημα εμπιστοσύνης, εάν δηλώναμε τώρα στις εκάστοτε υποψήφιες προς ένταξη χώρες: "Θα συμμετάσχετε οπωσδήποτε" ή "Θα πρέπει οπωσδήποτε να περιμένετε για κάποιο χρονικό διάστημα" . Επομένως, πρέπει να προετοιμάσουμε τους εαυτούς μας για το ενδεχόμενο του να πρέπει να υποδεχθούμε μια πρώτη ομάδα ένταξης με μέχρι και 10 υποψήφιες χώρες. Αυτό ωστόσο ακούγεται πολύ πιο δραματικό από ό,τι πραγματικά είναι, επειδή και οι 10 αυτές χώρες αντιπροσωπεύουν όλες μαζί περίπου 75 εκατομμύρια πολίτες, ενώ και οι 13 υποψήφιες χώρες αριθμούν συνολικά 185 εκατομμύρια κατοίκους.
<P>
Η κ. Προεδρεύουσα του Συμβουλίου επεσήμανε ήδη σε ποιο βαθμό έχουμε προχωρήσει στις διαπραγματεύσεις. Μπορώ όντως να διαβεβαιώσω ότι από την απλή σύγκριση των αριθμών πολύ πιο σημαντικό είναι η ουσία των επιμέρους κεφαλαίων. Αλλωστε είναι πολύ πιθανό να υπάρχουν χώρες που θα έχουν ολοκληρώσει λιγότερα κεφάλαια από ό,τι άλλες, αλλά θα έχουν προχωρήσει περισσότερο σε θέματα προετοιμασίας.
<P>
Το πόσο δύσκολα είναι τα θέματα που πραγματευόμαστε καταδεικνύεται στο παράδειγμα της ελεύθερης κυκλοφορίας των εργαζομένων. Ο συμβιβασμός που επιτεύχθηκε με βάση την πρόταση της Επιτροπής δίνει τη μέχρι τώρα πιο φιλελεύθερη και πιο ευέλικτη λύση στο πρόβλημα αυτό. Θα έχουμε όσο το δυνατόν περισσότερη ελευθερία κυκλοφορίας, ενώ για κάποια χρόνια όσο περισσότερη ασφάλεια είναι απαραίτητη.
<P>
Θα ήθελα επίσης να αξιοποιήσω το παράδειγμα αυτό, ούτως ώστε να εφιστήσω την προσοχή για ακόμα μια φορά στην κατανόηση εκ μέρους της Επιτροπής του ξεχωριστού ρόλου της στο θέμα της διεύρυνσης. Η Επιτροπή υποχρεούται να διαφυλάσσει τα συμφέροντα όλης της Ένωσης. Είναι προς το συμφέρον όλης της Ένωσης κατά τη διαδικασία της διεύρυνσης να μην υπάρξουν απαιτήσεις πέραν των πραγματικών δυνατοτήτων ενός εκάστου κράτους μέλους. Επιπλέον, η Επιτροπή πρέπει να λάβει υπόψη της στις προτάσεις που πρόκειται να υποβάλει τι είναι ανεκτό για τις υποψήφιες προς ένταξη χώρες και τα μελλοντικά μέλη και τι όχι. Χωρίς την ικανότητα να προβαίνουμε σε συμβιβασμούς δεν πρόκειται να επιτύχουμε την απαιτούμενη πρόοδο, κυρίως επειδή βρισκόμαστε ενώπιον άκρως επίμαχων ζητημάτων, δηλαδή εσωτερικών υποθέσεων και νομικών θεμάτων, ανταγωνισμού, φορολογίας, μεταφορών, προϋπολογισμού, περιφερειακής πολιτικής και γεωργίας.
<P>
Στο κεφάλαιο διαπραγμάτευσης που πραγματεύεται εσωτερικές υποθέσεις και νομικά θέματα, η προστασία των μελλοντικών εξωτερικών συνόρων αποτελεί ένα βασικό ζήτημα. Στην προκειμένη περίπτωση έχουμε να κάνουμε με την κλασική διαμάχη. Από τη μια μεριά η διεύρυνση δεν θα πρέπει να προκαλέσει μια νέα διαίρεση της Ευρώπης. Δεν θα πρέπει επ' ουδενί να δημιουργήσει μια νέα διαχωριστική γραμμή. Δεν θα πρέπει οι παλαιές παραδοσιακές επαφές, που συχνά χρονολογούνται εδώ και κάποιους αιώνες, μέσω των συνόρων να καταστούν είτε ανέφικτες είτε να δυσχερανθούν σε μεγάλο βαθμό, κυρίως εκεί όπου και στις δύο πλευρές των συνόρων ομιλείται η ίδια γλώσσα και υφίστανται στενοί πολιτισμικοί δεσμοί.
<P>
Από την άλλη μεριά μετά την ολοκλήρωση του παρόντος γύρου της διεύρυνσης θα έχουμε σύνορα προς ανατολάς, τα οποία θα εκτείνονται σχεδόν από το Βόρειο Ακρωτήριο μέχρι το Βόσπορο. Τα σύνορα αυτά πρέπει να ανταποκρίνονται στις ανάγκες ασφάλειας των σημερινών πολιτών της ΕΕ. Η ασφάλεια των συνόρων συγκαταλέγεται σε εκείνες τις προϋποθέσεις που θεωρούνται εκ των ων ουκ άνευ. Τα νέα μέλη θα μπορέσουν να ενταχθούν πλήρως στο σύστημα Σένγκεν μόνο όταν το καθεστώς των συνόρων ανταποκρίνεται πλήρως στα πρότυπα του συστήματος Σένγκεν.
<P>
Τα υπόλοιπα θέματα όπως η φορολογία και ο ανταγωνισμός και κατ' επέκταση η γεωργία εγείρουν τεράστια κοινωνικά ζητήματα. Στην περίπτωση αυτή πρόκειται αφενός για τη λειτουργία της εσωτερικής αγοράς, αφετέρου όμως για την κοινωνική συνοχή στις χώρες που συντελούνται αλλαγές. Είμαστε υποχρεωμένοι να αποφασίσουμε πόση ευελιξία υπάρχει εκ μέρους της Ένωσης, ούτως ώστε τα μελλοντικά νέα κράτη μέλη να μην βιώσουν τη διεύρυνση την επαύριο της προσχώρησης ως ένα κοινωνικό σοκ.
<P>
Στο θέμα της γεωργίας βρισκόμαστε αντιμέτωποι με ένα κοινοτικό κεκτημένο, το οποίο είναι πιθανό να τροποποιηθεί σημαντικά τα προσεχή έτη. Το γεγονός αυτό οδηγεί ορισμένους παρατηρητές στο να θεωρούν ότι θα ήταν καλύτερο να αποφασιστεί πρώτα η γεωργική μεταρρύθμιση και εν συνεχεία να ξεκινήσουν οι διαπραγματεύσεις με τις υποψήφιες προς ένταξη χώρες σχετικά με τη γεωργία. Εφόσον αποφασίζαμε να ενεργήσουμε κατά αυτό τον τρόπο, τότε αυτό θα αποτελούσε μια νέα προϋπόθεση. Στην περίπτωση αυτή όμως δεν θα υπήρχε ούτε κατ' ελάχιστο κάποιος αξιόπιστος σχεδιασμός για τη διεύρυνση. Το πέρας της διαδικασίας αυτής θα τοποθετείτο χρονικά στο απώτερο μέλλον.
<P>
Όσον αφορά τη χρηματοδότηση της διεύρυνσης η Επιτροπή σκοπεύει να διασφαλίσει ότι οι επιπτώσεις των προτάσεών της για τις θέσεις των διαπραγματεύσεων στον προϋπολογισμό θα είναι απολύτως σύμφωνες με τις δαπάνες που συμφωνήθηκαν στο Βερολίνο για το χρονικό διάστημα μέχρι το 2006. Στο πλαίσιο αυτό πρέπει ασφαλώς να ληφθούν υπόψη οι προβλεπόμενες στην Ατζέντα 2000 και απαραίτητες προσαρμογές για τον αριθμό των νέων κρατών μελών. Ωστόσο, οι προσαρμογές αυτές δεν θα πρέπει να υπερβαίνουν τα ανώτατα όρια που αποφασίστηκαν στο Βερολίνο το 1999.
<P>
Στο σημείο αυτό θα ήθελα να αναφερθώ στην κατάσταση των υποψηφίων προς ένταξη χωρών. Η υιοθέτηση του κοινοτικού κεκτημένου προχωρά πλέον σε όλες τις χώρες με εξαιρετικά γοργούς ρυθμούς. Οι περισσότερες χώρες έχουν λάβει πολύ αποτελεσματικά οργανωτικά μέτρα, προκειμένου να καταφέρουν να αντιμετωπίσουν εγκαίρως το τεράστιο νομοθετικό έργο. Ακόμα και τα χρησιμοποιούμενα εργαλεία, κυρίως η αδελφοποίηση και η διακοινοβουλευτική συνεργασία έχουν αποδειχθεί ιδιαιτέρως χρήσιμα.
<P>
Το επίπεδο ικανοποίησης των κριτηρίων της Κοπεγχάγης πρόκειται να παρουσιαστεί από την Επιτροπή στις Εκθέσεις Προόδου του έτους 2001. Οι εν λόγω εκθέσεις θα συζητηθούν και θα ψηφιστούν αρχές Νοεμβρίου στην Επιτροπή.
<P>
Αυτό που μπορεί να ειπωθεί ήδη από σήμερα είναι το εξής: η τάση των τελευταίων ετών συνεχίζεται. Όλες οι υποψήφιες χώρες που συμμετέχουν στις διαπραγματεύσεις πληρούν τα πολιτικά κριτήρια. Είναι ολοφάνερο ότι η προοπτική της ιδιότητας του πλήρους μέλους θα ευνοήσει σε καθοριστικό βαθμό τη σταθερότητα των νέων σε ηλικία δημοκρατιών της Ανατολικής και Κεντρικής Ευρώπης. Το πόσο πολύτιμη είναι αυτή η σταθερότητα των συστημάτων για ολόκληρη την Ευρώπη το διαπιστώνουμε παντού, όπου δεν υφίσταται συγκεκριμένη προοπτική προσχώρησης. Αποδεικνύεται όλο και περισσότερο ότι η συγκεκριμένη προσδοκία προσχώρησης αποτελεί την ισχυρότερη και αποτελεσματικότερη κινητήρια δύναμη για τις αναγκαίες μεταρρυθμίσεις.
<P>
Δεν θα ήθελα να υπάρχει η παραμικρή αμφιβολία για το ότι η Επιτροπή εξακολουθεί στις διαπραγματεύσεις να πιέζει προκειμένου να γίνουν απολύτως σεβαστά τα δικαιώματα του ανθρώπου και των μειονοτήτων. Σε αυτά συγκαταλέγεται επίσης η απαγόρευση κάθε είδους διακριτικής μεταχείρισης λόγω ηλικίας, φύλου, σεξουαλικής επιλογής ή θρησκευτικής πεποίθησης. Συνεχίζουμε να παρακολουθούμε προσεκτικά την κατάσταση των μειονοτήτων και την εξέλιξη του κράτους δικαίου. Είναι χαρακτηριστικό ότι οι εθνικές μειονότητες στις υποψήφιες χώρες επιδεικνύουν ζωηρό ενδιαφέρον για γρήγορη προσχώρηση, επειδή για αυτές η ιδιότητα του πλήρους μέλους στην Ευρωπαϊκή Ένωση αποτελεί την πλέον αποτελεσματική ασπίδα προστασίας.
<P>
Ενώ η κατάσταση των ρωσικών μειονοτήτων στις βαλτικές χώρες βελτιώνεται διαρκώς, η ενσωμάτωση των αθίγγανων εξακολουθεί να αποτελεί ένα ακανθώδες και φλέγον ζήτημα. Θα ήταν καθαρή ψευδαίσθηση να πιστέψει κανείς ότι η διακριτική μεταχείριση των αθίγγανων σε κοινωνικό και πολιτιστικό επίπεδο θα μπορούσε να εξαλειφθεί ταυτόχρονα με την προσχώρηση. Προτού φτάσουμε σε αυτό το σημείο, θα παρέλθουν ακόμα αρκετές δεκαετίες. Έχουμε ωστόσο την απαίτηση από όλες τις υποψήφιες προς ένταξη χώρες, να αναπτύξουν και να εφαρμόσουν αξιόπιστες στρατηγικές για την καλύτερη ενσωμάτωση των αθίγγανων, και μάλιστα πριν από την προσχώρησή τους στην ΕΕ.
<P>
Επιτέλους βλέπω μια αχτίδα φωτός στον ορίζοντα και για τη Ρουμανία σχετικά με την κατάσταση των παιδιών ιδρυμάτων και με το εμπόριο υιοθεσιών. Θέλω να είμαι προσεκτικός επειδή έχουμε ήδη βιώσει πολλές απογοητεύσεις κατά το παρελθόν και πολλά ωραία λόγια δεν μετουσιώθηκαν σε πράξεις. Η κατάσταση με την τωρινή κυβέρνηση αρχίζει πλέον να αλλάζει. Μια σημαντική ένδειξη του γεγονότος αυτού είναι η προθυμία τους να θέσουν σε ισχύ ένα μορατόριουμ στις διεθνείς υιοθεσίες.
<P>
Διαθέτουμε τόσο χειροπιαστά στοιχεία για το ότι το προηγούμενο σύστημα ευνοούσε συνειδητά και εσκεμμένα την εκμετάλλευση των παιδιών, που οι διεθνείς υιοθεσίες θα καταστούν και πάλι εφικτές μόνο μετά από μια εκ βάθρων μεταρρύθμιση του συνολικού συστήματος. Είμαι πεπεισμένος ότι οι γονείς που επιθυμούν όντως να αποκτήσουν ένα παιδί καθώς και οι σοβαρές μη κυβερνητικές οργανώσεις, που τους βοηθούν να εκπληρώσουν αυτή τους την επιθυμία, θα είναι οι πρώτοι που θα αντιληφθούν ότι η προστασία των παιδιών από ενδεχόμενη εκμετάλλευση πρέπει να αποτελεί πρώτιστη προτεραιότητα. Σε αυτό το σημείο θα ήθελα να μνημονεύσω ότι η εισηγήτρια του Ευρωπαϊκού Κοινοβουλίου για τη Ρουμανία, η Βαρόνη Nicholson, πιστώνεται εντελώς προσωπικά τα εύσημα για την αποκάλυψη ενός απίστευτα διεφθαρμένου συστήματος και ότι χωρίς την επίμονη άσκηση πίεσης εκ μέρους της δεν θα είχε επιτευχθεί καν η ορατή πλέον πρόοδος.
<P>
(Χειροκροτήματα)
<P>
Σε ό,τι αφορά τα οικονομικά κριτήρια, μπορούμε επίσης να παρατηρήσουμε κατά την τήρηση των απαραίτητα αυστηρών κριτηρίων ότι και εδώ συνεχίζεται η θετική τάση. Ναι μεν οι μεταρρυθμίσεις της οικονομίας της αγοράς δεν έχουν ολοκληρωθεί ακόμα παντού, ωστόσο η οικονομία της αγοράς έχει πλέον επιβληθεί παντού. Η ανταγωνιστικότητα στην εσωτερική αγορά υφίσταται εν πολλοίς ήδη και σήμερα, επειδή η ανταλλαγή αγαθών και υπηρεσιών ανάμεσα στην ΕΕ και τις υποψήφιες προς ένταξη χώρες έχει ήδη ελευθερωθεί σε μεγάλο βαθμό.
<P>
Ένα άλλο ζήτημα είναι η συνολική οικονομική κατάσταση. Στην προκειμένη περίπτωση θα πρέπει κανείς να είναι πολύ, μα πολύ ρεαλιστής. Ναι μεν οι υποψήφιες χώρες επιτυγχάνουν υψηλότερα ποσοστά ανάπτυξης από ό,τι ο μέσος όρος των 15 της ΕΕ, ωστόσο η οικονομική απόσταση εξακολουθεί να είναι, όπως και παλαιότερα, τεράστια. Για την πραγματική σύγκλιση θα μπορούμε να μιλήσουμε μετά από πολύ μεγάλο χρονικό διάστημα. Και στο θέμα αυτό θα έπρεπε μάλλον κανείς να σκεφθεί κάποιο χρονικό διάστημα μιας ολόκληρης γενιάς. Αντιστοίχως, δεν πρόκειται να υπάρξει μετά τις προσχωρήσεις κάποια δραματική οικονομική επίπτωση εξαιτίας της διεύρυνσης στα σημερινά κράτη μέλη. Οι θετικές οικονομικές επιπτώσεις υφίστανται ήδη σε μεγάλο βαθμό. Αυξάνονται μάλιστα διαρκώς. Ωστόσο, σε πρώτη φάση δεν αναμένεται η διεύρυνση να επιφέρει σημαντική ετήσια αναπτυξιακή ώθηση σε κάθε ένα από τα 15 κράτη μέλη της ΕΕ. Εντούτοις, οι παραμεθόριες περιοχές και γενικά όσοι γειτνιάζουν με τα μελλοντικά κράτη μέλη θα αισθανθούν τις θετικές συνέπειες εντονότερα.
<P>
Παρ' όλα αυτά ο οικονομικός αντίκτυπος δεν πρέπει να υποτιμηθεί. Η ανάπτυξη της ΕΕ αναμένεται να ενισχυθεί σε μακροχρόνια και διαρκή βάση. Ο ρόλος της Ευρωπαϊκής Ένωσης στο διεθνή ανταγωνισμό θα ενδυναμωθεί. Οι υπουργοί εθνικής οικονομίας και οικονομικών και η Επιτροπή παρακολουθούν εκ του σύνεγγυς τη μακροοικονομική πολιτική των μελλοντικών νέων κρατών μελών. Τα ποσοστά του πληθωρισμού και τα δημοσιονομικά ελλείμματα είναι εν μέρει ακόμα αρκετά υψηλά. Τα ισοζύγια συναλλαγών σε ορισμένες υποψήφιες προς ένταξη χώρες αποκαλύπτουν διαρθρωτικές αδυναμίες. Ο διάλογος με τις υποψήφιες χώρες σχετικά με τη μακροοικονομική σταθερότητα είναι έντονος και ο στόχος αδιαμφισβήτητος.
<P>
Ενόψει της επικείμενης εισαγωγής του ευρώ θα ήθελα να υπενθυμίσω για ακόμα μια φορά ότι τα νέα μέλη δεν θα ενταχθούν αυτομάτως στη ζώνη του ευρώ. Αυτό προϋποθέτει ιδιαίτερη προετοιμασία και ξεχωριστή απόφαση. Τα κριτήρια του Μάαστριχτ πρέπει να ικανοποιηθούν στο έπακρο. Ωστόσο, δεν υπάρχει η δυνατότητα αποχώρησης από τη νομισματική ένωση. Προς το παρόν δεν υπάρχει κάποιος σαφής καθορισμός προτεραιοτήτων: καταρχάς τα κριτήρια της Κοπεγχάγης για την ένταξη και εν συνεχεία τα κριτήρια του Μάαστριχτ για το ευρώ.
<P>
Μπορώ ήδη από σήμερα να δηλώσω ότι το επόμενο έγγραφο στρατηγικής της Επιτροπής θα επικεντρώνεται στην αξιολόγηση του τρίτου κριτηρίου της Κοπεγχάγης, δηλαδή της πλήρους εφαρμογής του δικαίου της ΕΕ. Αυτό είναι ένα απολύτως λογικό επακόλουθο. Μέχρι σήμερα επρόκειτο κατά κύριο λόγο για την αποδοχή του κοινοτικού κεκτημένου. Τώρα πλέον πρόκειται πρωτίστως για την ικανότητα ολοκληρωμένης επιβολής και εφαρμογής του. Όπως γνωρίζετε, στον τομέα αυτό υπήρξαν το προηγούμενο έτος αρκετές ελλείψεις. Παροτρύναμε ενεργά τις υποψήφιες προς ένταξη χώρες να εξαλείψουν τις ελλείψεις αυτές. Στο σημείο αυτό πρέπει να επαναλάβω, αυτό που είχα επισημάνει σε προηγούμενη ευκαιρία: σοβαρές ελλείψεις που εξακολουθούν να υφίστανται στον τομέα της διοίκησης και της δικαιοσύνης ενδέχεται να μετεξελιχθούν σε σοβαρά εμπόδια για την προσχώρηση.
<P>
Προτού ολοκληρώσω, θα ήθελα να αναφερθώ εν συντομία σε δύο περιφερειακά προβλήματα, ήτοι της Κύπρου και του Καλίνινγκραντ. Ο στρατηγικός μας στόχος εξακολουθεί να είναι η αποδοχή της ενιαίας Κύπρου ως νέου μέλους. Για το λόγο αυτό υποστηρίζουμε με έμφαση τις προσπάθειες του Γενικού Γραμματέα του ΟΗΕ για την επίλυση του κυπριακού ζητήματος. Είμαι ιδιαίτερα χαρούμενος επειδή είμαι σε θέση να δηλώσω ότι συνεργαζόμαστε στενά και έμπιστα με τα Ηνωμένα Έθνη στο θέμα αυτό. Δεν είναι άλλωστε συμπτωματικό το ότι πριν από τη συνάντηση του Γενικού Γραμματέα του ΟΗΕ με τον ηγέτη των Τουρκοκυπρίων Ντενκτάς, την περασμένη Τρίτη στο Σάλτσμπουργκ, είχε προηγηθεί την προηγούμενη ημέρα συνάντηση μεταξύ του Ντενκτάς και εμού. Δράττομαι της ευκαιρίας για να εκφράσω τις ευχαριστίες μου στους Υπουργούς Εξωτερικών της Ελλάδας, της Τουρκίας, της Κύπρου και της Προεδρίας του Συμβουλίου καθώς και τους ειδικούς απεσταλμένους των Ηνωμένων Εθνών, του Ηνωμένου Βασιλείου και των ΗΠΑ, για το στενό συντονισμό και τον εποικοδομητικό διάλογο στο συγκεκριμένο ζήτημα. Τρέφω ιδιαίτερες ελπίδες ότι στο κυπριακό ζήτημα θα υπάρξει πλέον και πάλι κινητικότητα και ότι οι συζητήσεις σχετικά με τα ουσιαστικά θέματα θα αρχίσουν σύντομα!
<P>
Στην παρούσα φάση θα πρέπει να επικεντρώσουμε όλες μας τις προσπάθειες στην επίλυση της διένεξης και να αποστασιοποιηθούμε από υποθέσεις για το τι πρόκειται να πράξουμε, εάν αυτό δεν καταστεί εφικτό. Οι αποφάσεις του Ελσίνκι ισχύουν και παρέχουν σε όλους μας την ικανότητα δράσης που χρειαζόμαστε.
<P>
Το Καλίνινγκραντ είναι ένα εντελώς διαφορετικό ζήτημα. Σχετίζεται με τις επιπτώσεις της διεύρυνσης στους γείτονές μας, στην προκειμένη περίπτωση τη Ρωσία. Αναγνωρίζοντας πλήρως τη ρωσική κυριαρχία στο έδαφος του Καλίνινγκραντ υποβάλλαμε προτάσεις στη Ρωσία για το πώς μπορεί το Καλίνινγκραντ να αποκομίσει οφέλη στο μέλλον από τη γεωγραφική του θέση ως ένα είδος νησιού εντός της ΕΕ. Ο σχετικός διάλογος βρίσκεται σε εξέλιξη, αν και προχωρά με κάποια δυσκολία. Στο συγκεκριμένο θέμα θα επιθυμούσαμε ένα πιο γρήγορο ρυθμό. Οι άμεσοι γείτονες της περιοχής, η Πολωνία και η Λιθουανία, συμμερίζονται την άποψή μας. Γενικά ισχύει η αρχή ότι η διεύρυνση δεν θα πρέπει να προκαλέσει απολύτως κανένα πρόβλημα σε τρίτους. Ιδίως στην περίπτωση της Ρωσίας είμαι βαθύτατα πεπεισμένος ότι η Ρωσία θα αποκομίσει οφέλη, όταν θα εμφανιστούν τα αποτελέσματα της πολιτικής και οικονομικής δυναμικής της διευρυμένης Ένωσης στα ρωσικά σύνορα.
<P>
Τώρα πλέον εξακολουθεί να υφίσταται το ερώτημα: με ποιο τρόπο θα διασφαλίσουμε τη σύμφωνη γνώμη των ανθρώπων στην Ευρωπαϊκή Ένωση και στις υποψήφιες προς ένταξη χώρες στο στόχο της διεύρυνσης; Στο σημείο αυτό πρέπει να καταβάλουμε πρόσθετες προσπάθειες. Προσωπικά συμφωνώ με αυτό που δήλωσε ο κ. Brok για το θέμα αυτό. Διατηρώ κάποιο μερίδιο επιφύλαξης έναντι των δημοσκοπήσεων. Ωστόσο, δεν μπορεί κανείς να αγνοήσει τα αποτελέσματα του Ευρωβαρόμετρου και τις τάσεις της κοινής γνώμης στις υποψήφιες χώρες. Εντούτοις, εφιστώ την προσοχή ότι το ζήτημα της αποδοχής χαρακτηρίζεται ως ένα αμιγώς πρόβλημα επικοινωνίας. Εάν κανείς αντιμετωπίζει στην πολιτική προβλήματα επικοινωνίας, αυτό οφείλεται σύμφωνα με την πείρα μου στην ίδια την πολιτική.
<P>
Η διεύρυνση προκαλεί σε πολλούς ανθρώπους φοβίες. Στο βαθμό που οι φοβίες αυτές σχετίζονται με πραγματικές αιτίες, μπορούμε να τις αντιμετωπίσουμε με όπλο την ενημέρωση και τη συμμετοχή. Εάν όμως οι φοβίες αυτές είναι ακαθόριστες ή μέρος μιας γενικότερης δυσαρέσκειας για την πορεία των ευρωπαϊκών πραγμάτων, τότε χρειάζεται κάτι πολύ περισσότερο από μια απλή επικοινωνιακή στρατηγική. Στην περίπτωση αυτή πρόκειται για ένα ουσιώδες ζήτημα: τι εξακολουθεί να έχει ακόμα σημασία για τους ανθρώπους στην Ευρωπαϊκή Ένωση; Πώς μπορούμε να καταστήσουμε και πάλι την ιδέα της ευρωπαϊκής ενοποίησης τόσο συναρπαστική όσο ήταν κάποτε;
<P>
Εάν η σημερινή Ευρωπαϊκή Ένωση δεν εμπνέει πλέον τους ανθρώπους, πώς μπορούμε να αναμένουμε ότι η προοπτική μιας ακόμα μεγαλύτερης ΕΕ θα απελευθερώσει θετικές προσδοκίες; Οι απαντήσεις σε αυτά τα ερωτήματα πρέπει να δοθούν στο πλαίσιο κάποιας άλλης συζήτησης, η συζήτηση αυτή όμως έχει ήδη αρχίσει. Εάν καταστήσουμε σαφείς τους στόχους και τη γλώσσα που χρησιμοποιούμε, εάν δημιουργήσουμε επαρκώς κάποιο όραμα, τότε δεν πρόκειται η διεύρυνση να αποτύχει εξαιτίας της κοινωνικής αποδοχής!
<P>
(Χειροκροτήματα)

<SPEAKER ID=44 LANGUAGE="DE" NAME="Poettering">
Κύριε Πρόεδρε, κυρία Προεδρεύουσα του Συμβουλίου, κύριε Επίτροπε, αγαπητοί συνάδελφοι, καταρχάς θα ήθελα να απευθυνθώ στο Συμβούλιο. Σας παρακαλώ μην το εκλάβετε προσωπικά, κυρία Neyts-Uyttenbroeck, σας εκτιμούμε ως προσωπικότητα, χαιρόμαστε κάθε φορά που παρευρίσκεστε εδώ, ενώ είναι γεγονός ότι πραγματοποιείτε εξαιρετική εργασία. Εντούτοις, υπήρξε μακρά διαπραγμάτευση σχετικά με την ημερομηνία της παρούσας συζήτησης, προκειμένου να διευκολυνθεί ο Πρόεδρος του Συμβουλίου Louis Michel να παρευρεθεί. Εν συνεχεία συμφωνήσαμε για αυτή την Τρίτη. Αυτός όμως έμεινε τώρα στο Durban, κάτι το οποίο δεν θα ήθελα επ' ουδενί να επικρίνω ως μεμονωμένο γεγονός, αλλά θα ήθελα να δηλώσω ότι το Συμβούλιο πρέπει να αναμορφωθεί,
<P>
(Χειροκροτήματα) ότι οι Υπουργοί Εξωτερικών είναι λάθος πρόσωπα, όχι μόνο, επειδή η πολιτική της ΕΕ δεν είναι εξωτερική πολιτική, αλλά επειδή οι Υπουργοί Εξωτερικών δεν έχουν καθόλου χρόνο να ανταποκριθούν στις υποχρεώσεις τους στην Ευρωπαϊκή Ένωση! Πρόκειται να αναφερθούμε στη διακυβέρνηση - αύριο ο Πρόεδρος της Επιτροπής θα προβεί σε κάποιες δηλώσεις σχετικά - και η αλλαγή πρέπει να αρχίσει από το Συμβούλιο, όχι μόνο σε σχέση με τη διαφάνεια, καθώς χρειάζονται επίσης νέες δομές, ούτως ώστε τα αρμόδια μέλη των εθνικών κυβερνήσεων να είναι διαρκώς παρόντα εδώ στο Κοινοβούλιο. Με άλλα λόγια, για να είμαστε πιο συγκεκριμένοι, κυρία Neyts-Uyttenbroeck: εάν είχατε την απόλυτη εξουσία διάθεσης σε σχέση με την ευρωπαϊκή πολιτική και δεν εξαρτώσασταν τώρα από τον Υπουργό Εξωτερικών σας, τότε αυτό είναι κάτι που θα το χαιρετίζαμε! Αρα λοιπόν δεν αποτελεί προσωπική κριτική σε εσάς.
<P>
(Χειροκροτήματα)
<P>
Είμαστε ιδιαίτερα χαρούμενοι, επειδή εδώ στο Κοινοβούλιο υπάρχει μια ευρεία πλειοψηφία, πέρα από κοινοβουλευτικές ομάδες, - ακόμα και με την Επιτροπή - σε σχέση με τα ζητήματα της διεύρυνσης, και δηλώνουμε με έμφαση - ο συνάδελφος Brok το επεσήμανε και αυτός: η διεύρυνση αποβαίνει σε όφελος όλων και αυτό είναι κάτι που πρέπει να διατρανώσουμε στα κράτη μέλη μας! Επίσης και οι εθνικοί πολιτικοί πρέπει να το δηλώσουν, ότι η διεύρυνση πραγματοποιείται σε όφελος της σημερινής Ευρωπαϊκής Ένωσης και των υποψήφιων προς ένταξη χωρών. Κανείς ωστόσο δεν μπορούσε να σκεφτεί πριν από 20 χρόνια, ότι σήμερα θα μπορούσαμε να μιλούμε για το θέμα αυτό, ότι οι χώρες της Κεντρικής Ευρώπης θα ήταν σε θέση να ενταχθούν στην κοινότητα των αξιών μας. Αυτό άλλωστε αποτελεί μια μεγαλειώδη ιστορική εξέλιξη!
<P>
Θα ήθελα επίσης να εκφράσω την αναγνώρισή μου στις υποψήφιες προς ένταξη χώρες, οι οποίες μετά από 50 χρόνια κομμουνισμού έχουν δρομολογήσει μια ευρείας κλίμακας μεταρρύθμιση. Αυτό που συντελείται εκεί δεν είναι κάτι απλό, και θα έπρεπε, αντί να εκφράζουμε πάντοτε στις χώρες της Ευρωπαϊκής Ένωσης μόνο φόβους σχετικά με πιθανούς κινδύνους, να διατυπώνουμε την αναγνώρισή μας προς τους ανθρώπους στις υποψήφιες προς ένταξη χώρες για την τεράστια προσπάθεια που καταβάλλουν.
<P>
(Χειροκροτήματα)Υπάρχει επίσης ένα αίσθημα αξιοπρέπειας των υποψήφιων προς ένταξη χωρών. Δεν κατανοώ καθόλου, όταν οι αρχηγοί των κυβερνήσεων στις χώρες της Ευρωπαϊκής Ένωσης δηλώνουν στους αρχηγούς των κυβερνήσεων στις υποψήφιες προς ένταξη χώρες: Ναι, πρέπει να απαιτήσουμε μια μακρά προθεσμία για την ελεύθερη κυκλοφορία, επειδή επίκεινται εθνικές εκλογές. Και οι υποψήφιες προς ένταξη χώρες έχουν αξιοπρέπεια και μια εσωτερική πολιτική κατάσταση, κάτι που θα έπρεπε να αναγνωρίσουν οι εθνικοί μας αρχηγοί των κυβερνήσεων.
<P>
(Χειροκροτήματα)Δεν πιστεύω ότι θα υπάρξει μετανάστευση των λαών. Έχω στη διάθεσή μου τα στοιχεία που αφορούν την Ομοσπονδιακή Δημοκρατία της Γερμανίας: τα τελευταία δέκα χρόνια ήλθαν από την Πολωνία 900 000 άνθρωποι στην Ομοσπονδιακή Δημοκρατία της Γερμανίας, αλλά οι 700 000 από αυτούς επέστρεψαν πάλι πίσω. Κύριε Επίτροπε, έχετε απόλυτο δίκιο: εάν οι χώρες έχουν την προοπτική να καταστούν μέλη της Ευρωπαϊκής Ένωσης, τότε οι πολίτες τους δεν μεταναστεύουν, αλλά προτιμούν να παραμείνουν στην πατρίδα τους! Αυτή άλλωστε είναι μια εντελώς φυσιολογική ανθρώπινη συμπεριφορά, και για το λόγο αυτό επιτρέψτε μας να μην δαιμονοποιήσουμε το θέμα αυτό, επιτρέψτε μας να μην το εκμεταλλευτούμε για λόγους εσωτερικής πολιτικής! Χρειαζόμαστε πολύ μεγάλη ευελιξία στα θέματα που σχετίζονται με την ελεύθερη κυκλοφορία.
<P>
Κύριε Επίτροπε, χαιρετίζω ιδιαίτερα θερμά, αυτό που επισημάνατε σχετικά με τους συνοριακούς ελέγχους. Από τη μια μεριά πρέπει να σύνορα να παραμείνουν ανοιχτά και να διασφαλιστεί ο νόμος περί ασύλου. Οι άνθρωποι που θέλουν να κατευθυνθούν προς τα εξωτερικά σύνορα της Ένωσης, πρέπει επίσης να αντιμετωπίζονται με ανθρώπινο τρόπο και ως εκ τούτου τασσόμαστε υπέρ της ευρωπαϊκής προστασίας των συνόρων. Θα πρέπει να είμαστε αλληλέγγυοι, άρα λοιπόν οι χώρες που δεν διαθέτουν εξωτερικά σύνορα με τις χώρες που διαθέτουν εξωτερικά σύνορα. Μια ευρωπαϊκή, πολυεθνική προστασία των συνόρων θα ήταν κάτι λογικό προκειμένου να καλλιεργηθεί ένα αίσθημα αμοιβαίας αλληλεγγύης.
<P>
Φυσικά πρέπει επίσης να σκεφτούμε και τις παραμεθόριες περιοχές των σημερινών χωρών της Ευρωπαϊκής Ένωσης, στις οποίες θα δημιουργηθούν προβλήματα, ενώ από κάποια ανακοίνωση στον Τύπο συμπέρανα ότι είστε ιδιαίτερα ανοιχτοί σε αυτές τις παραμεθόριες περιοχές. Έτσι θα μεγαλώσουμε την αποδοχή στις παραμεθόριες περιοχές μας.
<P>
Θα ήθελα να επισημάνω ένα απολύτως συγκεκριμένο πρόβλημα, κύριε Επίτροπε, ήτοι τις εξελίξεις στη Ρουμανία. Παρατηρούμε με αυξημένη ανησυχία, ότι την προηγούμενη εβδομάδα ένα κόμμα της αντιπολίτευσης, το οποίο δεν εκπροσωπείται στο κοινοβούλιο άλλα έχει μακρά παράδοση, το PNTCD, απαγορεύτηκε με επισφαλή νομικά επιχειρήματα, και σας καλώ να ασχοληθείτε με το εν λόγω ζήτημα, επειδή η δημοκρατία και η αντιπαράθεση με δημοκρατικούς όρους αποτελεί υπέρτατη αξία, και θα πρέπει το γεγονός αυτό να τύχει της προσοχής μας στις διάφορες χώρες.
<P>
Τελευταία παρατήρηση, αξιότιμη κυρία Neyts-Uyttenbroeck: γνωρίζουμε ότι η ευρωπαϊκή πολιτική σε εσάς βρίσκεται σε καλά χέρια. Πλησιάζουμε τη σύνοδο Κορυφής του Laeken, και εάν ληφθεί απόφαση σχετικά με τη Συνέλευση, σχετικά με τη Σύνοδο, φροντίστε παρακαλώ, ούτως ώστε οι υποψήφιες προς ένταξη χώρες στο πλαίσιο της συζήτησης και ενημέρωσης να ενσωματωθούν με λογικό τρόπο στην εν λόγω διαδικασία, επειδή αυτό το οφείλουμε στις χώρες αυτές, καθώς θα έχουμε ένα κοινό μέλλον μαζί τους στην Ευρωπαϊκή Ένωση.
<P>
(Χειροκροτήματα)

<SPEAKER ID=45 LANGUAGE="DE" NAME="Hδnsch">
Κύριε Πρόεδρε, αγαπητοί συνάδελφοι, εάν τώρα κάποιος αναμένει μια ζωηρή αντιπαράθεση ανάμεσα στο Κοινοβούλιο και την Επιτροπή ή το Κοινοβούλιο και το Συμβούλιο ή κάποια έντονη διαμάχη μεταξύ των μεγάλων κομμάτων στο Σώμα, τότε πρέπει να τον απογοητεύσω. Το να στεφθεί η διεύρυνση με επιτυχία είναι και παραμένει κοινή μέριμνα όλων μας, ενώ δεν ενδείκνυται για κομματικούς και πολιτικούς διαξιφισμούς, κύριε Poettering. Για το λόγο αυτό δεν έχω καμιά απολύτως δυσκολία να επισημάνω στον κ. Brok και όλους τους άλλους ότι η κοινοβουλευτική μου ομάδα πρόκειται να υπερψηφίσει την πρόταση ψηφίσματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, καθώς επίσης και τις εκθέσεις διεύρυνσης, και μάλιστα όλες ανεξαιρέτως τις εκθέσεις των χωρών. Στο θέμα αυτό ενδέχεται να υπάρχει εδώ ή εκεί η μια ή η άλλη διαφορά στο βαθμό έμφασης, συνολικά όμως τόσο το ψήφισμα της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής όσο και οι εκθέσεις των χωρών ανταποκρίνονται στις βασικές αρχές και τα κριτήρια της κοινοβουλευτικής μου ομάδας για την πρόοδο της διαδικασίας της διεύρυνσης.
<P>
Συμφωνούμε και υποστηρίζουμε επίσης τη στρατηγική της Επιτροπής, την οποία εξέθεσε σήμερα ο κ. Verheugen. Εμμένουμε στην αρχή της απόδοσης για την ολοκλήρωση των διαπραγματεύσεων με τις υποψήφιες προς ένταξη χώρες, και συμφωνούμε επίσης με την ιδέα σας που θεωρεί ότι το 2004 μπορούν να είναι 10 οι υποψήφιες προς ένταξη χώρες, οι οποίες θα έχουν ολοκληρώσει τις διαπραγματεύσεις σύμφωνα με τα κριτήρια μας. Δεν είναι υποχρεωτικό να είναι 10, μπορούν ωστόσο να είναι 10. Σε αυτή την προοπτική προσανατολιζόμαστε όλοι μας. Συμφωνούμε επίσης με τη μετατόπιση του κέντρου βάρους του ενδιαφέροντος στις προσεχείς εκθέσεις από την απλή αποδοχή του δικαίου της ΕΕ στην εφαρμογή και την επιβολή του. Αυτό αποτελεί όντως ένα από τα σημαντικότερα σημεία, το οποίο πρέπει να αποσαφηνίσουμε και να επιμείνουμε μέχρι τη σύναψη των συνθηκών προσχώρησης.
<P>
Την καταληκτική ημερομηνία δεν την αντιλαμβανόμαστε μόνο ως μια ευκαιρία για τις υποψήφιες προς ένταξη χώρες. Θεωρούμε ότι η καταληκτική ημερομηνία του 2004 λειτουργεί επίσης ως μέσο πίεσης για τα ίδια τα κράτη μέλη, δηλαδή να μην προσέχουν μόνο πώς και σε τι βαθμό οι υποψήφιες προς ένταξη χώρες επιλύουν τα προβλήματά τους, αλλά να προσέχουν επίσης τα ίδια τα κράτη μέλη να μην δημιουργούν νέα προβλήματα για την προσχώρηση. Περί αυτού πρόκειται επίσης όταν θέτουμε το έτος 2004 ως καταληκτική ημερομηνία. Γίνεται βέβαια λόγος - και στο σημείο αυτό συμμερίζομαι όλα όσα δήλωσαν ο κ. Verheugen, ο κ. Brok και ο κ. Poettering - για τους κινδύνους, τα προβλήματα, τις ελλείψεις της παρούσας διαδικασίας διεύρυνσης. Στο σημείο αυτό υπάρχουν πολλές πτυχές. Εάν όμως θέλουμε να πάρουμε τους ανθρώπους στην Ευρώπη με το μέρος μας στην προσπάθεια αυτή, προκειμένου να υποστηρίξουν αυτό στο οποίο αποβλέπουμε και εκείνο το οποίο πρέπει τελικά να πράξουμε, τότε δεν αρκεί να αναφερθούμε μόνο στα προβλήματα και τους κινδύνους. Στην περίπτωση αυτή πρέπει επίσης να μιλήσουμε σχετικά με τα οφέλη που αναμένεται να αποκομίσουμε όλοι μεταξύ μας στην Ευρώπη από τη διεύρυνση. Στη συνέχεια επιτρέψτε μας επίσης να αναφέρουμε ότι κατά τη μεταρρύθμιση της Κοινής Γεωργικής Πολιτικής πρόκειται ασφαλώς για τη χρηματοδότηση και τη μεταρρύθμιση. Αυτό είναι σωστό.
<P>
Επιτρέψτε μας όμως να αναφέρουμε ακόμα ότι στην περίπτωση αυτή πρόκειται επίσης για την ενίσχυση της προστασίας του καταναλωτή στην Ευρώπη. Επιτρέψτε μας να αναφέρουμε ότι η ασφάλεια των τροφίμων στην Ένωση εξακολουθεί να είναι κατοχυρωμένη και μετά τη διεύρυνση πρέπει να ισχυροποιηθεί περαιτέρω. Ας μιλήσουμε για το ότι η διεύρυνση δεν εγκυμονεί κανένα κίνδυνο για την προστασία του περιβάλλοντος, τουναντίον, ότι σε λίγα χρόνια οι κοινοτικές προδιαγραφές θα ισχύουν σε όλη την Ευρώπη και όχι μόνο στο δυτικό της τμήμα. Αυτό αποτελεί εξάλλου ένα πλεονέκτημα και για εμάς, όχι μόνο για τους Ανατολικοευρωπαίους. Ας καταστήσουμε σαφές στους ανθρώπους της ΕΕ ότι η διεθνής εγκληματικότητα και η διαφθορά μπορεί να καταπολεμηθεί καλύτερα στην Ευρωπαϊκή Ένωση από ό,τι εάν τα κράτη της Ανατολικής Ευρώπης μείνουν εκτός κοινοτικών δομών. Και αυτό εάν οι νόμοι που έχουμε θεσπίσει για την καταπολέμηση της διεθνούς εγκληματικότητας ισχύσουν επίσης και στην Ανατολική Ευρώπη. Ας μιλήσουμε για το ότι η διεύρυνση αποτελεί ένα πλεονέκτημα για όλους εμάς, επειδή σκοπός μας είναι να αποκτήσουμε μεγαλύτερο κύρος σε πολιτικό, οικονομικό καθώς επίσης και οικολογικό επίπεδο στον κόσμο, όπου το φαινόμενο της παγκοσμιοποίησης όλο και ενδυναμώνεται. Το ότι από κοινού πλέον διαθέτουμε στην Ευρώπη μεγαλύτερες ευκαιρίες για να αντιμετωπίσουμε τις προκλήσεις της παγκοσμιοποίησης από ό,τι εάν ήμασταν χωρισμένοι στην Ευρώπη σε Ανατολική και Δυτική ή σε Βόρεια και Νότια. Επίσης, η οικονομική και κοινωνική συνοχή θα επεκταθεί σε όλη την Ευρώπη, κάτι από το οποίο δεν θα επωφεληθεί μόνο η Ανατολική Ευρώπη, αλλά και εμείς.
<P>
Η χρηματοδότηση μέχρι το 2006 είναι διασφαλισμένη. Αυτό ωστόσο δεν σημαίνει ότι η διεύρυνση θα πραγματοποιηθεί με μηδέν κόστος. Ασφαλώς και όχι. Η διεύρυνση κοστίζει. Αλλά και η μη διεύρυνση είναι ακριβή. Κοστίζει πολύ περισσότερο από ό,τι η διεύρυνση. Κοστίζει την οικονομική, κοινωνική, οικολογική και πολιτική σταθερότητα στην Ευρώπη, κυρίως όμως κοστίζει το αίσθημα εμπιστοσύνης. Η μη διεύρυνση ανακόπτει το μέλλον της Ευρώπης. Βρισκόμαστε ουσιαστικά πριν από ένα βήμα, το οποίο μπορεί να συγκριθεί με την κατάσταση του 1989/1990 για όλη την Ευρώπη. Δεν πρόκειται για τη μία ή την άλλη μεταβατική προθεσμία, δεν πρόκειται για την καλύτερη ή χειρότερη λειτουργία αυτού ή εκείνου του προγράμματος ή του ταμείου. Δεν πρόκειται επίσης ούτε μόνο για το ένα ή το άλλο πλεονέκτημα της μιας ή της άλλης χώρας. Πρόκειται για κάτι πολύ απλό: πρόκειται για το μέλλον όλων των Ευρωπαίων. Και στην προκειμένη περίπτωση βρισκόμαστε ακόμη στην αρχή της συζήτησης. Τρέφουμε άλλωστε μετά την αποτυχία της Νίκαιας αυξημένες ελπίδες για τη βελγική Προεδρία.
<P>
Η συζήτηση αυτή για το μέλλον της Ευρώπης δεν επιτρέπεται να διεξαχθεί μόνο στα κράτη μέλη, πρέπει επίσης να διεξαχθεί και στις χώρες της Ανατολικής και Κεντρικής Ευρώπης καθώς επίσης στην Κύπρο και τη Μάλτα!
<P>
(Χειροκροτήματα)

<SPEAKER ID=46 LANGUAGE="EN" NAME="Cox">
Κύριε Πρόεδρε, από την τελευταία μας συζήτηση σχετικά με τη διεύρυνση πέρυσι, έχει σημειωθεί σημαντική και αξιέπαινη πρόοδος. Στη διάρκεια του τελευταίου χρόνου, αρκετά από τα κράτη στη ομάδα του Ελσίνκι έχουν ήδη ουσιαστικά ευθυγραμμιστεί με αυτά που ήταν στην προηγούμενη ομάδα του Λουξεμβούργου. Πρόκειται για ένα χρόνο κατά τον οποίο η έμφαση και η ώθηση που δόθηκε στην προσπάθεια αυτή από τη σουηδική Προεδρία έδωσε καρπούς. Πρόκειται για μια διαδικασία, η οποία είμαι σίγουρος ότι θα συνεχιστεί και θα προχωρήσει σε βάθος από τους φίλους μας της βελγικής Προεδρίας.
<P>
Χαιρετίζω το γεγονός ότι το Ευρωπαϊκό Συμβούλιο, με την ενθάρρυνση της Ευρωπαϊκής Επιτροπής, έθεσε την ημερομηνία των επόμενων ευρωεκλογών ως χρονοδιάγραμμα στόχο, τονίζοντας και σεβόμενο, παράλληλα, το γεγονός ότι πρέπει να συνεχίσουμε με την κατά περίπτωση ανάλυση, η οποία θα βασίζεται στη διαφοροποίηση. Ενδέχεται πράγματι να μπορέσουν δέκα κράτη να είναι έτοιμα ως τότε και αν αυτό συμβεί, θα γίνει δεκτό με μεγάλη ικανοποίηση. Δεν πρέπει, όμως, να επιβάλλουμε σε αυτούς που θα είναι έτοιμοι εκείνη τη χρονική στιγμή τα βάρη και τις αποτυχίες αυτών που δεν θα είναι και, ως εκ τούτου, πρέπει να προσκολληθούμε στην έννοια της διαφοροποίησης, ως κεντρικό μοτίβο μέσω του οποίου πρέπει να αναλύουμε τα αποτελέσματα.
<P>
Υπάρχει ένα πολύ ανησυχητικό επίπεδο δημόσιας στήριξης, όπως φαίνεται από τις δημοσκοπήσεις. Ο Επίτροπος έχει δίκιο ότι δεν πρέπει να παρασυρόμαστε υπερβολικά ακολουθώντας κάθε δημοσκόπηση, αλλά όταν αυτές συμφωνούν τόσο μεταξύ τους, τότε σίγουρα κρύβουν κάποιο μήνυμα. Θα συγχαρώ και πάλι την Επιτροπή για την εμβάθυνση και την επέκταση της πολιτικής πληροφόρησης και επικοινωνίας των 12 τελευταίων μηνών. Είναι, όμως, σαφές ότι αυτό μόνο του δεν είναι αρκετό. Χρειαζόμαστε πολιτική ηγεσία και πολιτικό όραμα. Πρέπει να ορίσουμε τη γενική εικόνα προκειμένου να πείσουμε τον κόσμο για τη φύση αυτού του ιστορικού σχεδίου. Από την άποψη αυτή υπάρχει το ζήτημα της ελεύθερης κυκλοφορίας των εργαζομένων. Είμαι υποχρεωμένος να πω εκ μέρους της Ομάδας μου ότι οι Φιλελεύθεροι Δημοκράτες του Σώματος αυτού δεν είναι ευχαριστημένοι με το ρυθμό με τον οποίο η σκέψη της καθιέρωσης συστηματικής απαγόρευσης για την ελεύθερη κυκλοφορία των εργαζομένων έγινε η κεκτημένη πολιτική. Νομίζουμε ότι όντως μπορεί το φορτίο να είναι βαρύ, αλλά μία πιο εμπειρική προσέγγιση καθώς και περισσότερη σκέψη θα μπορούσαν να είχαν βοηθήσει. Τελικά, είτε είναι η "ρεαλπολιτίκ" είτε ο εμπειρισμός που μας οδηγούν στο συμπέρασμα αυτό, η Ομάδα μου θα απευθύνει έκκληση προς κάθε κράτος μέλος να μελετήσει τη δική του θέση και όπου είναι δυνατόν να αποχωρήσει από αυτή τη συγκεκριμένη πολιτική. Αντιλαμβάνομαι ήδη ότι τέσσερα κράτη, η Ιρλανδία, η Δανία, η Σουηδία και οι Κάτω Χώρες, έχουν δώσει μια τέτοια ένδειξη. Απευθύνω έκκληση και στα άλλα κράτη να πράξουν το ίδιο.
<P>
Μέσα σε αυτό υπάρχει όμως ένα άλλο σοβαρό ζήτημα. Οι περιφέρειες της πρώτης γραμμής των συνόρων μας είναι οι περιφέρειες που βρίσκονται σε διαδικασία ολοκλήρωσης. Εμείς εδώ, στο Σώμα αυτό, πρέπει να εκφράσουμε την ανησυχία μας για μία πιο ενισχυμένη εστίαση της περιφερειακής πολιτικής σε αυτά τα μέρη, διότι οι περιφέρειες αυτές θα υποστούν τις πιο άμεσες συνέπειες της διεύρυνσης. Αυτή η αλληλεγγύη είναι κάτι το οποίο πρέπει να εισάγουμε στην παρούσα συζήτηση, ως Ευρωπαίοι, με μεγαλύτερο σθένος, και όχι απλά να αφήσουμε τα τοπικά ή εθνικά συμφέροντα να την υπερασπιστούν.
<P>
Όσον αφορά το ζήτημα της παρούσας συζήτησης για τη διεύρυνση, συναντώ πολλούς φίλους στις υποψήφιες χώρες από τους χώρους της πολιτικής και της διπλωματίας, οι οποίοι ανησυχούν σχετικά με τις διάφορες εντάσεις που έχουν δημιουργηθεί. Η δική μου σκέψη είναι να τους πω ότι αυτό πρέπει να τους καθησυχάζει. Τώρα γινόμαστε ρεαλιστές. Η πάλη με τις σκιές τελείωσε και οι εντάσεις αυτές αντικατοπτρίζουν την πραγματικότητα, ότι δηλαδή τώρα βρισκόμαστε σε μια δυναμική διαδικασία.
<P>
Τέλος, τρία πολύ σύντομα σημεία τα οποία δεν έχω το χρόνο να αναπτύξω. Θα ήθελα να με καθησυχάσει η Επιτροπή ως προς το ό,τι η αποτυχία ίδρυσης οργανισμών πληρωμών για το Sapard σε τόσα πολλά κράτη, για λόγους τους οποίους κατανοώ, δεν θα εμποδίσει τη μεταφορά της χρηματοδότησης, που έχουμε επενδύσει στη διαρθρωτική αγροτική μεταρρύθμιση. Δεύτερον, χαιρετίζω τα όσα είπε ο Επίτροπος σχετικά με την Κύπρο και το Καλίνιγκραντ. Χαιρετίζω, επίσης, τα όσα λέει σχετικά με τη βέλτιστη επιθυμητή λύση για την Κύπρο και ελπίζω η διαδικασία των ΗΕ να προοδεύσει με την ενθάρρυνση τη δική του και των άλλων· θα πρέπει, όμως, να θυμόμαστε να μην κάνουμε ποτέ το καλύτερο εχθρό του καλού. Τέλος, όσον αφορά το ζήτημα του ιρλανδικού δημοψηφίσματος, το μήνυμα, που δόθηκε από το Συμβούλιο και την Επιτροπή σήμερα, είναι σημαντικό. Ναι, μπορεί να υπάρχουν νομικά μέσα για να ξεπεράσουμε τις νομικές δυσκολίες, αλλά μέσα σε αυτό ενυπάρχει ένα πολιτικό μήνυμα και το μήνυμα αυτό πρέπει να είναι ότι, όσο κι αν επικρίνουμε τη Συνθήκη της Νίκαιας - και όλοι το κάνουμε - πρέπει να ξεπεράσουμε αυτό το εμπόδιο ως προϋπόθεση από πολιτικής πλευράς να μην μείνουμε αμέτοχοι στη διεύρυνση, αλλά να την πραγματοποιήσουμε εμείς οι ίδιοι.

<SPEAKER ID=47 LANGUAGE="FI" NAME="Hautala">
Κύριε Πρόεδρε, κυρία Προεδρεύουσα του Συμβουλίου και κύριε Επίτροπε, καταρχάς θέλω να δηλώσω εκ μέρους της Ομάδας μου ότι μας ικανοποιεί εξαιρετικά το γεγονός ότι οι διαπραγματεύσεις έχουν πράγματι προχωρήσει με γοργό ρυθμό κατά τη διάρκεια του τελευταίου έτους και έχει επιτευχθεί το διαδοχικό κλείσιμο πολλών κεφαλαίων. Η Ομάδα μου θεωρεί πραγματικά το έτος 2004 ένα χρονοδιάγραμμα στόχο, οπότε και είναι δυνατόν - όχι σίγουρο, αλλά δυνατόν - ότι ακόμη και δέκα νέες χώρες μπορεί να ενταχθούν στην Ευρωπαϊκή Ένωση. Ασφαλώς, μια τέτοια ευρεία ομάδα χωρών κατά την ένταξή της θα μας έδινε το πλεονέκτημα να αποφύγουμε νέες διαχωριστικές γραμμές μεταξύ των υποψηφίων χωρών και αυτό, νομίζω, πρέπει να το επιδιώξουμε πάρα πολύ σοβαρά.
<P>
Ο συνάδελφος κ. Hδnsch περιέγραψε με άριστο τρόπο το ότι η διαδικασία της διεύρυνσης είναι τέτοια, ώστε να ωφελεί τα τωρινά και τα μελλοντικά κράτη μέλη της Ευρωπαϊκής Ένωσης· όλοι μπορούν να αποκομίσουν οφέλη από αυτήν. Ωστόσο, θέλω να τονίσω ότι τούτο σημαίνει πως πρέπει να αποδειχθούμε πραγματικά ικανοί να δημιουργήσουμε μια δυναμική, σε οικονομικό και κοινωνικό επίπεδο, προκειμένου να γίνουν πραγματικότητα αυτά τα οφέλη ήδη κατά την προενταξιακή περίοδο. Στο σημείο αυτό, θέλω να τονίσω ότι η Ομάδα μου δίνει έμφαση στο ότι το ευρωπαϊκό κοινωνικό μοντέλο, στο οποίο ελπίζουμε να αποβλέπουν και οι υποψήφιες χώρες, είναι το κοινωνικό μοντέλο της αειφόρου ανάπτυξης, το οποίο εμπεριέχει την ιδέα ότι η βιώσιμη ανάπτυξη πρέπει να είναι, εκτός από οικονομικά, και περιβαλλοντικά και κοινωνικά βιώσιμη. Πρέπει να τονίσουμε ότι οι υποψήφιες χώρες πρέπει να εκλάβουν πάρα πολύ σοβαρά την κοινοτική νομοθεσία που αποσκοπεί στην ενίσχυση αυτών των χαρακτηριστικών γνωρισμάτων της αειφορίας. Είναι αυτονόητο ότι τα δικαιώματα των παιδιών και η αρχή της αποφυγής διακρίσεων αποτελούν αρχές στις οποίες εμείς, ως Ευρωπαίοι, θα πρέπει να μείνουμε πιστοί.
<P>
Κύριε Πρόεδρε, η Ομάδα μας ευελπιστεί ότι θα μπορούσαμε να χρησιμοποιήσουμε επιπλέον πόρους, για να επισπεύσουμε τη δυναμική αυτή. Εδώ αναφέρομαι στο γεγονός ότι στο κοινοτικό χρηματοδοτικό πλαίσιο για τα έτη 2000-2006 υπάρχουν πόροι που ενδεχομένως θα απελευθερωθούν, καθότι το 2002 προφανώς δεν θα έχουμε ακόμη νέα κράτη μέλη. Οι πόροι που θα απελευθερωθούν εξαιτίας του γεγονότος αυτού θα μπορούσαν να χρησιμοποιηθούν ήδη κατά την προενταξιακή περίοδο, ως μέσα γεωργικής και διαρθρωτικής πολιτικής, για την ενίσχυση αυτής της θετικής δυναμικής. Θα επιθυμούσαμε η κοινή γεωργική πολιτική μας να στραφεί αισθητά προς την κατεύθυνση εκείνη, όπου, αντί να καταβάλλουμε άμεσες ενισχύσεις στους μεγάλους αγρότες στην Ευρωπαϊκή Ένωση και στις υποψήφιες χώρες, μεταφέρουμε εντόνως τους πόρους αυτούς στην ανάπτυξη της υπαίθρου και την ποιοτικά προσανατολισμένη παραγωγή τροφίμων.
<P>
Τέλος, κύριε Πρόεδρε, μια καίρια αδυναμία της διαδικασίας της διεύρυνσης είναι το γεγονός ότι η συμμετοχή των πολιτών σε αυτήν υπήρξε μέχρι σήμερα εξαιρετικά ισχνή. Θα θέλαμε να συμβάλουμε στη μελέτη τρόπων αύξησης της συμμετοχής της κοινωνίας των πολιτών στη διαδικασία της διεύρυνσης, στις υποψήφιες χώρες επίσης, διότι αυτή τη στιγμή συμβαίνει να αισθάνονται ότι επωφελούνται της διεύρυνσης μόνον οι στενές ελίτ της κοινωνίας και αυτές προασπίζονται τη διεύρυνση. Ο πολύς κόσμος, ωστόσο, βρίσκεται σε αμηχανία και φοβάται ότι θα υποστεί ζημίες. Πρέπει να ληφθούν υπόψη η θέση της γυναίκας και ο αγώνας ενάντια στη φτώχεια, και η Ομάδα μας θα ήθελε να δώσει έμφαση στα θέματα αυτά.

<SPEAKER ID=48 LANGUAGE="DE" NAME="Brie">
Κύριε Πρόεδρε, κυρία Προεδρεύουσα του Συμβουλίου, κύριε Επίτροπε, εξ ονόματος της κοινοβουλευτικής μου ομάδας θα ήθελα να επισημάνω ότι εμείς - σε κάθε περίπτωση με μεγάλη πλειοψηφία - αποδίδουμε στρατηγική σημασία στην ένταξη των κρατών της Κεντρικής και Ανατολικής Ευρώπης στην Ευρωπαϊκή Ένωση και στηρίζουμε αποφασιστικά τη διαδικασία ένταξης. Κυρία Προεδρεύουσα του Συμβουλίου, πιστεύω ότι εάν συγκρίνετε τη συγκεκριμένη διαδικασία ένταξης με άλλες διαδικασίες, θα καθίστατο ακόμα πιο σαφές ότι η εν λόγω διαδικασία έχει ποιοτικά μια εντελώς διαφορετική διάσταση, όχι μόνο εξαιτίας του αριθμού των κρατών, των γλωσσών, της έκτασης, του πληθυσμού, αλλά και εξαιτίας της ιστορίας, καθώς επίσης και επειδή στην περίπτωση αυτή πρόκειται για ένα πολιτισμικό άνοιγμα παγκοσμίου εμβέλειας προς την Κεντρική και Ανατολική Ευρώπη που δεν έχει καν συζητηθεί ακόμα, επειδή πρόκειται για μια εντελώς νέα οικονομικο-πολιτική πρόκληση, και φυσικά λόγω των επιπτώσεων στην εξωτερική πολιτική και την πολιτική ασφάλειας σε παγκόσμιο επίπεδο.
<P>
Από αυτή την άποψη συμφωνώ μόνο ως προς ορισμένα σημεία με κάποιους από τους προλαλήσαντες. Πιστεύω ότι τόσο η κυβερνητική πολιτική όσο και η πολιτική της Επιτροπής παρουσιάζουν ορισμένα σοβαρά προβλήματα, μολονότι λαμβάνω πολύ καλά υπόψη μου τον αφοσιωμένο τρόπο εργασίας σας, Επίτροπε κύριε Verheugen, την πρόοδο στις διαπραγματεύσεις και τη μεγάλη στήριξη της ΕΕ στη διαδικασία ένταξης. Θα ήθελα να τονίσω πέντε θέματα:
<P>
Πρώτον: κατά τη γνώμη μου η συμπερίληψη των πολιτών είναι εξαιρετικά περιορισμένη.
<P>
Δεύτερον: η ευκαιρία της προς ανατολάς διεύρυνσης για να ξεπεραστεί η κρίση της Νίκαιας, καθώς και για τη δημοκρατική και κοινωνική διαμόρφωση της ευρωπαϊκής ενοποίησης δεν αξιοποιείται.
<P>
Τρίτον: η ίση μεταχείριση των υποψήφιων προς ένταξη χωρών κατά τη γνώμη μου δεν τηρείται επαρκώς. Αυτό αφορά το προαναφερθέν ζήτημα των εξαιρετικά μεγάλων σε διάρκεια μεταβατικών περιόδων για την ελεύθερη κυκλοφορία των εργαζομένων καθώς επίσης και την ασάφεια που διέπει το μεταβατικό καθεστώς στον τομέα της γεωργίας.
<P>
Τέταρτον: η πρόσφατη απόφαση της Επιτροπής σχετικά με τη χρηματοδότηση των παραμεθόριων περιοχών είναι, αυτό πρέπει να το δηλώσω ξεκάθαρα, αναξιόπιστη. Εσείς, κύριε Verheugen, δώσατε πριν από έναν χρόνο στις εν λόγω περιοχές εντελώς διαφορετικές υποσχέσεις. Βάσει αυτών κρίνεστε εκεί, βάσει αυτών σας κρίνω και εγώ. Πρωτίστως όμως, αυτό το γνωρίζετε άλλωστε καλά, το έχουν εξάλλου θίξει ήδη αρκετοί, η διεύρυνση, ιδίως στις περιοχές αυτές, βιώνεται άμεσα. Όποιος θέλει η διεύρυνση να επιτύχει σε οικονομικό, κοινωνικό και πολιτικό επίπεδο και όχι να καταστεί πρόσφορο έδαφος για εθνικιστικές απόψεις, πρέπει να τροποποιήσει τη θέση αυτή.
<P>
Πέμπτον: θεωρώ απολύτως απαράδεκτο ότι στη Νίκαια ο αριθμός των βουλευτών της Τσεχίας και της Ουγγαρίας στο παρόν Κοινοβούλιο αποφασίστηκε με μη δημοκρατικό τρόπο και δεν έχει ακόμα τροποποιηθεί.
<P>
Ο συνάδελφος Hδnsch εξέπληξε και εμένα, καθώς στην Επιτροπή Εξωτερικών Υποθέσεων η σχετική τροπολογία που υπέβαλα για την έκθεση της Τσεχικής Δημοκρατίας υποστηρίχθηκε από το Ευρωπαϊκό Λαϊκό Κόμμα και άλλους, όχι όμως και από τη συντριπτική πλειοψηφία των Σοσιαλδημοκρατών. Εάν τώρα αυτό σημαίνει ότι λαμβάνονται υπόψη οι εθνικές κυβερνήσεις που το αποφάσισαν, δεν γνωρίζω. Σε κάθε περίπτωση θα πρέπει να συμφωνήσουμε ότι το Κοινοβούλιο στο θέμα αυτό θα απαιτήσει ανυποχώρητα να υπάρξει κάποια τροπολογία.
<P>
Θα ήθελα να ευχαριστήσω όλους τους συναδέλφους για τις εκθέσεις τους, καθώς και το συνάδελφο Brok. Πιστεύω ότι και στην προκειμένη περίπτωση διαμορφώθηκε κάποια κριτική, σοβαρή στάση ως προς ορισμένες πτυχές της στρατηγικής που σχετίζεται με την προς ανατολάς διεύρυνση. Θα ήθελα ωστόσο επίσης να επισημάνω δύο διαφορές, οι οποίες αφορούν εν μέρει και άλλες εκθέσεις. Η μία διαφορά είναι ο στερεότυπος προσανατολισμός προς την οικονομική και κοινωνικο-πολιτική απορρύθμιση και ιδιωτικοποίηση, ο οποίος σε αυτό το εύρος επέφερε κατά τη γνώμη μου μια απαράδεκτη κοινωνική διάσπαση και καταστροφή.
<P>
Δεύτερον: αυτό αφορά την έκθεση του συναδέλφου Brok. Εάν στην εν λόγω έκθεση αναφέρεται ότι η διεύρυνση της ΕΕ και του NATO αλληλοσυμπληρώνονται σωστά, τότε θα συμπλήρωνα ότι η διεύρυνση της ΕΕ προς ανατολάς προσφέρει επίσης δυνατότητες για μια παραγωγική και συνεργατική διαμόρφωση της ευρωπαϊκής-ρωσικής σχέσης. Ωστόσο η επέκταση του NATO, ιδιαίτερα με τους όρους της παρούσας πολιτικής των ΗΠΑ και του NATO, συνδέεται κατά την άποψή μου όντως με σοβαρούς κινδύνους, οι οποίοι εν μέρει ελάχιστα μπορούν να εκτιμηθούν.
<P>
Κλείνοντας, κύριε Επίτροπε, κυρία Προεδρεύουσα του Συμβουλίου, παραμένει η μεγάλη μου επιθυμία οι πολίτες να μπορέσουν να αντιληφθούν ως δική τους υπόθεση και να συνδιαμορφώσουν τη διεύρυνση της ΕΕ κατά κύριο λόγο όχι μέσω των πολυτελών φυλλαδίων, αλλά μέσω της δημοκρατικής κοινωνικής και οικολογικής πραγματικότητας.

<SPEAKER ID=49 LANGUAGE="EN" NAME="Collins">
Κύριε Πρόεδρε, η διεύρυνση της Ευρωπαϊκής Ένωσης είναι μια μη αναστρέψιμη διαδικασία. Πρέπει να είμαστε αρκετά ξεκάθαροι σχετικά με αυτό. Τα συμπεράσματα της Συνόδου Κορυφής των ηγετών της ΕΕ στο Γκέτεμποργκ όσον αφορά τις διαπραγματεύσεις για τη διεύρυνση και τη διαδικασία ένταξης καταδεικνύουν ότι ο χάρτης πορείας θα πρέπει να καταστήσει δυνατή την ένταξη των χωρών που θα έχουν ολοκληρώσει τις διαπραγματεύσεις μέχρι τα τέλη του 2002. Έχω την πεποίθηση ότι κατά τη διάρκεια της βελγικής Προεδρίας της Ευρωπαϊκής Ένωσης θα σημειωθεί εκτεταμένη πρόοδος, όσον αφορά τις διαπραγματεύσεις για τη διεύρυνση. Θεμελιώδη ζητήματα συζητήσεων τα οποία ειπώθηκε ότι θα τεθούν κατά τη διάρκεια της βελγικής Προεδρίας περιλαμβάνουν την πολιτική ανταγωνισμού, τις μεταφορές, την ενέργεια, τη φορολογία, την τελωνειακή ένωση, τις κτηνιατρικές και υγειονομικές πτυχές της γεωργίας, την αλιεία, τη δικαιοσύνη και τις εσωτερικές υποθέσεις, και το δημοσιονομικό έλεγχο.
<P>
Ο στόχος της ολοκλήρωσης των διαπραγματεύσεων διεύρυνσης με τις χώρες που έχουν σημειώσει τη μεγαλύτερη πρόοδο μέχρι το τέλος του 2002 είναι εφικτός. Οι κύριες υποψήφιες χώρες κλείνουν προσωρινά τα κεφάλαια με ένα εντυπωσιακό ρυθμό και η πρώτη υποψήφια χώρα, η Κύπρος, έχει τώρα ολοκληρώσει 23 κεφάλαια. Είναι, όμως, εξίσου σημαντικό η Ευρωπαϊκή Ένωση και οι υποψήφιες χώρες να ξεκινήσουν τις διαπραγματεύσεις για τα δυσκολότερα κεφάλαια των συνομιλιών, τα οποία μέχρι σήμερα παραμένουν κλειστά. Είναι προς το συμφέρον όλων των συμβαλλόμενων μερών, τα πλέον σημαντικά ζητήματα τα οποία εκκρεμούν, να συζητηθούν, να επιλυθούν και να κλείσουν. Πρέπει όλοι να συνεχίσουμε να διαδραματίζουμε ένα ενεργό και εποικοδομητικό ρόλο στη διαδικασία διεύρυνσης.
<P>
Η διεύρυνση της Ένωσης αποτελεί μια οικονομική και πολιτική ευκαιρία για την Ευρώπη. Η επέκταση της ενιαίας αγοράς θα πρέπει να έχει αληθινό και απτό ενδιαφέρον για τους ευρωπαίους εξαγωγείς και τις ντόπιες ευρωπαϊκές εταιρείες, που αναζητούν επενδύσεις στο εξωτερικό. Σε επίπεδο ευρωπαϊκής ηπείρου, η διεύρυνση της Ευρωπαϊκής Ένωσης θα συμβάλλει στην περαιτέρω σταθερότητα. Μια διευρυμένη Ένωση θα είναι σε θέση να διαδραματίσει ένα πιο θετικό και σημαντικό ρόλο διεθνώς, τόσο από πολιτικής όσο και από οικονομικής άποψης. Θα συμβάλλει στην εδραίωση των δημοκρατικών και πολιτικών δομών στην Ανατολική και Κεντρική Ευρώπη. Θα συμβάλλει στην ανάπτυξη σημαντικότερων οικονομιών ελεύθερης αγοράς.
<P>
Η συμμετοχή μας σε οργανισμούς όπως ο Παγκόσμιος Οργανισμός Εμπορίου θα ενισχυθεί πολύ από τη διεύρυνση της Ευρωπαϊκής Ένωσης. Ως ιρλανδός ευρωβουλευτής, θα ήθελα να επωφεληθώ της ευκαιρίας για να δηλώσω εκ νέου ότι το αποτέλεσμα του δημοψηφίσματος για τη Συνθήκη της Νίκαιας στην Ιρλανδία, δεν πρέπει να ερμηνευθεί ως ψήφος κατά της διεύρυνσης της Ευρωπαϊκής Ένωσης. Η κοινή γνώμη στην Ιρλανδία είναι σαφώς υπέρ της διαδικασίας της διεύρυνσης, όπως έδειξε μια πρόσφατη σφυγμομέτρηση του Ευρωβαρόμετρου σύμφωνα με την οποία το 59% των Ιρλανδών τάσσεται υπέρ της διεύρυνσης της Ένωσης. Ο αριθμός αυτός είναι ο δεύτερος υψηλότερος μεταξύ των 15 κρατών μελών της Ευρωπαϊκής Ένωσης. Αυτή η εκτίμηση του Ευρωβαρόμετρου ελπίζω ότι θα είναι εμφανής την επόμενη φορά που το ιρλανδικό εκλογικό σώμα θα έχει την ευκαιρία να αποφασίσει για το εν λόγω ζήτημα.

<CHAPTER ID=4>
Καλωσσρισμα
<SPEAKER ID=50 NAME="Πρόεδρος">
Στο θεωρείο έχουν λάβει θέση πολλοί φίλοι, πολιτικοί και διπλωμάτες από τις υποψήφιες προς ένταξη χώρες. Σας καλωσορίζω θερμά στο Σώμα. Ελπίζω ότι απολαμβάνετε τη συζήτηση και θα τη βρείτε εποικοδομητική.
<P>
(Χειροκροτήματα)

<CHAPTER ID=5>
Πρόοδος κατά το 2000 για την προσχώρηση των 12 υποψηφίων προς ένταξη χωρών (συνέχεια)
<SPEAKER ID=51 LANGUAGE="IT" NAME="Martelli">
Κύριε Πρόεδρε, κύριε Επίτροπε, η συζήτηση για τη διεύρυνση που μας απασχόλησε σήμερα αποκαλύπτει μια ουσιαστική σύγκλιση προσανατολισμών, αλλά και μεθόδου. Εξάλλου, επισημάνθηκε πολλές φορές ότι η διεύρυνση δεν είναι μόνον ένα ζήτημα επέκτασης της Ένωσης από γεωγραφική, οικονομική και πολιτική σκοπιά, συμμετοχής δέκα, δώδεκα, ίσως δεκατριών χωρών, κυρίως της κεντρο-ανατολικής ζώνης, που έζησαν την τραγική εμπειρία πενήντα ετών κομμουνισμού, αλλά ότι η διεύρυνση εμπλέκει την ίδια την Ένωση.
<P>
Εξάλλου, ο ίδιος ο Πρόεδρος Πρόντι, στην καλύτερη ίσως ομιλία του που εκφώνησε ως Πρόεδρος στο Πανεπιστήμιο του Lublin, δήλωσε επί λέξει ότι "η διεύρυνση επιβάλλει την επανεξέταση και επανίδρυση του πολιτικού συμφώνου στο οποίο βασίζεται η Ένωση" .
<P>
Φυσικά, αυτό δεν σημαίνει μόνον ότι εμείς πρέπει να είμαστε προσεκτικοί στην τήρηση, εκ μέρους των υποψηφίων χωρών, των τριών κριτηρίων που θεσπίστηκαν στην Κοπεγχάγη: ελευθερία, δημοκρατία και ανθρώπινα δικαιώματα, ελεύθερη και ανταγωνιστική αγορά, ικανή να αντέξει τις εσωτερικές προκλήσεις της Ένωσης και, εν συνεχεία, στη σταδιακή αφομοίωση των κοινοτικών κεκτημένων που, όπως υπενθύμισε σήμερα ο Επίτροπος Verheugen, προβλέπει και την πλήρη αφομοίωση του ευρωπαϊκού δικαίου που αποδεικνύεται η μεγαλύτερη δυσκολία και στενωπός για τις υποψήφιες χώρες.
<P>
Όχι, πρέπει ακριβώς να ξανασκεφτούμε, να επανεξετάσουμε και να αιτιολογήσουμε ένα ευρωπαϊκό σχέδιο. Ούτε μπορούμε να αναζητήσουμε αμέσως, ούτως ειπείν, την έξοδο ασφαλείας των μεταρρυθμίσεων, κάποιες φορές της θεσμικής φλυαρίας. Όπως σωστά παρατήρησαν ο κ. Michel Barnier και ο κ. Pascal Lamy, η συζήτηση των θεσμικών μεταρρυθμίσεων δεν μπορεί να προηγείται του προσδιορισμού ενός πολιτικού σχεδίου. Η εφαρμογή δεν μπορεί να προηγείται της σύλληψης, διαφορετικά υπάρχει ο κίνδυνος, επιμένοντας να μην λέμε τι κάνει η Ευρώπη, να μη γνωρίζουμε πλέον ούτε τι είναι η Ευρώπη.
<P>
Ποιο είναι λοιπόν το σχέδιο στο οποίο πρέπει να επικεντρωθεί καταρχάς η συζήτηση του Ευρωπαϊκού Κοινοβουλίου, του μόνου πραγματικά δημοκρατικού θεσμού και του μόνου που είναι ίσως ικανό να κινήσει το ενδιαφέρον της κοινής γνώμης;
<P>
Μια Ευρώπη που είναι ομόσπονδη στο νόμισμα, διακυβερνητική στην άμυνα και ζώνη ανοιχτής αγοράς στις οικονομικές πτυχές της παρουσιάζει προφανώς σημαντικές δυνατότητες, αλλά και σημαντικές ασάφειες. Κάποιοι πιστεύουν πως μπορούν να λύσουν τις ασάφειες αυτές με τη σύνταξη ενός ακόμη εγγράφου σε σχέση με τον Χάρτη των Δικαιωμάτων, δηλαδή ενός πραγματικού Συντάγματος· άλλοι αναρωτούνται αν έχουμε πραγματικά ανάγκη ένα ευρωπαϊκό Σύνταγμα, ένα συνταγματικό πατριωτισμό που, σύμφωνα με το γερμανικό μοντέλο, θα πρέπει να αντικαταστήσει έναν πατριωτισμό που διαφορετικά δεν υπάρχει.
<P>
Για άλλους, το επίκεντρο του σχεδίου έγκειται αντίθετα στην ενίσχυση, στην εμβάθυνση της οικονομικής συνεργασίας γύρω από το ευρώ και αυτό θα διασαφήνιζε καλύτερα από κάθε άλλη πλευρά τις σχέσεις της Ευρώπης με την παγκοσμιοποίηση και θα έδινε ένα μέτρο της ικανότητάς μας να είμαστε, τουλάχιστον σε ευρωπαϊκό επίπεδο, πραγματικά παγκόσμιοι. Για άλλους, πάλι, η ουσία του ζητήματος, το επίκεντρο του θέματος, βρίσκεται σε μια πραγματικά κοινή εξωτερική πολιτική και άμυνα.
<P>
Σταματώντας, λοιπόν, για λίγο, σ' αυτό το σημείο, η συζήτηση που είχαμε σήμερα για τη Μέση Ανατολή αποδεικνύει ότι αυτό, αν δεν είναι το επίκεντρο του σχεδίου, είναι ασφαλώς το επίκεντρο των δυσκολιών μας. Όπως σωστά είπε ο Επίτροπος Patten σήμερα, νοιώθουμε απογοήτευση θέλοντας να συμβάλλουμε στην ειρηνευτική διαδικασία ή, θα ήταν καλύτερα να πούμε, στην επανάληψη των διαπραγματεύσεων ή, ακόμα καλύτερα, στην κατάπαυση του πυρός στην Παλαιστίνη από τα γεγονότα που μεσολάβησαν τις τελευταίες ώρες.
<P>
Είμαστε φυσικά ευτυχείς που πληροφορούμαστε ότι δεν χρηματοδοτούμε με ευρωπαϊκά χρήματα αντισημιτικά σχολικά βιβλία, αλλά ειλικρινά δεν νομίζω ότι αυτό είναι το θέμα της συζήτησης που πρέπει να αναπτύξουμε. Αυτό που λείπει είναι η πολιτική, η πολιτική απόφαση, η πολιτική πράξη όπως θα μπορούσε να είναι, για παράδειγμα όσον αφορά τη Μέση Ανατολή, η σύνδεση, που τόσες φορές πρότειναν οι φίλοι ριζοσπαστικοί και άλλοι μαζί τους, του Ισραήλ με την Ευρωπαϊκή Ένωση: μια απόφαση που πραγματικά θα άλλαζε τη ροή των πραγμάτων, εξασφαλίζοντας και ταυτόχρονα δεσμεύοντας το Ισραήλ και όλη την περιοχή σε μια νέα πολιτική ασφαλείας.
<P>
Η μελέτη, λοιπόν, αυτών των θεμάτων - της ενίσχυσης του ευρώ, της θεσμικής οικοδόμησης και μιας πραγματικά κοινής εξωτερικής πολιτικής και πολιτικής ασφαλείας - θα μπορούσε να δώσει στο ευρωπαϊκό σχέδιο το περιεχόμενο που λείπει σήμερα και που απαιτεί από εμάς η διεύρυνση.

<SPEAKER ID=52 LANGUAGE="DA" NAME="Bonde">
Κύριε Πρόεδρε, το κίνημα του Ιουνίου ψηφίζει υπέρ της διεύρυνσης αλλά οι συμφωνίες πρέπει να είναι αρκετά επωφελείς για τις υποψήφιες χώρες ώστε οι ψηφοφόροι εκεί να θέλουν να ψηφίσουν ναι. Η ηγεσία της ΕΕ πρέπει να πάρει το μήνυμα που έστειλαν τα δημοψηφίσματα στη Δανία και την Ιρλανδία. Όπως πάνε οι διαπραγματεύσεις για τη διεύρυνση τώρα, θα πλειοψηφήσουν οι αρνητικές ψήφοι σε μία ή περισσότερες χώρες. Η απόκρυψη εγγράφων και οι ανταλλαγές επιστολών αποτελούν σίγουρη συνταγή για να αυξηθεί η δυσπιστία. Μάλλον θα κρύβουν κάτι αφού δεν τολμούν να δείξουν τα έγγραφα, θα σκεφτεί ο λαός. Εδώ και δύο χρόνια προσπαθώ να λάβω ένα μη γραφειοκρατικό ηλεκτρονικό αντίγραφο των κανόνων που πρέπει να αποδεχτούν οι υποψήφιες χώρες. Η Επιτροπή μου το αρνείται συνεχώς. Γιατί δεν θέλει να κάνει τη χάρη στους εκλογείς να βάλει όλα τα έγγραφα στο Διαδίκτυο ώστε να μπορούν να διαβάζονται στο Κάρουπ και την Πράγα, στο Μπόγενσε και τη Βουδαπέστη; Δεν απαιτώ δημοσίευση των εσωτερικών διαπραγματευτικών θέσεων ή στρατιωτικών μυστικών αλλά τα έγγραφα που θα οδηγήσουν σε νόμους πρέπει να βγουν στο φως τώρα!
<P>
Πρέπει επίσης να συζητήσουμε ως προς το αν θέτουμε τις σωστές απαιτήσεις στις υποψήφιες χώρες. Πού και πότε έχουν οι δικοί μας πολίτες διαμαρτυρηθεί ώστε να μπορούν να αγοράσουν φτηνή γη στις ανατολικές χώρες; Δεν μπορούμε άραγε να παράσχουμε μεταβατικά καθεστώτα για τη γεωργική γη και τις εξοχικές κατοικίες έως π.χ. το 90% του δικού μας εισοδήματος; Ποιος στη δύση έχει όρεξη να πληρώσει επιδόματα για τους λαούς της Ανατολικής Ευρώπης, τους οποίους εξαναγκάζουμε να χάσουν τη δουλειά τους; Δεν μπορούμε να επιτρέψουμε πιο μακροχρόνια μεταβατικά καθεστώτα, ώστε να μπορέσουν να προετοιμαστούν για τον ανταγωνισμό στην κοινή αγορά και να έχουν τη δυνατότητα να προστατέψουν τις εντόπιες αγορές μέχρις ότου καταστούν ανταγωνιστικές;
<P>
Δεν μπορούμε να είμαστε λίγο πιο μεγαλόψυχοι και πολύ περισσότερο ευέλικτοι; Γιατί δεν αφήνουμε τις 12 υποψήφιες χώρες να συμμετάσχουν στην προετοιμασία της βάσης συνεργασίας για τη νέα συνθήκη; Γιατί δεν αφήνουμε τη Συνθήκη της Νίκαιας να παραμείνει ανενεργή και να δημιουργήσουμε μια συνθήκη που θα ψηφιστεί μέσω δημοψηφισμάτων σε όλα τα κράτη - μια συνθήκη για μια ανοιχτή, πιο ευέλικτη, πιο ελεύθερη και πιο δημοκρατική Ευρώπη; Με αυτόν τον τρόπο, η προοπτική να γίνουν μέλη της ΕΕ θα προκαλεί θαυμασμό στους πολίτες και υψηλά ποσοστά θετικών ψήφων και συντριπτικές πλειοψηφίες υπέρ της συμμετοχής. Οι λαοί θα ενωθούν αντί να διασπαστούν - ας το τολμήσουμε αυτό!

<SPEAKER ID=53 LANGUAGE="DE" NAME="Raschhofer">
Κύριε Πρόεδρε, αγαπητοί συνάδελφοι, η Επιτροπή αναφέρει στην έκθεση για την πρόοδο της Τσεχικής Δημοκρατίας, παραθέτω ένα απόσπασμα: "Η Τσεχική Δημοκρατία εξακολουθεί να πληροί τα πολιτικά κριτήρια της Κοπεγχάγης" . Η δήλωση αυτή είναι αξιοσημείωτη. Στην έκθεση της Επιτροπής δεν υπάρχει ούτε μια αναφορά στα διατάγματα Benes. Η Επιτροπή παραβλέπει το γεγονός ότι η διατήρηση των διαταγμάτων Benes, τα οποία δικαιολογούν την εκδίωξη και τη δολοφονία πολλών ανθρώπων μετά το Δεύτερο Παγκόσμιο Πόλεμο, βρίσκονται σε πλήρη αντίφαση με τα κριτήρια προσχώρησης που έχουν τεθεί από την Κοινότητα.
<P>
Η στάση της Τσεχίας, η οποία δεν θέλει να άρει τα διατάγματα αυτά, συνεπάγεται την περιφρόνηση των θεμελιωδών βασικών αξιών και των δικαιωμάτων του ανθρώπου, τα οποία ασπάζεται απολύτως η ΕΕ. Με τον τρόπο αυτό η Ευρώπη εκπέμπει ένα σήμα, το οποίο βλάπτει καίρια την αξιοπιστία της ΕΕ σε θέματα που άπτονται των θεμελιωδών δικαιωμάτων και των δικαιωμάτων του ανθρώπου.
<P>
Ως αυστριακή εκπρόσωπος, θα ήθελα να αναφέρω μια φράση για το Temelin. Το Temelin παρουσιάζει σοβαρές ελλείψεις στον τομέα της ασφάλειας. Ακόμα και στην έκθεση για την ασφάλεια της Επιτροπής σχετικά με το Temelin επιβεβαιώνεται ότι οι φόβοι της Αυστρίας λόγω του πυρηνικού αντιδραστήρα είναι δικαιολογημένοι. Παρ' όλα αυτά η Τσεχία προσπαθεί, με την ενεργοποίηση του πυρηνικού αντιδραστήρα να δημιουργήσει τετελεσμένα γεγονότα. Η στάση αυτή δεν έχει απολύτως καμία σχέση με εταιρική συμπεριφορά. Το εργαλείο για την επίλυση του συγκεκριμένου προβλήματος βρίσκεται στις Βρυξέλλες. Αναμένω μια πανευρωπαϊκή πρωτοβουλία κλεισίματος του αντιδραστήρα.
<P>
Επίτροπε κύριε Verheugen, έχετε χαρακτηρίσει το Temelin ως τον πιο ασφαλή πυρηνικό σταθμό ηλεκτροπαραγωγής στην Ευρώπη. Αυτό δεν είναι μόνο ελάχιστα βοηθητικό, αλλά πολύ περισσότερο αντιπαραγωγικό, προκειμένου να εξευρεθεί μια κοινά αποδεκτή λύση παύσης της λειτουργίας του.

<SPEAKER ID=54 NAME="Πρόεδρος">
Η συζήτηση θα συνεχιστεί στις 15.00.

<SPEAKER ID=55 LANGUAGE="IT" NAME="Dell'Alba">
Κύριε Πρόεδρε, παρεμβαίνω για να επισημάνω στους συναδέλφους ότι, εχθές το βράδυ, ο Αντιπρόεδρος Kinnock, απαντώντας κατά τη διάρκεια μιας συζήτησης επί των προφορικών ερωτήσεων που υπέβαλαν οι συνάδελφοι κκ. Harbour και Guy-Quint, ανέφερε και διαβεβαίωσε ότι εχθές το βράδυ έπρεπε να είχαν φθάσει σε όλους τους βουλευτές οι γραπτές απαντήσεις της Επιτροπής και πάνω σε αυτά τα στοιχεία ο Αντιπρόεδρος βασίστηκε για να απαντήσει στους παρόντες συναδέλφους που δεν γνώριζαν τίποτα.
<P>
Κατόπιν ελέγχου, τα έγγραφα αυτά δεν έφτασαν ούτε εχθές ούτε σήμερα το πρωί και δεν είναι γνωστό πότε θα φτάσουν. Ήθελα να το αναφέρω αυτό, γιατί - μετά την ένταση της χθεσινής συζήτησης - νομίζω πως θα ήταν ένας απαραίτητος κανόνας να μπορούσαν τα μέλη της Επιτροπής να λένε σωστά πράγματα στους βουλευτές και όχι να λένε πράγματα που δεν στέκουν!

<SPEAKER ID=56 NAME="Πρόεδρος">
Θα εξετάσουμε το θέμα από κοινού με τις υπηρεσίες της Επιτροπής και θα δούμε αν μπορεί να σας διανεμηθούν το συντομότερο δυνατό. Είμαι σίγουρος ότι εάν έχει αναληφθεί παρόμοια δέσμευση, θα ικανοποιηθείτε.

<SPEAKER ID=57 LANGUAGE="DE" NAME="Swoboda">
Κύριε Πρόεδρε, σχετικά με αυτό που επεσήμανε ο συνάδελφος Dell'Alba, θα ήθελα χωρίς να θεωρηθώ υπερασπιστής της Επιτροπής να ανακοινώσω μόνο ότι σήμερα συνομίλησα επίσης με τον Αντιπρόεδρο Kinnock και οι εκθέσεις είναι ήδη καθοδόν. Υπήρξε μόνο κάποιο τεχνικό πρόβλημα, επομένως δεν υπήρξε δόλος, αλλά μόνο κάποιο τεχνικό πρόβλημα.

<SPEAKER ID=58 NAME="Harbour">
Κύριε Πρόεδρε, ως πρωτεργάτης και από κοινού συντάκτης της ερώτησης αυτής, ίσως μου επιτραπεί να πω δυο λόγια. Είχα και εγώ μία συνάντηση με τον κ. Kinnock, σήμερα το πρωί, για να συζητήσουμε τις χθεσινές απαντήσεις. Οι υπηρεσίες του με πληροφόρησαν ότι η έκθεση απεστάλη όντως στο Σώμα εχθές για να διανεμηθεί στους βουλευτές. Είναι, λοιπόν, κάτι που πρέπει να εξετασθεί, διότι ο κ. Kinnock διευκρίνισε χθες ότι η Επιτροπή ήταν ιδιαίτερα πρόθυμη να δώσει στους βουλευτές μιαν άμεση απάντηση στις λεπτομέρειες της ερώτησής μου.
<P>
Πρέπει να εξετάσουμε το ζήτημα. Εάν η Επιτροπή έστειλε την έκθεση στο Σώμα, η μη διανομή της αποτελεί δική μας αμέλεια. Εάν η καθυστέρηση προήλθε από την πλευρά της Επιτροπής, πρέπει να ρωτήσουμε γιατί υπήρξε καθυστέρηση.

<SPEAKER ID=59 NAME="Πρόεδρος">
Θα εξετάσουμε το ζήτημα και θα προσπαθήσουμε να βρούμε τι δεν πήγε καλά.

<CHAPTER ID=6>
ΨΗΦΟΦΟΡIΕΣ
<SPEAKER ID=60 LANGUAGE="SV" NAME="Thors">
Κύριε Πρόεδρε, παρακαλώ να ελεγχθεί το δεύτερο τμήμα της αιτιολογικής σκέψης Μ. Στη σουηδική εκδοχή αναφέρεται ότι χρειάζεται να ενισχυθεί η ευρωπαϊκή ιθαγένεια. Στην αγγλική εκδοχή υπάρχει ο αντίστοιχος όρος, όμως στην γαλλική εκδοχή γίνεται λόγος για nationalitι (εθνικότητα). Η εθνικότητα και η ιθαγένεια δεν αποτελούν συνώνυμες έννοιες. Είμαστε υπέρ μίας ευρωπαϊκής ιθαγένειας.

<SPEAKER ID=61 NAME="Πρόεδρος">
Σύμφωνα με το κείμενο που έχω μπροστά μου είναι αρκετά σαφές. Λέει: "· και ενίσχυσης της ευρωπαϊκής ιθαγένειας" . Αυτό είναι το κείμενο επί του οποίου ψηφίζουμε.
<P>
(Το Σώμα εγκρίνει το ψήφισμα) Πρόεδρος. Η ψηφοφορία ολοκληρώθηκε.
<P>
ΑΙΤΙΟΛΟΓΗΣΕΙΣ ΨΗΦΟΥ
<P>
Έκθεση Hans-Peter Mayer (A5-0243/2001)

<SPEAKER ID=62 LANGUAGE="IT" NAME="Fatuzzo">
Κύριε Πρόεδρε, ο κ. Mayer ξεκίνησε με το έγγραφό του την έγκριση των οδηγιών σχετικά με την ευρωπαϊκή εταιρεία, την ευρωπαϊκή ανώνυμη εταιρεία.
<P>
Τοποθετήθηκα ήδη εχθές κατά τη διάρκεια της συζήτησης και δήλωσα ότι η ευρωπαϊκή εταιρία είναι ένα θετικό γεγονός, τόσο που φαντάστηκα πως κολυμπάω στο χρυσάφι, σε μια μπανιέρα γεμάτη ευρώ, για να γιορτάσω την επιτυχία της ευρωπαϊκής ανώνυμης εταιρίας.
<P>
Πρέπει να συνεχίσω το χθεσινό έγγραφο αναφέροντας την είσοδο πολλών συνταξιούχων που μου είπαν: "Μιας και κολυμπάς στο χρυσάφι, γιατί δεν φτιάχνουμε και την ευρωπαϊκή σύνταξη, έτσι ώστε και εμείς οι συνταξιούχοι να γίνουμε όλοι πλούσιοι όπως οι ευρωπαϊκές ανώνυμες εταιρίες;" Εύχομαι λοιπόν να φτάσουμε σύντομα στην ευρωπαϊκή σύνταξη.

<SPEAKER ID=63 NAME="Titley">
Κύριε Πρόεδρε, χαιρετίζω το γεγονός ότι επιτέλους λύσαμε το ζήτημα του καταστατικού της ευρωπαϊκής εταιρείας. Είναι λογικό ότι αν έχουμε μια ενιαία αγορά θα πρέπει να υπάρχει ένα ενιαίο σύστημα εγγραφής των εταιρειών στο μητρώο, το οποίο θα κάνει απλούστερη την καταχώριση και θα μειώνει τη γραφειοκρατία. Στις βιομηχανίες αμυντικού εξοπλισμού τα τελευταία λίγα χρόνια είχαμε σημαντική διασυνοριακή συνεργασία και ενοποίηση, αλλά δεν βοηθήσαμε τις εταιρείες αυτές διότι δεν τους παρείχαμε τη δυνατότητα μιας ενιαίας διάρθρωσης εταιρείας. Ευτυχώς, αυτό θα γίνει τώρα.
<P>
Πρέπει, επίσης, να έχουμε κατά νου ότι υπάρχουν και άλλα θέματα που πρέπει να αντιμετωπιστούν, όπως είναι ο τρόπος με τον οποίο οι εταιρείες φορολογούνται και ο τρόπος προσέγγισης του ζητήματος αυτού. Και αν θέλουμε πράγματι να ενθαρρύνουμε τη διεθνική ενοποίηση, πρέπει να εξετάσουμε τι θα γίνει με τα συνταξιοδοτικά ταμεία έτσι ώστε οι πολίτες να μπορούν να παίρνουν τις συντάξεις τους μαζί τους όταν εργάζονται στο πλαίσιο μιας ενιαίας διάρθρωσης εταιρείας.
<P>

<SPEAKER ID=64 LANGUAGE="FR" NAME="Berthu">
. (FR) Εκφράζω σοβαρότατες επιφυλάξεις σχετικά με το νέο σχέδιο για το καταστατικό της ευρωπαϊκής εταιρείας, διότι θεωρώ ότι είναι πολύπλοκο, άχρηστο και μπορεί να μας οδηγήσει, σταδιακά, σε αποτελέσματα τα οποία απευχόμαστε.
<P>
Η διεκδίκηση ενός ενιαίου καταστατικού πλαισίου για τις ανώνυμες εταιρείες σε ευρωπαϊκό επίπεδο, που θα υπερβαίνει την ποικιλομορφία των εθνικών δικαίων, είναι μια παλιά φεντεραλιστική διεκδίκηση, εξίσου παλιά με την Κοινότητα, αφού οι πρώτες συζητήσεις ξεκίνησαν το 1959, και η πρώτη επίσημη πρόταση της Επιτροπής χρονολογείται από το 1970. Η ιδέα αυτή όμως προσκρούει σε ορισμένα εθνικά δίκαια, με βαθιές ρίζες στη νοοτροπία του κάθε λαού, όπως το κοινωνικό δίκαιο λόγου χάρη - σχετικά με τη συμμετοχή των εργαζομένων, κυρίως - ή το φορολογικό δίκαιο. Εδώ και τριάντα χρόνια, συζητούμε το ζήτημα αυτό χωρίς να σημειώνουμε καμία πρόοδο και όλος ο κόσμος είχε αποδεχτεί τελικά παθητικά τη στασιμότητά του, πράγμα που μπορεί να σημαίνει, παρεμπιπτόντως, ότι η επίλυσή του δεν είναι πια τόσο επείγουσα και ότι μπορούμε να ζήσουμε μια χαρά και χωρίς αυτή.
<P>
Ξαφνικά, στο Συμβούλιο της Νίκαιας τον περασμένο Δεκέμβριο, η γαλλική Προεδρία, επιθυμώντας προφανώς να επιδείξει πάση θυσία αποτελέσματα, κατάφερε να εγκρίνει μια συμφωνία. Στην πραγματικότητα, όμως, το καταστατικό που επετεύχθη κατά τον τρόπο αυτό αποτελεί μια συμπαράθεση των εθνικών κοινωνικών νομοθεσιών, μεταξύ των οποίων θα μπορούν οι εταίροι να επιλέξουν, αλλά δεν εμπεριέχει καμία φορολογική διάταξη.
<P>
Ως εκ τούτου, η νέα πρόταση φαίνεται σύνθετη και παράλληλα ανεπαρκής. Εξάλλου, κανείς δεν καταφέρνει να την αξιολογήσει αποτελεσματικά. Η Επιτροπή Απασχόλησης και Κοινωνικών Υποθέσεων της Συνέλευσής μας δηλώνει ότι "μερικοί φορείς (ποιοι;) ισχυρίζονται ότι το καταστατικό της ευρωπαϊκής εταιρείας θα οδηγούσε σε εξοικονομήσεις για τους ευρωπαϊκούς βιομηχανικούς κύκλους ύψους 30 δισεκατομμυρίων ευρώ ετησίως.(με ποιους υπολογισμούς;)" . Οι βιομήχανοι όμως από την άλλη γράφουν στις 24 Αυγούστου 2001 στους βουλευτές: "Θα θέλαμε να υπενθυμίσουμε τη θέση μας: για να προσφέρει σημαντικό οικονομικό όφελος, το καταστατικό της ευρωπαϊκής εταιρείας θα πρέπει να συνοδεύεται από μια συμφωνία για ένα κατάλληλο φορολογικό καθεστώς." Η συμφωνία αυτή όμως δεν υπάρχει σήμερα. Τα κράτη έως σήμερα επιθυμούν να διατηρήσουν τις φορολογικές τους αρμοδιότητες.
<P>
Υπ' αυτές τις συνθήκες, επιδιώκουμε, όπως φαίνεται, το καταστατικό της ευρωπαϊκής εταιρείας, το οποίο δεν παρουσιάζει μεγάλο ενδιαφέρον για το άμεσο μέλλον, λόγω των εξελίξεων που μπορεί ενδεχομένως να πυροδοτήσει, όσον αφορά την απορρύθμιση των εθνικών νομοθεσιών, ένα υπερεθνικό καταστατικό, το οποίο η Επιτροπή Κοινωνικών Υποθέσεων ονειρεύεται μάλιστα να εφαρμόσει και στις μικρές επιχειρήσεις. Το σχέδιο αυτό, αν προωθηθεί, θα προκαλέσει στα κράτη σύγχυση και θα τα απογυμνώσει, χωρίς να ωφελήσει πραγματικά την Ευρώπη. Με την παρούσα μορφή του κινδυνεύει, φυσικά, να παραμείνει εν αχρησία. Πράγμα που αποτελεί την καλύτερη δυνατή εξέλιξη. Οι ιδεολόγοι της ενοποίησης όμως δεν θα εγκαταλείψουν τόσο γρήγορα τον αγώνα.

<SPEAKER ID=65 NAME="Crowley">
. (ΕΝ) Κυρία Πρόεδρε, κι εγώ όπως πολλοί συνάδελφοί μου χάρηκα όταν είδα ότι μετά από 30 χρόνια διαπραγματεύσεων και πολλές λανθασμένες εκκινήσεις, έχουμε τελικά ένα συμβιβαστικό κείμενο σχετικά με το καταστατικό της ευρωπαϊκής εταιρείας. Υποστήριξα πλήρως το κείμενο, όπως εγκρίθηκε από το Συμβούλιο. Ωστόσο, ήμουν και είμαι εξ ολοκλήρου αντίθετος με τις τροπολογίες που εγκρίθηκαν και που υποστηρίζουν την εναρμόνιση των φόρων.
<P>
Ευχόμαστε όλοι να δούμε τις εταιρείες να μπορούν να λειτουργούν σε πανευρωπαϊκή βάση και να διέπονται από ένα κοινό ρυθμιστικό σύστημα. Αυτό μπορεί δυνητικά να οδηγήσει σε απασχόληση και να βοηθήσει την οικονομική ανάπτυξη σε ολόκληρη την Ένωση.
<P>
Κατά την τελευταία δεκαετία, η Ιρλανδία μείωσε προοδευτικά τη φορολογία της, γεγονός που οδήγησε σε αύξηση της απασχόλησης, αύξηση του προϋπολογιστικού πλεονάσματος και σε συνεχή αειφόρο ανάπτυξη.
<P>
Είμαι αντίθετος με την τυποποίηση ή την εναρμόνιση των φόρων και τα ζητήματα αυτά μπορούν και πρέπει να αντιμετωπιστούν με συντονισμένα μέτρα.

<SPEAKER ID=66 NAME="Figueiredo">
. (ΡΤ) Όπως είναι γνωστό, αυτή η πρόταση οδηγίας συζητείται από το 1970 και παρά τη μινιμαλιστική συμφωνία που επιτεύχθηκε στο Ευρωπαϊκό Συμβούλιο της Νίκαιας, με τη δημιουργία ενός κανονισμού σχετικά με το καθεστώς και μία πρόταση σχετικά με την συμμετοχή των εργαζομένων, η αλήθεια είναι ότι έγιναν τα πρώτα βήματα για να δημιουργηθεί πραγματικά μία ευρωπαϊκή εταιρεία ως νομική οντότητα.
<P>
Ο πρωταρχικός στόχος της ευρωπαϊκής εταιρείας είναι να άρει τα εμπόδια που υπάρχουν για την κινητικότητα και τις δραστηριότητες των επιχειρήσεων που δραστηριοποιούνται σε ευρωπαϊκή κλίμακα, ενισχύοντας τη συγκέντρωσή τους, διευκολύνοντας τις πολυεθνικές εταιρείες να διευρύνουν τις επιχειρηματικές δραστηριότητές τους σε διάφορες χώρες της Ευρωπαϊκής Ένωσης και ενισχύοντας τα πλεονεκτήματα του ευρώ και της εσωτερικής αγοράς. Αφετέρου, επιχειρεί να δημιουργήσει ένα καθεστώς υπερεθνικής εταιρείας δίνοντας ταυτότητα και υπόσταση στο ευρωπαϊκό κεφάλαιο.
<P>
Επομένως, ο ισχύων κανονισμός εξετάζει κυρίως τα ζητήματα σύστασης καλώντας το κοινοτικό και εθνικό δίκαιο να εξετάσει τα υφιστάμενα νομικά κενά. Δεν είναι τυχαίο το γεγονός ότι ο εισηγητής επικεντρώνεται βασικά στο ζήτημα της εναρμόνισης των φορολογικών διατάξεων και στη δημιουργία ενός ενιαίου πλαισίου σε άλλους τομείς όπως ο ανταγωνισμός, η συμμετοχή των εργαζομένων και η αφερεγγυότητα.
<P>
Είναι επίσης αλήθεια ότι με τον κανονισμό ο εισηγητής επιχειρεί να δημιουργήσει μία σύνδεση με την οδηγία για τη συμμετοχή των εργαζομένων και φαίνεται να τον απασχολεί η κατάσταση των ΜΜΕ, αλλά αληθεύει επίσης ότι ο στόχος του κανονισμού είναι να εξυπηρετήσει τις μεγάλες πολυεθνικές και τα συμφέροντα της αΕνωσης Συνομοσπονδιών Βιομηχανίας και Εργοδοτών της Ευρώπης (UNICE), γι' αυτό και η ίδια η πρόταση συμμετοχής των εργαζομένων είναι ανεπαρκής. Ακόμη πιο απαράδεκτες είναι οι τροπολογίες που προτείνονται από την Ομάδα ΦΙΛ, γι' αυτό και τις καταψηφίσαμε.

<SPEAKER ID=67 LANGUAGE="SV" NAME="Gahrton και Schφrling">
. (SV) Το καταστατικό της ευρωπαϊκής εταιρείας αποτέλεσε αντικείμενο συζητήσεων στην ΕΕ ήδη από τη δεκαετία του ' 70.
<P>
Η ευρωπαϊκή εταιρεία, Societι Europιenne (SE), επί της οποίας συμφώνησε η Σύνοδος Κορυφής της Νικαίας, περιλαμβανομένης και οδηγίας για την συμμετοχή των εργαζομένων, φαίνεται ότι έχει πραγματοποιήσει τη μεγαλύτερη δυνατή πρόοδο, δεδομένης της διαφορετικής νομοθεσίας στα δεκαπέντε κράτη μέλη.
<P>
Υποστηρίζουμε την πρόταση του Συμβουλίου και απορρίπτουμε τις τροπολογίες οι οποίες ζητούν ενιαίες διατάξεις στο σύνολο της ΕΕ σχετικά με τη φορολογία.

<SPEAKER ID=68 LANGUAGE="DE" NAME="Posselt">

<P>
. (DE) Κύριε Πρόεδρε, δεν θα ήθελα να προβώ σε κάποια δήλωση ψήφου. Είμαι εδώ μόνο για να ακούσω τις δηλώσεις ψήφου των συναδέλφων, κυρίως αυτή του συναδέλφου Fatuzzo, και σας παρακαλώ θερμά να κάνετε επιτέλους κάτι για να αντιμετωπιστεί αυτή η φασαρία. Αλλωστε αυτό είναι ανεπίτρεπτη έλλειψη σεβασμού έναντι εκείνων οι οποίοι προβαίνουν εδώ σε δηλώσεις ψήφου.

<SPEAKER ID=69 NAME="Πρόεδρος">
Γνωρίζω το πρόβλημα. Συμφωνούμε όλοι με την παρατήρησή σας, αλλά είναι πολύ δύσκολο να κάνουμε τους συναδέλφους να αποχωρούν από την αίθουσα αθόρυβα. Έχουν πάντα κάτι άλλο να κάνουν. Ωστόσο, θα το επισημαίνουμε όσο το δυνατόν συχνότερα.
<P>
Έκθεση Menrad (A5-0231/2001)

<SPEAKER ID=70 NAME="Fatuzzo">
Κύριε Πρόεδρε, αγαπητέ συνάδελφε Posselt, δεν δημιουργείται μόνον πολύς θόρυβος όταν μου δίνεται η ευκαιρία να κάνω αιτιολογήσεις ψήφου, αλλά όπως πληροφορήθηκα σήμερα το πρωί κατατέθηκε τροπολογία στον Κανονισμό από την κ. Regina Bastos, από την Πορτογαλία, να κοπούν οι αιτιολογήσεις ψήφου και να κλείσει το στόμα του κ. Fatuzzo. Επικροτώ αυτήν την πρωτοβουλία, που θα πρέπει όμως να ψηφιστεί από την Αίθουσα, για να μάθω τον βαθμό αποδοχής των αιτιολογήσεων ψήφου του κ. Fatuzzo ο οποίος, όσον αφορά την παρούσα έκθεση Menrad, ψήφισε υπέρ, γιατί θεωρεί σωστό να ενημερώνονται οι εργαζόμενοι γι' αυτό που θα τους συμβεί όταν κλείσει η εταιρία. Στις δε διαβουλεύσεις θα ήθελα να λαμβάνουν μέρος όχι μόνο οι εργαζόμενοι, αλλά και οι πρώην εργαζόμενοι, οι συνταξιούχοι αυτής της εταιρίας.

<SPEAKER ID=71 LANGUAGE="DE" NAME="Konrad">
Κύριε Πρόεδρε, κυρίες και κύριοι, ένα από τα θετικά αποτελέσματα της Συνθήκης της Νίκαιας είναι η ευρωπαϊκή εταιρία, ενώ τώρα συζητούμε στο πλαίσιο της έκθεσης Menrad σχετικά με τη συμμετοχή των εργαζομένων, την οποία και χαιρετίζω. Η μόνη μου ανησυχία είναι ότι υπερφορτώνουμε την ευρωπαϊκή εταιρία με τη συνεχή διεύρυνση των δικαιωμάτων των εργαζομένων και μάλιστα όταν μειώνουμε τα κατώτατα όρια, όπως συμβαίνει στην παρούσα έκθεση - από 1 000 υπαλλήλους σε 500 όσον αφορά την εφαρμογή της συμμετοχής. Αυτή η ευρωπαϊκή εταιρία θα πρέπει να προσελκύσει επιχειρήσεις στην Ευρώπη. Ο χώρος της Ευρώπης θα πρέπει να γίνει περισσότερο ανοιχτός, να ενισχυθεί με αυτή τη νέα μορφή εταιρίας. Για το λόγο αυτό είναι απολύτως αναγκαίο να στρέψουμε κυρίως την προσοχή μας στο θέμα της συμμετοχής και να μην φορτώσουμε με τον τρόπο αυτό την εν λόγω εταιρία με νέα δικαιώματα, καθώς δεν έχουν απολύτως κανένα ενδιαφέρον για εκείνους που επιθυμούν να έλθουν στην Ευρώπη ή να δραστηριοποιηθούν με την ευρωπαϊκή εταιρία στην εσωτερική αγορά. Αυτό κατά την άποψή μου δεν έχει ληφθεί επαρκώς υπόψη, ως εκ τούτου έχω ταχθεί κατά.

<SPEAKER ID=72 LANGUAGE="FR" NAME="Bordes, Cauquil και Laguiller">
), γραπτώς. (FR) Η οδηγία του Ευρωπαϊκού Συμβουλίου φιλοδοξεί να χορηγήσει συμπληρωματικά δικαιώματα στους εργαζομένους των ευρωπαϊκών εταιρειών. Τα υποτιθέμενα αυτά δικαιώματα περιορίζονται στη συμμετοχή των "εκπροσώπων των εργαζομένων στο διοικητικό ή εποπτικό όργανο της ευρωπαϊκής εταιρείας" .
<P>
Ακόμα λαμβανομένων υπόψη των τροπολογιών του Κοινοβουλίου, οι εκπρόσωποι αυτοί της μειοψηφίας δεν θα μπορούν να επηρεάσουν καμία απόφαση. Επιπλέον, ο νομοθέτης θέλει να τους απαγορεύσει έως και το δικαίωμα της έκφρασης έναντι των συναδέλφων τους στη δουλειά, επιβάλλοντάς τους εχεμύθεια. Συνεπώς, οι εκπρόσωποι αυτοί καλούνται να υποστηρίξουν την πολιτική των εργοδοτών τους ή να σιωπήσουν.
<P>
Αρνούμαστε να εγκρίνουμε αυτή την παρωδία. Για το λόγο αυτό, απείχαμε της ψηφοφορίας επί του κειμένου.

<SPEAKER ID=73 LANGUAGE="FR" NAME="Caudron">
. (FR) Είναι νομίζω σημαντικό να αναφερθούμε στο πλαίσιο στο οποίο εντάσσεται η εν λόγω πρόταση οδηγίας, που έχει στόχο να συμπληρώσει τον κανονισμό για την ευρωπαϊκή εταιρεία όσον αφορά τη συμμετοχή των εργαζομένων.
<P>
Η πρώτη πρόταση κανονισμού της Ευρωπαϊκής Επιτροπής χρονολογείται από το 1970. Υποβλήθηκε στο Ευρωπαϊκό Κοινοβούλιο στα τέλη της δεκαετίας του ' 80. Μεταξύ των κυριοτέρων σημείων της οδηγίας, μπορεί να αναφερθεί η υποχρεωτική συμμετοχή των εκπροσώπων των εργαζομένων, η υποχρέωση πληροφόρησης και διαβούλευσης στο πλαίσιο των διοικητικών ή εποπτικών οργάνων και η υποχρέωση να λαμβάνεται η συναίνεση των εργαζομένων πριν εφαρμοστούν αποφάσεις όπως η παύση ή η αλλαγή έδρας των δραστηριοτήτων, η μείωση ή η ανάπτυξη των δραστηριοτήτων, η αλλαγή δραστηριοτήτων, η δημιουργία θυγατρικών ή εταιρειών χαρτοφυλακίου, η διαδικασία εκλογής και ο κανονισμός λειτουργίας των αντιπροσωπειών των εργαζομένων συναρτήσει των πρακτικών που ισχύουν στα διάφορα κράτη μέλη. Οι προτάσεις αυτές έπεσαν στο κενό όσον αφορά το ζήτημα της συμμετοχής. Χρειάστηκαν πολλές διαπραγματεύσεις ακόμα, έως ότου το Ευρωπαϊκό Συμβούλιο της Νίκαιας καταλήξει σε συμφωνία, στις 20 Δεκεμβρίου 2000.
<P>
Όσον αφορά την πρόταση οδηγίας που οργανώνει την πληροφόρηση και τη διαβούλευση των εργαζομένων, προβλέπεται ότι το επίπεδο συμμετοχής θα τίθεται σε ελεύθερη διαπραγμάτευση μεταξύ των συμμετεχουσών επιχειρήσεων και των εργαζομένων, οι οποίοι θα εκπροσωπούνται από μια ειδική ομάδα διαπραγματευτών. Αν το αποτέλεσμα των διαπραγματεύσεων επιφέρει μείωση των δικαιωμάτων συμμετοχής, η απαιτούμενη πλειοψηφία για την έγκριση μιας τέτοιας συμφωνίας αποτελείται από τα δύο τρίτα των μελών της ειδικής ομάδας διαπραγματευτών, που εκπροσωπούν τα δύο τρία των εργαζομένων. Σε περίπτωση αποτυχίας, προβλέπεται ένας εναλλακτικός κανονισμός, που θα εγγυάται το δικαίωμα συμμετοχής.
<P>
Οι τροπολογίες του Ευρωπαϊκού μας Κοινοβουλίου έχουν στόχο να ορίσουν τις ελάχιστες απαιτήσεις όσον αφορά την πληροφόρηση, τη συμμετοχή και τη διαβούλευση των εργαζομένων· να συμβάλουν στην προσέγγιση των όρων εφαρμογής που έχουν ψηφίσει τα διάφορα κράτη μέλη, εφόσον δεν θέτει υπό αμφισβήτηση κεκτημένα δικαιώματα· να εγγυηθούν ότι ακόμα και στην περίπτωση σημαντικής αναδιάρθρωσης, η οποία λαμβάνει χώρα μετά τη σύσταση ευρωπαϊκής εταιρείας, θα προβλέπονται διαπραγματεύσεις για την μετέπειτα συμμετοχή των εργαζομένων· να προβλέψουν σαφείς διατάξεις, οι οποίες θα διέπουν την υποχρέωση πληροφόρησης του διοικητικού οργάνου, ειδικότερα όσον αφορά το περιεχόμενο της πληροφόρησης· να μεριμνήσουν ώστε η εκλογή ή ο διορισμός των εκπροσώπων των εργαζομένων στο διοικητικό ή εποπτικό όργανο της ΕΕ να διενεργείται σύμφωνα με τα προβλεπόμενα στην ισχύουσα νομοθεσία των κρατών μελών.
<P>
Θα πρέπει να πω και να ολοκληρώσω ότι υπερψήφισα την τροπολογία που αποσκοπεί στην τροποποίηση της νομικής βάσης της πρότασης αυτής. Νομίζω, πράγματι, ότι το Ευρωπαϊκό Κοινοβούλιο θα πρέπει να συναποφασίζει σχετικά με μια νομοθεσία που θα αφορά το 75% των ευρωπαίων εργαζομένων!

<SPEAKER ID=74 LANGUAGE="FR" NAME="Lang">
. (FR) Τριάντα χρόνια σκληρών διαπραγματεύσεων, παρεκκλίσεων και εξαιρέσεων, μια νομική βάση η μοναδική χρησιμότητα της οποίας είναι ότι δίνει αθέμιτες εξουσίες στην Επιτροπή των Βρυξελλών, μια απόπειρα μετατροπής της οδηγίας σε κανονισμό, με την επιβολή μιας ομάδας εφαρμογής· Είναι σαφές ότι το καταστατικό της ευρωπαϊκής εταιρείας είναι ένα πραγματικό γεφύρι της Αρτας. Και το λιγότερο που μπορούμε να πούμε είναι ότι δεν προκαλεί καν τον ενθουσιασμό των οικονομικών και πολιτικών παραγόντων.
<P>
Θα πρέπει να πούμε ότι το μοναδικό ενδιαφέρον που παρουσιάζει η ευρωπαϊκή εταιρεία είναι ότι επιβάλλεται ως στοιχείο υπερεθνικού δικαίου. Διότι είναι πράγματι σαν το ενιαίο νόμισμα: μια ιδεολογική κατασκευή, που έχει στόχο να υποκαταστήσει δια της βίας τις εθνικές δομές, ώστε να επιβάλει ένα ανεξέλεγκτο κοινοτικό επίπεδο λήψης αποφάσεων.
<P>
Ορισμένοι ισχυρίζονται ότι ενδιαφέρονται για τα δικαιώματα των εργαζομένων. Είναι σαφές όμως ότι στην οδηγία τα δικαιώματα αυτά υποτάσσονται στο απόλυτο δικαίωμα των διοικητικών συμβουλίων να δημιουργήσουν μια ευρωπαϊκή εταιρεία. Επιτρέπει μάλιστα μια υπαναχώρηση όσον αφορά το δικαίωμα συμμετοχής τους.
<P>
Βρισκόμαστε δηλαδή απλώς μπροστά σε ένα συμπληρωματικό στάδιο της σύντονης παγκοσμιοποίησης, που αρχίζει με την εξομοίωση σε ευρωπαϊκό επίπεδο. Είναι βέβαιο ότι με τη λογική αυτή, οι υπερφιλελεύθεροι θα επωφελούνταν τα μέγιστα αν είχαν στη διάθεσή τους ένα εργατικό δυναμικό εξίσου παγκοσμιοποιημένο, με όσο το δυνατόν λιγότερα δικαιώματα. Ένα είδος διεστραμμένης εκδοχής της ένωσης των εργαζομένων όλου του κόσμου, την οποία ζητούν με μεγαλόστομα συνθήματα οι εξτρεμιστές της αριστεράς που τάσσονται υποτίθεται σήμερα "κατά της παγκοσμιοποίησης" .
<P>
Διότι η μεγαλύτερη διαστροφή έγκειται βεβαίως στην αντικειμενική αυτή συμμαχία μεταξύ καπιταλιστικού διεθνισμού και ανατρεπτικού ή μαρξιστικού διεθνισμού, για την επιβολή επιπέδων αποφάσεων που υπερβαίνουν τα έθνη, τις δημοκρατικά εκλεγμένες κυβερνήσεις τους, τα δημοκρατικά εκλεγμένα κοινοβούλιά τους. Και όμως, το έθνος είναι το μόνο επίπεδο όπου υπάρχουν τα κοινωνικά και πολιτικά δικαιώματα των εργαζομένων, οι ελευθερίες και η ευημερία όλων και μπορεί κανείς να τα υπερασπιστεί καλύτερα.

<SPEAKER ID=75 NAME="Meijer">
Χωρίς επιχειρήσεις που παράγουν αγαθά και προσφέρουν υπηρεσίες δεν είναι δυνατόν να υπάρξει ανθρώπινη κοινωνία. Αυτό το γεγονός δεν πρέπει να μας κάνει να ξεχνούμε ότι οι επιχειρήσεις μπορούν να αποτελέσουν και απειλή για την κοινωνία. Επιθυμούν όσο το δυνατόν χαμηλότερους φόρους, όσο το δυνατό λιγότερη διαβούλευση με τους εργαζόμενους και όσο το δυνατό λιγότερους κανόνες προστασίας για το περιβάλλον και για την ευημερία των ζώων. Προπαντός οι μεγαλύτερες επιχειρήσεις προσανατολίζονται προς την επίτευξη όσο το δυνατόν μεγαλύτερου κέρδους για τους ιδιοκτήτες και, συχνά, όσο το δυνατόν περισσότερων δυνατοτήτων επιλογής για τη διεύθυνση. Αυτή η επιδίωξη κέρδους έρχεται σε σύγκρουση, σε μεγάλο βαθμό, με τις προσπάθειες για ένα όσο το δυνατόν πιο υγιές περιβάλλον, για την πρόληψη των εργατικών ασθενειών, για ένα ασφαλές εργασιακό περιβάλλον, για μία δημοκρατική λήψη αποφάσεων, καθώς και με την επιθυμία για τη διάθεση των απαιτούμενων χρηματοοικονομικών μέσων για τη δημόσια πρόνοια. Για αυτό, είναι απαραίτητο να προβλέψουμε όσο το δυνατόν μεγαλύτερη διαφάνεια, έτσι ώστε η κοινωνία ως σύνολο να μπορεί να κρίνει αυτά που κάνουν οι επιχειρήσεις. Επιπλέον, οι επιχειρήσεις που παραβαίνουν τους κανόνες δεν πρέπει σε καμία περίπτωση να λαμβάνουν επιδοτήσεις από τα ευρωπαϊκά ταμεία.
<P>
Έκθεση Menrad (A5-0282/2001)

<SPEAKER ID=76 LANGUAGE="IT" NAME="Fatuzzo">
Κύριε Πρόεδρε, πριν από λίγες ημέρες βρέθηκα στη λίμνη του Κόμο. Από μία βάρκα μπόρεσα να θαυμάσω τις ομορφιές αυτής της υπέροχης λίμνης που έχουμε στην Ιταλία, αλλά στη βάρκα στην οποία βρισκόμουν, συνάντησα έναν εργαζόμενο που μου είπε: "Είμαι πολύ ευτυχής που θα εγκρίνετε την έκθεση Menrad, ώστε εγώ, ο εργαζόμενος, να ενημερώνομαι για το πότε θα απολυθώ. Θα το ξέρω πολύ νωρίτερα και ασφαλώς αυτό είναι ένα ευχάριστο νέο! Γιατί όμως δεν ενημερώνονται οι εργαζόμενοι, όχι μόνο για το πότε θα απολυθούν, αλλά και για το πότε θα πάρουν τη σύνταξη, πόση θα είναι η σύνταξη που θα πάρουν και γενικά για όλα όσα είναι σημαντικά να γνωρίζουν οι εργαζόμενοι σχετικά με τη σύνταξή τους; Μέχρι τώρα δεν ξέρουν απολύτως τίποτα!"

<SPEAKER ID=77 LANGUAGE="DA" NAME="Andreasen, Busk, Haarder, Jensen και Riis-Jψrgensen">
. (DA) Ψηφίσαμε υπέρ της τροπολογίας αριθ. 4. Όχι επειδή είμαστε κατά των κατάλληλων κυρώσεων σε περιπτώσεις που οι εργοδότες ή οι εκπρόσωποι των εργαζομένων δεν ακολουθούν την οδηγία, αλλά επειδή είμαστε κατά του σημείου 2 του άρθρου 2, αριθ. ιγ, το οποίο μπορεί να προκαλέσει δυσκολίες σε εθνικά συστήματα που βασίζονται σε συμφωνίες και λειτουργούν πολύ καλά σήμερα.

<SPEAKER ID=78 LANGUAGE="FR" NAME="Bordes, Cauquil και Laguiller">
. (FR) Δεν θελήσαμε να σταματήσουμε την εν λόγω έκθεση με την αρνητική μας ψήφο επειδή λαμβάνουμε υπόψη μας τις επιθυμίες ορισμένων συνδικάτων.
<P>
Με την αποχή μας, πάντως, δηλώνουμε την αποδοκιμασία μας προς τις προτάσεις αυτές οι οποίες, με το πρόσχημα ότι διευρύνουν τα δικαιώματα των εργαζομένων, τίθενται σαφώς υπέρ των εργοδοτικών συμφερόντων.
<P>
Ακούμε να μιλάνε για τις "επιταγές του ανταγωνισμού" , αλλά αγνοείται η επιταγή που αφορά τη διασφάλιση του δικαιώματος των εργαζομένων στη ζωή και την απολαβή ενός μισθού. Αντιθέτως, όσον αφορά το δικαίωμα των εργαζομένων, περιορίζεται εξαρχής στο δικαίωμα της πληροφόρησής τους για τις απολύσεις που θα τους επιβάλλονται και τις οποίες δεν τίθεται ζήτημα να εμποδίσουν.
<P>
Οι επιτροπές επιχείρησης δεν διαθέτουν καν το απλό δικαίωμα της αρνησικυρίας, την ώρα μάλιστα που οι συλλογικές απολύσεις πολλαπλασιάζονται, ακόμα και στις μεγάλες επιχειρήσεις με τεράστια κερδοφορία εδώ και πολλά χρόνια, και μόνο η απαγόρευση των απολύσεων θα μπορούσε να προστατεύσει τους εργαζομένους.
<P>
Τι είναι λοιπόν αυτή η "σύμπραξη μεταξύ εργοδοτών και εργαζομένων" την οποία επαγγέλλεται η έκθεση, όπου ο ένας εταίρος έχει το δικαίωμα να λαμβάνει αποφάσεις που καταστρέφουν τη ζωή πολλών εργαζομένων, αν όχι μιας ολόκληρης περιφέρειας, ενώ ο άλλος δεν έχει κανένα δικαίωμα, ούτε καν το δικαίωμα να διασφαλίσει τη δουλειά του;

<SPEAKER ID=79 NAME="Bushill-Matthews">
. (ΕΝ) Οι Συντηρητικοί του ΗΒ πιστεύουν στην αρχή των επιτροπών επιχείρησης. Αλλά θεωρούμε, επίσης, ότι εναπόκειται στις εταιρείες και στους υπαλλήλους τους να αποφασίζουν τι είναι το καλύτερο για αυτούς, καθώς επίσης ότι δεν πρέπει η ΕΕ να καθορίζει μια κοινή για όλους νομοθεσία.
<P>
Οι επιτροπές επιχείρησης πρέπει να δημιουργούν τη γέφυρα μεταξύ εργοδοτών και εργαζομένων. Η υπερβολικά κανονιστική νομοθεσία μπορεί να τις μετατρέψει σε εμπόδιο. Ευελιξία είναι αυτό που χρειάζεται, και όχι αυστηρότητα.
<P>
Ένας τομέας, όπου υπάρχει ανάγκη για μεγαλύτερη νομική βεβαιότητα, σε μια εποχή συγχωνεύσεων και εξαγορών, είναι το ζήτημα της εμπιστευτικότητας. Δεν έχουμε προχωρήσει περαιτέρω σε αυτό.

<SPEAKER ID=80 LANGUAGE="FR" NAME="Caudron">
. (FR) Πριν από οτιδήποτε άλλο, θα υπενθυμίσω ότι ο κύριος στόχος της οδηγίας 94/45/ΕΚ είναι να εξαλείψει τα εμπόδια στην πληροφόρηση, τη διαβούλευση και την επικοινωνία με το προσωπικό των επιχειρήσεων κοινοτικής εμβέλειας. Είναι αλήθεια ότι η οδηγία αυτή έχει μεταφερθεί εγκαίρως. Είναι επίσης αλήθεια ότι η εφαρμογή της έχει εκφραστεί με τη δημιουργία πολυάριθμων επιτροπών ευρωπαϊκής επιχείρησης. Έτσι, έχουν συσταθεί 650 περίπου επιτροπές επιχείρησης, σε εταιρείες που απασχολούν πάνω από 1 000 άτομα και τουλάχιστον 150 άτομα σε δύο κράτη μέλη. Ωστόσο, στην ΕΕ υπάρχουν ακόμη 1 800 επιχειρήσεις που ανταποκρίνονται στις προϋποθέσεις, ειδικά όσον αφορά τα κατώτερα όρια, στις οποίες θα πρέπει να συσταθεί, σύμφωνα με τις διατάξεις της οδηγίας, επιτροπή επιχείρησης.
<P>
Εξάλλου, όλος ο κόσμος θυμάται ακόμη τις πρόσφατες αναδιαρθρώσεις και απολύσεις, που έφεραν στο φως τα κενά της ευρωπαϊκής νομοθεσίας. Είναι απαράδεκτο οι εργαζόμενοι να πληροφορούνται διαμέσου του Τύπου τις αποφάσεις που αφορούν την επιχείρησή τους. Οφείλουμε να δώσουμε εξηγήσεις στους ευρωπαίους πολίτες, που αμφιβάλλουν όλο και περισσότερο για την ύπαρξη ενός ευρωπαϊκού κοινωνικού μοντέλου.
<P>
Η περίοδος αυτή της βιομηχανικής μεταβολής θα πρέπει να μας παρακινήσει να προβληματιστούμε, ώστε να βελτιώσουμε τις υπάρχουσες διατάξεις. Αυτό ακριβώς κάνει η εν λόγω έκθεση της κοινοβουλευτικής Επιτροπής Απασχόλησης και Κοινωνικών Υποθέσεων, εφόσον με την ευκαιρία της έκθεσης αυτή περί εφαρμογής ορίζει τις κατευθύνσεις που πρέπει να ακολουθήσει η Ευρωπαϊκή Επιτροπή κατά τη σύνταξη της πρότασης τροποποίησης της οδηγίας σχετικά με την επιτροπή ευρωπαϊκής επιχείρησης (η οποία προβλέπεται για το 2002).
<P>
Το ζητούμενο θα είναι να επιφέρουμε τις ακόλουθες βελτιώσεις: ένα συγκεκριμένο ορισμό των εννοιών της πληροφόρησης και της διαβούλευσης των εργαζομένων· τη γενικευμένη υποχρέωση σύγκλησης έκτακτων συνεδριάσεων της επιτροπής ευρωπαϊκής επιχείρησης, το συντομότερο δυνατόν και όποτε χρειάζεται· την καθιέρωση μιας διαδικασίας ενισχυμένης διαβούλευσης σχετικά με καθορισμένα ζητήματα, που ενδιαφέρουν ιδιαιτέρως τους εργαζομένους· τη μείωση του ορίου όσον αφορά το εργατικό δυναμικό των επιχειρήσεων στις οποίες αναφέρεται η οδηγία από 1 000 σε 500 εργαζομένους στο σύνολο της επιχείρησης και από 150 σε 100 ανά εγκατάσταση σε δύο τουλάχιστον κράτη μέλη· την επιβολή κυρώσεων, τόσο σε εθνικό όσο και σε ευρωπαϊκό επίπεδο, σε περίπτωση μη συμμόρφωσης με την οδηγία.
<P>
Με τη σειρά μου λοιπόν και εγώ, ζητώ από την Ευρωπαϊκή Επιτροπή να ενσωματώσει τις υποδείξεις αυτές στην πρόταση τροποποίησης της οδηγίας για την επιτροπή της ευρωπαϊκής επιχείρησης.

<SPEAKER ID=81 LANGUAGE="FR" NAME="Krivine και Vachetta">
. (FR) Λιγότερο από το 5% των επιχειρήσεων τις οποίες αφορά η οδηγία για τις επιτροπές επιχείρησης του 1994 συγκαλούν συνεδρίαση με τους εκπροσώπους του προσωπικού περισσότερες από δύο φορές το χρόνο· το 60% των επιχειρήσεων δεν έχει καν συστήσει επιτροπές επιχείρησης και στις σπάνιες περιπτώσεις όπου αυτές υπάρχουν, έχουν δημιουργηθεί εις βάρος της εκπροσώπησης των εργαζομένων στις εθνικές επιχειρήσεις, ειδικά στο επίπεδο των ωρών αντιπροσώπευσης και κατάρτισης. Γεγονός ενδεικτικό της άρνησης των εργοδοτών να πληροφορήσουν και να διαβουλευτούν με τους εκπροσώπους των εργαζομένων, της βούλησής τους να αποφασίζουν μόνοι για τη μοίρα χιλιάδων εργαζομένων.
<P>
Τα τελευταία κοινωνικά σχέδια που εκπόνησαν οι διοικήσεις της AOM, της Marks & Spencer, της Lu-Danone ή και της Moulinex αποδεικνύουν για άλλη μια φορά ότι τα συμφέροντα των εργοδοτών και των επενδυτών είναι αντίθετα με τα συμφέροντα των εργαζομένων και τις ανάγκες του πληθυσμού. Σήμερα, το σημαντικό για τους εργαζομένους, σε σχέση με τα κοινωνικά σχέδια, είναι να μπορούν να απαγορεύουν τις απολύσεις και όχι μόνο να τις πληροφορούνται εκ των προτέρων και με τρόπο διαφορετικό.
<P>
Οι προτάσεις ψηφίσματος σχετικά με τις απολύσεις είναι συμβολικές και αναποτελεσματικές για τους χιλιάδες εργαζομένους, των οποίων η θέση απασχόλησης έχει ήδη καταργηθεί. Υποστηρίζουμε όλες τις διατάξεις που συμβάλλουν στην καλύτερη πληροφόρηση και ενισχύουν τα δικαιώματα των εργαζομένων, όπως και όλα τα μέτρα που παρέχουν περισσότερα μέσα για τη διεξαγωγή των κινητοποιήσεων που απαιτούνται για να αποτύχουν τα σχέδια των εργοδοτών.

<SPEAKER ID=82 NAME="Meijer">
Καμία επιχείρηση δεν μπορεί να λειτουργήσει χωρίς τους ανθρώπους που εργάζονται σε αυτή. Οι άνθρωποι που εργάζονται επιτόπου έχουν μεγάλη γνώση για το τι είναι λάθος και πώς μπορεί να πάει καλύτερα. Συχνά αυτή η γνώση αμφισβητείται· αυτοί οι άνθρωποι δεν προσλήφθηκαν για να κρίνουν. Οι παραδοσιακές σχέσεις δύναμης επιβάλλουν να λαμβάνονται υπόψη μόνο η ιδιοκτησία και η διεύθυνση. Η εργασία φαίνεται να μην θεωρείται τίποτα περισσότερο από ένα αναγκαίο κακό, το οποίο δεν έχει καμία σχέση με την επιχείρηση, αλλά μόνο εκμισθώνεται προσωρινά από τον έξω κόσμο. Κατά την αναδιοργάνωση των επιχειρήσεων, αποφασίζουν μόνο οι μέτοχοι και τα αφεντικά, ενώ η εργασία αποκλείεται. Χιλιάδες άνθρωποι μπορεί να απολυθούν, επειδή ένα άλλο προϊόν, το οποίο απαιτεί άλλες δεξιότητες, μπορεί να θεωρηθεί περισσότερο κερδοφόρο, επειδή η παραγωγή μετεγκαθίσταται σε μία χώρα με χαμηλότερους μισθούς ή ακόμη επειδή κάποιοι θέλουν να τιμωρήσουν τους εργαζόμενούς τους για τις επιθυμίες τους για βελτίωση. Δυστυχώς, ο εισηγητής δεν προτείνει να έχουν οι εργαζόμενοι το δικαίωμα ελεύθερης πρόσβασης στην ενημέρωση και αρνητικού βέτο. Ένα αρνητικό βέτο καθιστά δυνατή αρχικά την αναζήτηση και την επεξεργασία εναλλακτικών λύσεων με πλήρη διαφάνεια και με τη διάθεση κάθε υπάρχουσας εμπειρογνωμοσύνης και τελικά εναπόκειται στο μονοπώλιο της διεύθυνσης και των ιδιοκτητών της επιχείρησης η αναδιάρθρωση.
<P>
Έκθεση Blokland (A5-0267/2001)

<SPEAKER ID=83 LANGUAGE="FR" NAME="Bordes, Cauquil και Laguiller">
. (FR) Το γεγονός ότι μετά από οκτώ χρόνια διαπραγματεύσεων, οι ευρωπαϊκές αρχές δεν είναι ικανές να αποκομίσουν αξιόπιστες πληροφορίες σχετικά με την παραγωγή αποβλήτων, κυρίως των βιομηχανικών, και την επεξεργασία τους, είναι ενδεικτικό της αδυναμίας τους. Ομολογούν, κατά κάποιο τρόπο, την ανικανότητά τους να ασκήσουν στον τομέα αυτό μια πολιτική ικανή να περιορίσει τις βλαβερές επιπτώσεις και να εμποδίσει τις οικολογικές καταστροφές σήμερα ή στο μέλλον.
<P>
Η αιτιολογική έκθεση αναφέρει αθώα το ότι "δεν υπήρξε ομοφωνία" μεταξύ των κρατών, στην "ισχυρή αντίδραση του Συμβουλίου" και στην άρνηση "των επιχειρήσεων" .
<P>
Η επεξεργασία ορισμένων αποβλήτων, ειδικά εκείνων των πυρηνικών, χημικών και πετρελαϊκών βιομηχανιών, απαιτεί προφανώς διεθνή συνεργασία. Η αδυναμία όμως των ευρωπαϊκών αρχών αντανακλά την ηθελημένη αδυναμία των εθνικών κρατών. Ούτε οι μεν ούτε τα δε έχουν την πρόθεση να συγκρουστούν με τα ιδιωτικά συμφέροντα των μεγάλων βιομηχανικών ομίλων, ούτε να τους επιβάλουν, προκειμένου να προστατέψουν τα συμφέροντα της κοινωνίας στον τομέα του περιβάλλοντος, ορισμένα δρακόντεια μέτρα που ενδέχεται να περιορίσουν τα κέρδη τους.
<P>
Απείχαμε της ψηφοφορίας, λόγω του εφεκτικού χαρακτήρα των προτάσεων της εν λόγω έκθεσης.
<P>
Έκθεση Κουκιάδη (A5-0250/2001)

<SPEAKER ID=84 LANGUAGE="FR" NAME="Berthu">
. (FR) Καταψηφίσαμε αποφασιστικά την έκθεση Κουκιάδη διότι προτείνει, με τρομακτικά ήσυχη συνείδηση, την ένταση της καταστολής ώστε να εφαρμοστεί καλύτερα το κοινοτικό δίκαιο, χωρίς να εξετάζει προηγουμένως μήπως ο πολλαπλασιασμός των κρουσμάτων κακής εφαρμογής εκφράζει το χάσμα που χωρίζει την Ευρώπη από τους λαούς της. Σε κανένα σημείο της έκθεσης δεν αναρωτιέται μήπως τα σφάλματα εφαρμογής που σημειώνονται δεν οφείλονται ίσως σε μια οιονεί αμυντική αντίδραση των εθνών ή των ατόμων, ενάντια σε ένα δίκαιο το οποίο αισθάνονται ξένο προς αυτούς, πολύ σχολαστικό ή θεωρούν ότι έχει ψηφιστεί με αντιδημοκρατικές διαδικασίες.
<P>
Οι λύσεις που προτείνονται σποραδικά στις εκθέσεις του Ευρωπαϊκού Κοινοβουλίου ή της Επιτροπής συνίστανται στην αύξηση της δόσης της υπερεθνικότητας, στην ενίσχυση των κυρώσεων και στη στήριξη μιας ταχύτερης και πιο άμεσης εφαρμογής του κοινοτικού δικαίου, με περαιτέρω αποδυνάμωση των εθνικών κοινοβουλίων. Στην πρόσφατη Λευκή Βίβλο της Επιτροπής για την ευρωπαϊκή διακυβέρνηση, συναντούμε μάλιστα την εξωφρενική θέση σύμφωνα με την οποία το ευρωπαϊκό δίκαιο είναι, υποτίθεται, υπερβολικά διεξοδικό, επειδή το Συμβούλιο και το Κοινοβούλιο πολλαπλασιάζουν τις διευκρινήσεις γιατί δεν έχουν αρκετή εμπιστοσύνη στην Επιτροπή. Θα έπρεπε λοιπόν να της δοθεί μεγαλύτερη ευχέρεια κινήσεων, ώστε να βελτιώσει την ποιότητα του κοινοτικού δικαίου!
<P>
Πιο συγκεκριμένα, βλέπουμε σήμερα να σκιαγραφείται μια κίνηση που επιδιώκει να επιταχύνει τη μεταφορά των οδηγιών στο εθνικό δίκαιο, με δραστικές μεθόδους όπως είναι οι διατάξεις που προσφάτως χρησιμοποίησε η γαλλική κυβέρνηση. Οι μέθοδοι αυτές, που αφαιρούν από τα εθνικά κοινοβούλια το θεμελιακό τους ρόλο, θα βαθύνουν απλώς το χάσμα ανάμεσα στο κοινοτικό δίκαιο και την πραγματικότητα των εθνών μελών. Η μόνη λύση, αντιθέτως, είναι η επαναδραστηριοποίηση των εθνών και των εθνικών κοινοβουλίων στις ευρωπαϊκές διαδικασίες λήψης αποφάσεων.

<SPEAKER ID=85 NAME="Πρόεδρος">
Οι αιτιολογήσεις ψήφου ολοκληρώθηκαν.
<P>
(Η συνεδρίαση διακόπτεται στις 13.05 και συνεχίζεται στις 15.00)

<SPEAKER ID=86 LANGUAGE="DE" NAME="Schroedter">
Κύριε Πρόεδρε, προσωπικά με ενδιαφέρει πού βρίσκεται η Επιτροπή - ο Επίτροπος είναι εδώ, σας είχαμε αποζητήσει ήδη - και εάν το Συμβούλιο σήμερα δεν πρόκειται να συμμετάσχει σε αυτή τη σημαντική συζήτηση για τις χώρες, η οποία εν τέλει αποτελεί την πλέον ουσιώδη συζήτηση σχετικά με τη διεύρυνση. Είμαι ιδιαίτερα απογοητευμένη γιατί προφανώς αυτό δεν συμβαίνει. Ίσως μπορέσετε να το αναφέρετε σε κάποιο σχετικό έγγραφο. Θεωρώ ότι είναι ασέβεια έναντι του παρόντος Κοινοβουλίου, ότι σε αυτή τη σημαντική συζήτηση για τις χώρες, η οποία αποτελεί όντως ένα βασικό συστατικό στοιχείο της διαδικασίας της διεύρυνσης, δεν παρευρίσκεται το Συμβούλιο.

<CHAPTER ID=7>
Πρόοδος κατά το 2000 για την προσχώρηση των 12 υποψηφίων προς ένταξη χωρών (συνέχεια)
<SPEAKER ID=87 NAME="Πρόεδρος">
 Κυρία Schroedter, βιαστήκατε λίγο να βγάλετε συμπεράσματα. Εγώ διάβαζα ακόμη το λόγο για τον οποίο βρισκόμαστε εδώ και συνεχίζουμε τη συζήτηση, ενώ στη συνέχεια θα ενημέρωνα την Αίθουσα σχετικά με το λόγο για τον οποίο η κ. Annemie Neyts δεν είναι ακόμη παρούσα. Είναι απασχολημένη εδώ, στο Κοινοβούλιο, στη συνεδρίαση των Προέδρων των Επιτροπών, οι οποίοι ζήτησαν την παρουσία της. Μόλις τελειώσει, θα παρουσιαστεί. Ο Επίτροπος Verheugen, αντίθετα, δεν καθυστέρησε να έλθει, έτσι ώστε αναγκαστήκατε να διακόψετε την κριτική σας στη μέση.

<SPEAKER ID=88 NAME="Πρόεδρος">
Η ημερήσια διάταξη προβλέπει τη συνέχεια της κοινής συζήτησης σχετικά με την πρόοδο για την προσχώρηση των 12 υποψήφιων προς ένταξη χωρών κατά το 2000.
<P>
Ανακοινώνω επίσης ότι έλαβα μια πρόταση ψηφίσματος, βάσει του άρθρου 42, παράγραφος 5, του Κανονισμού.

<SPEAKER ID=89 LANGUAGE="SV" NAME="Carlsson Gunilla">
. (SV) Κύριε Πρόεδρε, τις ημέρες αυτές συμπληρώνονται δέκα χρόνια από τότε που η Εσθονία επανέκτησε την ανεξαρτησία της. Μετά την πτώση του Τοίχους του Βερολίνου, ο κόσμος έχει γίνει ασφαλέστερος και η πατρίδα μας, η Ευρώπη, περισσότερο δυναμική και πολλά υποσχόμενη για το μέλλον. Οι δυνατότητες της ευρωπαϊκής συνεργασίας μεταβλήθηκαν άρδην με την πτώση του Τοίχους και μέχρι σήμερα η Ένωση μπόρεσε να ανταπεξέλθει στη νέα κατάσταση.
<P>
Η παρουσία της επιτυχημένης Δυτικής Ευρώπης και πολιτικών οραματιστών όπως οι Κολ, Ρήγκαν, Θάτσερ και φυσικά ο Γκορμπατσόφ, συνέβαλαν στην πρόοδο αυτή, κυρίως όμως η σημαντική αυτή αλλαγή στη σύγχρονη ιστορία οφείλεται στον πόθο τον απλών ανθρώπων για ελευθερία. Γενναίοι άνδρες και γυναίκες κάθε ηλικίας, οι οποίοι φοβόντουσαν τα αντίποινα των κρατικών αρχών αλλά αγαπούσαν την ελευθερία περισσότερο, ήταν αυτοί που έφεραν την αλλαγή.
<P>
Κύριε Πρόεδρε, είναι υπέροχη η κληρονομιά της ελευθερίας και της ελεύθερης μετακίνησης που απολαύουμε σήμερα. Ας μην λησμονούμε πώς η δημοκρατία επικράτησε της δικτατορίας και η καταπίεση μεταβλήθηκε σε ελευθερία. Η διαδικασία της διεύρυνσης θα πρέπει να αντιμετωπιστεί σε αυτή την προοπτική. Όπως ακριβώς η Ένωση Ανθρακα και Χάλυβα επέτυχε το στόχο της να εξασφαλίσει την ειρήνη μεταξύ των ευρωπαϊκών χωρών μελών της, θα πρέπει να φροντίσουμε τώρα ώστε η Ευρωπαϊκή Ένωση να αυξήσει τις ελευθερίες και τις δυνατότητες ακόμα περισσότερων να συμμετάσχουν στη νέα κατάσταση με την ελεύθερη κυκλοφορία, την αυξανόμενη ευημερία, την όλο και περισσότερη ποικιλομορφία και συμβάλλοντας προκειμένου να επιλύσουμε τα κοινά μας προβλήματα που αφορούν το περιβάλλον και την εγκληματικότητα.
<P>
Πιστεύω ότι τα καθήκοντα αυτά δεν είναι τόσο φοβερά όπως ήταν κατά το παρελθόν η ένωση των πρώην άσπονδων εχθρών, θεωρώ όμως ότι το βάρος τους είναι τουλάχιστον το ίδιο, και η επιτυχημένη αντιμετώπισή τους συνεπάγεται αντίστοιχα κέρδη, αν και ίσως είναι δυσκολότερη η πραγματοποίησή τους. Για τον λόγο ακριβώς αυτόν η Ομάδα μου θεωρεί ως ύψιστο καθήκον να συνεχίσουμε να αγωνιζόμαστε υπέρ της ελευθερίας και να εξασφαλίσουμε ισότιμη συμμετοχή στους αδελφούς λαούς της Ανατολικής και Κεντρικής Ευρώπης. Με τον τρόπο αυτό δείχνουμε επίσης στους πολίτες, και ιδιαίτερα στους νέους, ότι πιστεύουμε σε μία ΕΕ η οποία είναι σε θέση να μεταβάλλεται προκειμένου να βρίσκεται στο ύψος των ιδανικών που πρεσβεύει.
<P>
Η διεύρυνση δεν θα πρέπει να διαπνέεται από την λογική του "περίμενε και θα δούμε" . Η ΕΕ θα πρέπει να επιδείξει τον ίδιο δυναμισμό τον οποίον επιδεικνύουν στις προσπάθειες τους για ένταξη οι υποψήφιες χώρες. Θα ήθελα να επαινέσω το έργο της Επιτροπής στο σημείο αυτό, εξακολουθώ όμως να έχω ερωτηματικά σχετικά με τις φιλοδοξίες και τις δυνατότητες του Συμβουλίου.
<P>
Επιτρέψτε μου να πω λίγα λόγια για την Εσθονία, αυτή τη συγκλονιστική μικρή χώρα της Βαλτικής. Η Εσθονία με τις συνειδητές της προσπάθειες και την καλή πολιτική διοίκηση και συνεργασία που επέδειξε σημείωσε πρόοδο στις προετοιμασίες για ένταξη στην ΕΕ. Στην έκθεσή μου προσπαθώ να καταστήσω σαφές ότι η ΕΕ σε πολλούς τομείς έχει να διδαχθεί πολλά από τους Εσθονούς, όπως για παράδειγμα στον τομέα του εμπορίου και της λεγόμενης νέας οικονομίας.
<P>
Η εξέλιξη της Εσθονίας αποτελεί από πολλές απόψεις μία ιστορία επιτυχίας, καθώς η χώρα αυτή πραγματοποίησε ένα τεράστιο έργο κατά τη τελευταία αυτή δεκαετία. Στην έκθεσή μου αναφέρθηκα στην πολιτική ασφάλειας. Δεν μπορούμε να δούμε την διεύρυνση της ΕΕ μεμονωμένα ή να εκφράζουμε ευσεβείς πόθους διακηρύττοντας ότι η ΕΕ διαθέτει δυναμικό το οποίο στην πραγματικότητα δεν υπάρχει με κανένα τρόπο σήμερα. Αυτό το γνωρίζουν οι Εσθονοί, οι οποίοι θέλουν μάλιστα να ενταχθούν το ταχύτερο δυνατό στο ΝΑΤΟ. Αυτοί οι Εσθονοί οι οποίοι καταδιώχθηκαν, καταπιέστηκαν και απελπίστηκαν κατά την κομμουνιστική δικτατορία της Σοβιετικής Ένωσης γνωρίζουν ότι η προάσπιση της ελευθερίας είναι το μόνο σημαντικό. Εμείς στην Ομάδα του ΕΛΚ-ΕΔ συμφωνούμε με την προσέγγιση των Εσθονών και τους υποστηρίζουμε στην πορεία τους αυτή.
<P>
Η Ομάδα των Πρασίνων εξέφρασε την ανησυχία της εδώ στο Κοινοβούλιο σχετικά με τη φτώχεια σε μια χώρα η οποία σημείωσε σημαντική αύξηση της ευημερίας της από την απελευθέρωσή της μέχρι σήμερα. Θεωρώ την τροπολογία των Πρασίνων ως απόπειρα διατήρησης των υφισταμένων δομών και ενός κοινωνικού προτύπου το οποίο είχε ως αποτέλεσμα μόνιμη υψηλή ανεργία στην ΕΕ. Πιστεύω προσωπικά ότι η οικονομία της ΕΕ οφείλει να καταστεί περισσότερο δυναμική και χρειάζεται λιγότερη καθοδήγηση και για το λόγο αυτό δεν μπορώ να συμφωνήσω με την τροπολογία των Πρασίνων.
<P>
Λίγα λόγια, τέλος, για τις μειονότητες, τη ρωσόφωνη κυρίως στην περίπτωση της Εσθονίας. Το ζήτημα αυτό δεν είναι απλό. Πρόκειται για αδικίες που διαπράχθηκαν στο παρελθόν, είναι ζήτημα προκαταλήψεων και εξουσίας. Απαραίτητη προϋπόθεση για επιτυχή συνύπαρξη και ενσωμάτωση όλων των εθνικών ομάδων είναι η καλή λειτουργία του κράτους δικαίου και των δημοσίων οργάνων καθώς και μία νομοθεσία η οποία να μην δημιουργεί διακρίσεις, αν και όλα αυτά δεν αρκούν. Η πολιτική ηγεσία οφείλει να αντιμετωπίσει αυτά τα ζητήματα με σοβαρότητα, ακόμα και στο πρακτικό κυβερνητικό έργο. Το ίδιο ακριβώς ισχύει και για τις δικές μας χώρες. Προκειμένου να γεφυρώσουμε τις διαφορές απαιτείται ανεκτικότητα και αλληλοσεβασμός. Όλα αυτά παίρνουν χρόνο. Ακόμα και από αυτή την άποψη, κύριε Πρόεδρε, η Εσθονία βρίσκεται στον σωστό δρόμο.
<P>
Θα ήθελα να ευχαριστήσω τους συναδέλφους που έλαβαν μέρος στη συζήτηση. Ευχαριστώ επίσης και το προεδρείο της Ομάδας εξωτερικών υποθέσεων.

<SPEAKER ID=90 LANGUAGE="DE" NAME="Schroedter">
Κύριε Πρόεδρε, δυστυχώς δεν μπορώ ακόμα να χαιρετίσω το Συμβούλιο, μολονότι θέλω να αναφέρω ορισμένα πράγματα. Κύριε Επίτροπε, αγαπητοί συνάδελφοι, σε περίπτωση διαφωνίας σχετικά με την άμεση βοήθεια στη γεωργία ή τη μελλοντική κατανομή των διαρθρωτικών ταμείων παραβλέπεται συχνά το γεγονός ότι η προσπάθεια για να ξεπεραστεί η διαιρεμένη Ευρώπη είναι ιστορικής σημασίας, και σημασία έχει το πώς εκτιμάται η Ευρώπη στον κόσμο. Περαιτέρω μικρόψυχες συζητήσεις περί καθυστέρησης δεν βλάπτουν μόνο την όλη διαδικασία, αλλά και την Ευρώπη συνολικά. Για το λόγο αυτό απευθύνω έκκληση προς το Συμβούλιο, να πράξει ό,τι είναι δυνατόν από κοινού με το Κοινοβούλιο και την Επιτροπή, ούτως ώστε το 2004 τα πρώτα μέλη να είναι σε θέση να συμμετάσχουν στις Ευρωεκλογές. Λαμβανομένου υπόψη του σταδίου στο οποίο βρίσκονται οι διαπραγματεύσεις είναι ρεαλιστικό να ομιλούμε για 10 χώρες. Αυτό σημαίνει επίσης ότι δεν πρόκειται να προσχωρήσει μόνο μια βαλτική χώρα, αλλά και οι τρεις μαζί. Σε περίπτωση που κατά τη διεύρυνση υπάρξουν περαιτέρω καθυστερήσεις, υπάρχει κίνδυνος οι αρνητικές επιπτώσεις να προκαλέσουν προβλήματα στον πληθυσμό των χωρών μας. Σήμερα ήδη η κατάσταση της αυξανόμενης μεταφοράς των επιχειρήσεων σε όμορα ανατολικά κράτη εξαιτίας του περιβαλλοντικού και κοινωνικού ντάμπινγκ είναι πλέον ανυπόφορη.
<P>
Τα περιβαλλοντικά και κοινωνικά πρότυπα της ΕΕ μπορούν ωστόσο να εφαρμοστούν μόνο εάν ένα κράτος είναι πραγματικά πλήρες μέλος. Αναφέρω μόνο ένα παράδειγμα από τη Λετονία: θεωρώ απίστευτο το ότι επιτρέπεται σε επιχειρήσεις της ΕΕ στη Λετονία να μποϋκοτάρουν τον κοινωνικό διάλογο και η Επιτροπή να παραμένει απλός παρατηρητής. Είναι ξεκάθαρα χαρακτηριστικό γνώρισμα της διαδικασίας διεύρυνσης ότι τα υπάρχοντα δικαιώματα συμμετοχής των πολιτών δεν διαδραματίζουν απολύτως κανένα ρόλο. Μετά από αυτό εκπλησσόμαστε μάλιστα για το συνεχώς μειούμενο ενδιαφέρον του πληθυσμού στις υποψήφιες προς ένταξη χώρες, όταν δηλαδή η διεύρυνση μετατρέπεται ουσιαστικά αποκλειστικά και μόνο σε μια διαδικασία των πολιτικών κρατούντων;
<P>
Κύριε Verheugen, θίξατε τη θετική αντιμετώπιση των εθνικών μειονοτήτων σε σχέση με τη διεύρυνση. Αυτό δεν μπορώ να ισχυριστώ ότι ισχύει και για τη ρωσική μειονότητα στη Λετονία. Εν προκειμένω, δεν πραγματοποιείται ούτε κάποια κοινωνική συζήτηση σχετικά με την επιτυχία και τα προβλήματα της διεύρυνσης ή με τις διαδικασίες προσχώρησης, αλλά ούτε αυτό αποτελεί μια κοινή διαδικασία. Η επικοινωνιακή στρατηγική είναι μια ξεχωριστή διαδικασία ανάμεσα στην Ανατολή και τη Δύση και ως τέτοια έχει ήδη οριστεί εσφαλμένα η δομή της. Παρεμποδίζει την κοινή γνωριμία. Πόσοι άνθρωποι στη Δύση γνωρίζουν για τους ευρωπαϊκούς θησαυρούς στον πολιτισμό των βαλτικών χωρών, πόσοι γνωρίζουν πραγματικά αυτά που είναι σημαντικά γι' αυτούς; Στις χώρες μας είναι αυτονόητο ότι τα προγράμματα στις αγροτικές και αστικές περιοχές εφαρμόζονται από τους ενδιαφερόμενους. Στις υποψήφιες προς ένταξη χώρες υπάρχει μια διαδικασία από την κορυφή προς τα κάτω που καθοδηγείται από την Επιτροπή. Γιατί δεν αποδίδουν καμία αξία στην ισότιμη συμμετοχή, όπως ακριβώς απαιτείται από τα ήδη υφιστάμενα κράτη μέλη; Και στη Λετονία η διοίκηση αποτελεί το μεγάλο ασθενή, ενώ μια διοίκηση είναι πραγματικά ισχυρή μόνο όταν διαθέτει σε όλους τους πολίτες, ανεξάρτητα από την κοινωνική τους θέση και γλώσσα, κάποιο μηχανισμό εξυπηρέτησης. Είναι υποχρεωμένη να μπορεί να οργανώνει και να εφαρμόζει τις διαδικασίες συμμετοχής.
<P>
Η Λετονία η οποία χαρακτηρίζεται κυρίως ως μια αγροτική χώρα θίγεται σε ιδιαίτερα μεγάλο βαθμό από την ανοησία, που εξάγει τώρα η λανθασμένη γεωργική πολιτική της ΕΕ στις υποψήφιες προς ένταξη χώρες. Πρέπει να δημιουργηθεί πλέον μια κοινή διαδικασία, οι άμεσες βοήθειες να μετατρέπονται σε οικολογική και κοινωνικά βιώσιμη διαρθρωτική ανάπτυξη. Αυτό θα ωφελούσε όχι μόνο τη Λετονία, αλλά επίσης και την προστασία του καταναλωτή και επομένως όλο τον πληθυσμό στην ΕΕ και τις υποψήφιες προς ένταξη χώρες. Θα ήθελα να τονίσω ακόμα μια φορά ότι σε αυτή τη συνολική διαδικασία η πολιτική διάσταση είναι σαφώς ελλιπής. Είναι αυταπάτη να πιστεύει κανείς ότι οι κοινωνικές διαδικασίες μετασχηματισμού θα μπορέσουν να αντιμετωπιστούν μόνο από τις ελεύθερες δυνάμεις της αγοράς. Δεν μπορούμε να αγνοήσουμε το ανησυχητικό χάσμα ανάμεσα στη φτώχεια και τον πλούτο. Μπορούμε ωστόσο να το συρρικνώσουμε εάν η ιδέα της Ευρώπης για τους πολίτες ανεξάρτητα από την περιφέρεια στην οποία ζουν και την κοινωνική τους θέση θεωρηθεί ως ένα κοινό πολιτικό έργο.

<SPEAKER ID=91 NAME="Σουλαδάκης">
. Κύριε Πρόεδρε, σήμερα, συζητώντας τις δώδεκα εκθέσεις για τις δώδεκα υποψήφιες χώρες, συμβάλλουμε θετικά σε μια εξέλιξη που πιθανώς το αποτέλεσμά της ακόμη να μην έχει γίνει συνείδηση σε όλους μας. Εύχομαι και ελπίζω αυτό το Κοινοβούλιο και η Επιτροπή, που λήγει η θητεία της στην αρχή του 2005, να έχουμε την ευτυχία και την τιμή να καταστήσουμε αυτές τις δώδεκα χώρες μέλη της Ευρωπαϊκής Ένωσης στη νέα ευρωπαϊκή αρχιτεκτονική, που σαφώς πρέπει να έχει ως στόχο να μη δημιουργήσει νέα σύνορα, αλλά να δημιουργήσει μια ενότητα κρατών και λαών που θα αγωνίζονται με κοινούς στόχους την ειρήνη, την κοινωνική ευημερία και την παγκόσμια συνεργασία. Πιστεύω ότι αυτός, ως πολιτικός στόχος, είναι ο μείζων στόχος για όλους μας και πρέπει όλοι να τον υπηρετήσουμε πιστά.
<P>
Είμαι ο τρίτος εισηγητής για τις Βαλτικές χώρες. Τα προβλήματα των τριών χωρών κατά το μάλλον ή ήττον έχουν κοινά χαρακτηριστικά, κοινά βέβαια όπως και για τις περισσότερες υπό ένταξη χώρες, μια και προέρχονται από το ίδιο κοινωνικοοικονομικό πολιτικό καθεστώς και μετασχηματίζονται τώρα. Η ιδιαιτερότητα αυτών των χωρών βρίσκεται το γεγονός ότι μέχρι πρόσφατα οι όποιες διευρύνσεις της Ευρωπαϊκής Ένωσης έγιναν με χώρες που είχαν όμοια κοινωνικά και οικονομικά συστήματα. Τώρα πηγαίνουμε σε χώρες που μετασχηματίστηκαν από τα προηγούμενα καθεστώτα συγκεντρωτικής οικονομίας και κρατικού ελέγχου σε οικονομίες της αγοράς και δημοκρατικές διαδικασίες. Υπό την έννοια αυτή, αυτό το βήμα, που ενοποιεί και ιδεολογικά και πολιτικά την Ευρώπη χωρίς να διαμορφώνει σύνορα που να χωρίζουν μεταξύ μας κάτι που δεν πρέπει να χωρίσουμε, είναι πάρα πολύ θετικό.
<P>
Η Λιθουανία, για την οποία είμαι εισηγητής, έχει τα ίδια γενικά προβλήματα και δύο ειδικά. Το ένα ειδικό της πρόβλημα αφορά τον πυρηνικό σταθμό της Ιγκναλίνα και το δεύτερο το Καλίνινγκραντ. Στην Ιγκναλίνα πιστεύω ότι θα καταβληθούν όσες προσπάθειες είναι αναγκαίες και για την ενεργειακή επάρκεια της Λιθουανίας, αλλά και για τις δευτερεύουσες και πρωτεύουσες επιπτώσεις και στην κοινωνία της και στην οικονομία της και νομίζω ότι τα πράγματα θα εξελιχθούν σωστά. Όσον αφορά το Καλίνινγκραντ, πραγματικά υπάρχει η ιδιαιτερότητα εκείνου του ρωσικού θύλακα, διότι εκεί ακριβώς θα κριθούν οι πολιτικές που θα δώσουν τη δυνατότητα σε μας για μια νέα Ευρώπη, που ενώ δεν θα είναι ενοποιημένη στο ίδιο οικονομικό και πολιτικό πλαίσιο, θα συνεργάζεται, θα συνυπάρχει, δεν θα συγκρούεται και θα έχει κοινό μέλλον.
<P>
Υπό την έννοια αυτή, ο Επίτροπος Verheugen, που έχει επιδείξει υψηλές πολιτικές ικανότητες χειρισμών, πιστεύω ότι θα βοηθήσει στην εξέλιξη του πράγματος. Το έχει αποδείξει εξάλλου και σε άλλες δύσκολες περιπτώσεις, διότι - μη γελιόμαστε - τα πραγματικά πολιτικά προβλήματα δεν είναι πάρα πολλά. Θα αναφερθώ λίγο στην Κύπρο, μια και αναφέρθηκε προηγουμένως, παρ' ότι δεν είναι στο αντικείμενο της δικής μου εισήγησης, για να αναφέρω ότι όντως στον σωστό πολιτικό χειρισμό του Επιτρόπου Verheugen οφείλεται το ότι ναι μεν επισημαίνει ότι υπάρχει θέμα σε σχέση με την κατοχή της βόρειας Κύπρου από την Τουρκία, συγχρόνως όμως λέει ότι το Ελσίνκι προβλέπει ότι η ένταξη της Κύπρου θα προχωρήσει ανεξάρτητα από την επίλυση ή όχι του ζητήματος της βόρειας Κύπρου. Αυτό σημαίνει πολύ απλά μήνυμα προς κάθε κατεύθυνση όσον αφορά τη βούληση της πολιτικής Ευρώπης να προχωρήσει με βάση αρχές, αντιλήψεις και χωρίς να επιτρέπει σε κανένα να υπαγορεύσει τον τρόπο που θα χειριστεί ζητήματα που έχουν σχέση με ανθρώπινα δικαιώματα, με δημοκρατία, με διεθνή νομιμότητα, με διεθνές δίκαιο. Από την άποψη αυτή, ελπίζω και είμαι σίγουρος ότι ο Επίτροπος Verheugen θα δώσει τον καλύτερό του εαυτό.
<P>
Όσον αφορά τώρα την επόμενη ημέρα. Το κρίσιμο ερώτημα είναι: εμείς ως Ευρωπαίοι τί προσδοκούμε, μια Ευρώπη ενωμένη που ολοκληρώνεται στην εξέλιξη ή τον μικρόκοσμο των οικονομικών της επικαιρότητας και της προσωρινότητας; Αν πραγματικά η Ευρώπη και οι λαοί της θέλουν να αποκτήσουν - και πιστεύω ότι πρέπει να αποκτήσουν - κάποιο ιδεώδες, κάποιο όραμα, αυτό το όραμα πρέπει να είναι κοινωνικό και πολιτικό και όχι μικροπρόθεσμο και βραχυπρόθεσμο οικονομικό. Υπό την έννοια αυτή, πιστεύω ότι σ' αυτό το όραμα της ολοκληρωμένης Ευρώπης της ειρήνης, της συνεργασίας, της συνοχής, της ανάπτυξης, πρέπει να στραφούμε και γι' αυτήν την Ευρώπη πρέπει να δώσουμε οράματα στους λαούς μας, αφήνοντας τις μικροαντιπαραθέσεις για ζητήματα που έχουν μια προσωρινότητα και δεν έχουν μέλλον.

<SPEAKER ID=92 LANGUAGE="IT" NAME="Gawronski">
. (IT) Κύριε Πρόεδρε, δεν είναι ασφαλώς εύκολη περίοδος για τις περισσότερες χώρες που ετοιμάζονται να προσχωρήσουν στην Ευρωπαϊκή Ένωση και για την Πολωνία ειδικότερα. Ακριβώς τώρα, την πιο αποφασιστική στιγμή, στο τελικό άλμα, όταν είναι μεγαλύτερη η ανάγκη ενθουσιασμού και σύμπνοιας, οι Πολωνοί, όπως πολλοί άλλοι, αρχίζουν να προβληματίζονται, να σκέπτονται και να αναρωτιούνται μήπως οι απαιτούμενες θυσίες, μήπως το λεγόμενο κόστος της προσχώρησης, είναι μεγαλύτερες από τα πλεονεκτήματα, από τα πιθανά και μελλοντικά κέρδη.
<P>
Απλώνεται ένας επικίνδυνος σκεπτικισμός που απειλεί να υποσκάψει τη συναίνεση για την προσχώρηση στην Ευρωπαϊκή Ένωση. Αναφέρθηκε σήμερα σ' αυτό ο Επίτροπος Verheugen και γι' αυτό ζητήσαμε με τροπολογία μας, που ελπίζω να υπερψηφιστεί αύριο, να εντείνει η Επιτροπή τις προσπάθειές της για την εκστρατεία ενημέρωσης και προώθησης της Ευρωπαϊκής Ένωσης, για να πειστούν οι Πολωνοί ότι η παρουσία τους στην Ευρώπη είναι απαραίτητη και για εμάς και γι' αυτούς.
<P>
Στον σκεπτικισμό των Πολωνών έχουν ασφαλώς συμβάλει μια κεντροδεξιά κυβέρνηση που ετοιμάζεται να ολοκληρώσει τη θητεία της, μετά από μια μακρά περίοδο ξεκάθαρης και αποφασιστικής δράσης, εν μέσω ορισμένων δυσκολιών και ασταθειών, και μια οικονομία που ήταν το καύχημα του μετακομμουνιστικού κόσμου, με υψηλούς και σταθερούς ρυθμούς ανάπτυξης της τάξης του 7% ετησίως και η οποία τώρα, μετά το μεγάλο δυναμισμό των τελευταίων ετών, άρχισε να δείχνει σημάδια επιβράδυνσης. Σ' αυτά πρέπει να προστεθούν οι φυσικές καταστροφές που έπληξαν την Πολωνία αυτό το καλοκαίρι, πλημμύρες και ανεμοστρόβιλοι που προκάλεσαν μεγάλες υλικές ζημιές και ανθρώπινες απώλειες.
<P>
Η αριστερά, οι μετακομμουνιστές, η σημερινή αντιπολίτευση - που στις εκλογές της 23ης Σεπτεμβρίου, σε λίγες δηλαδή ημέρες, θα ξαναγίνει πλειοψηφία - δεν βοηθά βέβαια στον καθησυχασμό του κλίματος και προσπαθεί να ρίξει λάδι στη φωτιά και να δώσει μια όχι και τόσο καθησυχαστική εικόνα της Πολωνίας, για να εμφανιστεί στη συνέχεια ως σωτήρας της πατρίδας. Είναι βέβαιο πως η ίδια αυτή Αριστερά, όταν έλθει στην εξουσία, δεν θα αλλάξει σε τίποτε το αποφασιστικό και ορθό πρόγραμμα της πολωνικής κυβέρνησης να κάνει τα πάντα για τη συντομότερη δυνατή είσοδο στην Ευρώπη. Δεν υπάρχουν αμφιβολίες για τις προσπάθειες της Αριστεράς προς αυτήν την κατεύθυνση, γιατί όλα τα πολωνικά κόμματα, της Δεξιάς και της Αριστεράς, υπέγραψαν πριν από λίγες ημέρες μια ρητή συμφωνία συνεργασίας με αυτόν τον στόχο.
<P>
Δεν πρέπει να κρύβουμε από τον εαυτό μας το γεγονός ότι υπάρχουν ακόμη προβλήματα προς επίλυση, τα οποία απαριθμούμε στο ψήφισμά μας. Θα ήθελα να αναφέρω ορισμένα παραδείγματα: η προστασία του περιβάλλοντος, που λησμονήθηκε και εγκαταλείφθηκε εντελώς κατά τη διάρκεια της μακράς κομμουνιστικής δικτατορίας και βρίσκεται σήμερα σε τραγική κατάσταση. Για να βελτιωθεί η ποιότητα του αέρα και του νερού, έως ότου φτάσει τα πρότυπα της Ευρωπαϊκής Ένωσης, απαιτούνται κολοσσιαίες προσπάθειες και επενδύσεις, αδιανόητες χωρίς εξωτερική βοήθεια και χωρίς τις μεταβατικές εκείνες περιόδους στις οποίες αναφέρθηκε σήμερα ο κ. Brok. Σχετικά με το περιβάλλον, θέλω να πω σε ορισμένους συναδέλφους, που δικαίως επιδεικνύουν ευαισθησία στο θέμα αυτό και παρουσίασαν ορισμένες τροπολογίες, ότι τις συμμερίζομαι σε μεγάλο βαθμό, αλλά δεν τις αποδέχτηκα γιατί υπεισέρχονται υπερβολικά σε εξειδικεύσεις και σε λεπτομέρειες.
<P>
Ένα άλλο γνωστό πρόβλημα είναι η γεωργία, που υποφέρει από τις συνέπειες της ηρωικής αντίστασης των πολωνών αγροτών στην κολεκτιβοποίηση κάτω από τη σοβιετική κυριαρχία και είναι σήμερα άκρως κατακερματισμένη. Για την Πολωνία, που έχει το 26% του πληθυσμού της στην ύπαιθρο, η αναδιάρθρωση της γεωργίας αγγίζει και εμπλέκει πολλούς άλλους τομείς, αρχής γενομένης από την ανάγκη εύρεσης νέων θέσεων εργασίας.
<P>
Ένα άλλο πρόβλημα, έπειτα, είναι το πρόβλημα των ανατολικών συνόρων, τα οποία θα γίνουν τα σύνορα της Ευρωπαϊκής Ένωσης προς την Ουκρανία και τη Λευκορωσία: σύνορα που πρέπει να είναι ανοιχτά μεν, αλλά αδιαπέραστα για το έγκλημα και τη μαφία. Ο Επίτροπος Verheugen αναφέρθηκε και σ' αυτό σήμερα.
<P>
Για να ολοκληρώσω, είμαστε πεπεισμένοι ότι η Πολωνία θα μπει το συντομότερο, το 2004, στην Ευρώπη και με ευχαρίστηση διαπιστώνουμε ότι η βελγική Προεδρία - το ακούσαμε σήμερα το πρωί - επιθυμεί να δώσει νέα ώθηση και νέο δυναμισμό στις διαπραγματεύσεις. Η Πολωνία - είπε - θα μπει, αλλά είναι ορθότερο να πούμε "θα επιστρέψει" στην Ευρώπη, γιατί αποτελεί εδώ και αιώνες δικαιωματικά τμήμα της και μόνο μια ειδεχθής δικτατορία κατόρθωσε να την αποκόψει για πολλές δεκαετίες από την πραγματική της ιστορική και γεωγραφική θέση.
<P>
(Χειροκροτήματα)

<SPEAKER ID=93 LANGUAGE="DE" NAME="Schrφder, Jόrgen">
Κύριε Πρόεδρε, δεν θα ήθελα να αναφερθώ καθόλου στην έκθεσή μου για την Τσεχική Δημοκρατία, όσον αφορά το περιεχόμενο της έκθεσης. Εάν κάποιος τη διαβάσει, θα παρατηρήσει ότι η κριτική που ασκήθηκε σήμερα το πρωί στο τέλος της συζήτησης από το δεξί φάσμα του Κοινοβουλίου ήταν αδικαιολόγητη. Στο σημείο αυτό είναι ανάγκη ωστόσο να ειπωθούν ορισμένα πράγματα.
<P>
Επιτρέψτε μου να λάβω θέση αναφορικά με τις νεότερες εξελίξεις. Την προηγούμενη εβδομάδα ανακοινώθηκε εκ μέρους της Τσεχικής Δημοκρατίας ότι η κυβέρνηση έχει ένα εξαιρετικά φιλόδοξο πρόγραμμα, δηλαδή θέλει μέχρι τον Ιούνιο του 2002 να πληροί τα κριτήρια προσχώρησης και επομένως να θεωρηθούν ως περατωθείσες οι διαπραγματεύσεις προσχώρησης. Μέχρι τώρα έχουν ήδη ολοκληρωθεί 19 από τα 31 κεφάλαια, και μέχρι το τέλος του τρέχοντος έτους θα πρέπει να ολοκληρωθούν ακόμα έξι σημαντικά κεφάλαια. Ο Επίτροπος Verheugen επεσήμανε δικαίως ότι η εκπλήρωση των κεφαλαίων δεν αποτελεί ασφαλώς από μόνη της πανάκεια και επίσης καμιά ένδειξη του πόσο έχει προοδεύσει κάποια χώρα. Η Τσεχική Δημοκρατία βρίσκεται ωστόσο σε πολύ καλό δρόμο, και θα έπρεπε κανείς να πιστέψει εκείνους, οι οποίοι αποπροσανατολίζουν στη χώρα τον πληθυσμό. Μόλις την προηγούμενη εβδομάδα ένας επικεφαλής τσέχος πολιτικός ισχυρίστηκε ότι η Ευρωπαϊκή Ένωση αποτελεί μια άκαμπτη, δυσκίνητη και πολυδάπανη υπόθεση.
<P>
Επιτρέψτε μου, κύριε Πρόεδρε, να αναλύσω αυτές τις τρεις εσφαλμένα χρησιμοποιημένες έννοιες. Η Ευρωπαϊκή Ένωση δεν είναι άκαμπτη. Εάν σε αυτή την Ευρωπαϊκή Κοινότητα, η οποία σήμερα είναι Ευρωπαϊκή Ένωση, υπάρχει μια σταθερά, τότε αυτή είναι η επιθυμία για αλλαγή και η δυνατότητα πραγματοποίησής της. Από τη δεκαετία του α50 η Ευρωπαϊκή Κοινότητα μεταβάλλεται διαρκώς, και σήμερα βρισκόμαστε μάλιστα ενώπιον της δυνατότητας και της αναγκαιότητας για διεύρυνση της Ένωσης αυτής. Επομένως, όποιος αναφέρεται στο θέμα αυτό, ότι δηλαδή αυτό το δημιούργημα είναι άκαμπτο, τότε απλά δεν γνωρίζει για ποιο πράγμα ομιλεί.
<P>
Κατά δεύτερον: το θέμα της δυσκινησίας. Στο σημείο αυτό δεν επιτρέπεται να συγχέουμε μεταξύ τους δύο πράγματα. Ναι μεν η Ευρωπαϊκή Ένωση είναι ένα τεράστιο δημιούργημα, παρ' όλα αυτά όμως είναι ικανό να ελιχθεί. Πρέπει μάλλον να συγκριθεί με ένα μεγάλο πλοίο που ταξιδεύει στον ωκεανό. Έχει την ικανότητα να ελιχθεί, παρά το γεγονός ότι είναι μεγάλο, όπως ακριβώς η Ευρωπαϊκή Ένωση. Η διαδικασία λήψης αποφάσεων είναι ασφαλώς μακρά στην Ευρωπαϊκή Ένωση, ενίοτε μάλιστα παρατείνεται υπερβολικά, ωστόσο τι θα μπορούσε κανείς να αναμένει σε μια Κοινότητα των 15 κυρίαρχων κρατών, όπου κάθε κράτος - εν τέλει μηδέ των μικρών εξαιρουμένων - ερωτάται για το ποια είναι η στάση του. Κατά συνέπεια, κάθε κράτος μέλος λαμβάνει το λόγο, κάτι που θα έπρεπε να λαμβάνεται διαρκώς υπόψη στους κύκλους της Τσεχικής Δημοκρατίας. Επομένως η Ένωση δεν μπορεί να χαρακτηριστεί δυσκίνητη. Ούτε βέβαια άκαμπτη.
<P>
Το τρίτο επιχείρημα, ότι δηλαδή είναι πολυδάπανη, είναι ελάχιστα σωστό, καθώς οι μεταρρυθμίσεις και η διαδικασία μετασχηματισμού, έπρεπε ούτως ή άλλως να πραγματοποιηθούν στις χώρες, οι οποίες απελευθερώθηκαν από το κομμουνιστικό καθεστώς, ανεξάρτητα από την προοπτική προσχώρησής τους στην Ευρωπαϊκή Ένωση. Σε αυτό προστίθεται και το εξής: Υπάρχουν δύο δυνατότητες στην Ευρωπαϊκή Ένωση, είτε είσπραξης είτε καταβολής χρημάτων. Εκείνοι οι οποίοι εισπράττουν χρήματα - και σε αυτούς συγκαταλέγονται ήδη από τώρα η Τσεχική Δημοκρατία - δεν επιτρέπεται ουσιαστικά να παραπονούνται. Εκείνοι οι οποίοι καταβάλλουν χρήματα, έχουν αποδείξει στην πορεία των τελευταίων δεκαετιών ότι ανταποκρίνονται πολύ καλά στις υποχρεώσεις τους, όταν πρέπει να καταβάλουν χρήματα στην Ευρωπαϊκή Κοινότητα ή την Ένωση, επειδή τα χρήματα αυτά κατά κάποιο τρόπο επιστρέφουν πάλι πίσω.
<P>
Τα τρία αυτά επιχειρήματα είναι απλούστατα λαϊκίστικα, για να το εκφράσω όσο γίνεται πιο ήπια. Θα ήθελα κλείνοντας να επισημάνω ότι σε σχέση με το ζήτημα του πολυδάπανου υπάρχουν πράγματα, τα οποία δεν αποτιμώνται και δεν εξηγούνται σε μάρκα ή πφένιχ ούτε και σε ευρώ. Ένα πράγμα λησμονούν αυτοί οι κύκλοι στην Τσεχική Δημοκρατία, οι οποίοι εκφράζονται αρνητικά για την ΕΕ, ότι δηλαδή η βασική μέριμνα των ιδρυτών ήταν ειρήνη σε καθεστώς ελευθερίας. Αυτό είναι κάτι το οποίο απέτρεψε μέχρι τώρα πολέμους όπως επίσης και διωγμούς. Παρά την ύπαρξη ορισμένων προβλημάτων, τα οποία αναφέρονται στην έκθεσή μου, π.χ. σχετικά με το Temelin, η Τσεχική Δημοκρατία βρίσκεται σε καλό δρόμο. Ουδείς δεν θα πρέπει να ανησυχεί, το Temelin δεν μπορεί να αποτελέσει εμπόδιο στην πορεία της προς την Ευρωπαϊκή Ένωση.
<P>
Επιτρέψτε μου κλείνοντας να παρατηρήσω ακόμα κάτι, το οποίο είχα χρησιμοποιήσει και το προηγούμενο έτος στην έκθεσή μου. Κατάγομαι από τη Σαξωνία, ένα γειτονικό κρατίδιο της Τσεχικής Δημοκρατίας. Παλαιότερα, κατά τη διάρκεια των σοσιαλιστικών εποχών συνέτρωγα με Τσέχους στο ίδιο πλοίο. Θα ήθελα και στο μέλλον να πράξω και πάλι το ίδιο, αλλά σε κάποιο άλλο πλοίο, σε ένα πλοίο, το οποίο οι Τσέχοι θα έχουν το δικαίωμα να συγκυβερνήσουν. Εντούτοις, δεν επιτρέπεται να σκεφτεί κανείς στην Τσεχική Δημοκρατία ότι οι Τσέχοι είναι οι μόνοι που αποφασίζουν προς ποια κατεύθυνση θα κινηθεί το πλοίο, καθώς δεν είναι η Ευρωπαϊκή Ένωση που θέλει την προσχώρηση της Τσεχικής Δημοκρατίας, αλλά οι Τσέχοι θέλουν την προσχώρηση στην ΕΕ. Ωστόσο, οι Τσέχοι είναι βέβαιο ότι θα προσχωρήσουν, ούτως ώστε να συνδιαμορφώσουν την πορεία της Ευρωπαϊκής Ένωσης στο μέλλον.
<P>
(Χειροκροτήματα)

<SPEAKER ID=94 NAME="Wiersma">
 - (NL) Κύριε Πρόεδρε, η σημερινή κυβέρνηση της Σλοβακίας έχει επιτύχει από το 1998 σημαντική πρόοδο στην ενταξιακή διαδικασία. Ενώ παλαιότερα στις Βρυξέλλες επικρατούσε μεγάλος σκεπτικισμός, τώρα η χώρα πλησιάζει την πρώτη σειρά των υποψήφιων χωρών. Δεν απέχει πλέον από τον αποκαλούμενο όμιλο του Λουξεμβούργου, εάν κανείς εξετάσει το σύνολο των ολοκληρωθέντων κεφαλαίων των διαπραγματεύσεων. Αυτό αξίζει συγχαρητηρίων. Για την κυβέρνηση, αλλά και για τον λαό της Σλοβακίας, ο οποίος έχει επιδείξει υπομονή για τις μεταρρυθμίσεις που επήλθαν και, οι οποίες, φυσικά, έχουν και τις σκοτεινές τους πλευρές.
<P>
Ας πάρουμε, για παράδειγμα, το απαράδεκτα υψηλό ποσοστό ανεργίας. Ο ταχύς ρυθμός των διαπραγματεύσεων δεν εξηγείται μόνο από την ενεργητική κυβέρνηση. Η Σλοβακία είναι ένα από τα μικρότερα υποψήφια κράτη μέλη, γι' αυτό και μπορεί να λειτουργήσει πιο ευέλικτα. Η χώρα κάνει έξυπνη κρίση αυτού του χαρακτηριστικού. Η υποστήριξη για την υποψηφιότητα στην ΕΕ είναι σταθερά υψηλή και μπορεί να γίνει αναφορά σε μία πολιτική συναίνεσης σχετικά με αυτό το θέμα στη Σλοβακία. Μπορεί να αναρωτηθεί κανείς κατά πόσο μία κυβέρνηση μιας άλλης κοινωνίας θα μπορούσε να επιτύχει αυτήν την πρόοδο.
<P>
Ωστόσο, παραμένουν ορισμένα σημεία κριτικής. Υπό το πρίσμα της στρατηγικής του Συμβουλίου και της Επιτροπής να ολοκληρώσουν το επόμενο έτος μία σειρά διαπραγματεύσεων, αυτά τα σημεία κριτικής αξίζουν μεγαλύτερης προσοχής. Εάν η Σλοβακία επιθυμεί να συνεχίσει να ακολουθεί από κοντά τους πρωτοπόρους, τότε πρέπει να καταβληθούν ιδιαίτερες προσπάθειες. Γι' αυτό, με όλο το σεβασμό που τρέφω, ο ρόλος του Ευρωπαϊκού Κοινοβουλίου δεν είναι να είναι ευχάριστο, αλλά να δίδει τις ορθές ωθήσεις. Για αυτό, στην έκθεσή μου επαναλαμβάνω πολλά από τα σημεία κριτικής των συναδέλφων μου στις διάφορες επιτροπές. Αυτοί μπορούν να μιλήσουν από μόνοι τους, ενώ εγώ δεν μπορώ να τους αναφέρω όλους εδώ.
<P>
Η μεταφορά της νομοθεσίας της ΕΕ στη Σλοβακία ακολουθεί ταχύ ρυθμό, αν και τίθεται το ίδιο ερώτημα, όπως και σε άλλα υποψήφια κράτη μέλη, κατά πόσο αυτοί οι νέοι νόμοι μπορούν να εφαρμοστούν και κατά πόσο είναι διαθέσιμο για αυτό το απαιτούμενο εξειδικευμένο προσωπικό. Αυτό αφορά ιδιαίτερα τον τομέα του χρηματοοικονομικού ελέγχου, για τον οποίο τώρα στη Σλοβακία τίθεται το θέμα της νομοθετικής ρύθμισής του, αλλά μπορεί κανείς να συνεχίσει να διερωτάται κατά πόσο η χώρα είναι σε θέση να απορροφήσει, με τον κατάλληλο τρόπο και ταχέως, τις επιδοτήσεις της ΕΕ, όταν θα αποτελεί μέλος της Ευρωπαϊκής Ένωσης. Ευτυχώς, η κυβέρνηση της Σλοβακίας προσέλαβε έκτακτους υπαλλήλους για το θέμα αυτό και αυτό αποτελεί ένα σημαντικό βήμα. Ο Επίτροπος κ. Verheugen, σήμερα το πρωί, έθεσε σωστά αυτό το θέμα ως προτεραιότητα και θα ήθελα να αναφέρω ότι τον υποστηρίζω στο θέμα αυτό θερμά. Επίσης, θα ήθελα να προσθέσω σχετικά και τη μεγάλη σημασία που έχει η λέξη διαφάνεια. Την άνοιξη εκπλαγήκαμε από την είδηση για τις παρατυπίες ενός ανώτατου υπαλλήλου, ο οποίος ήταν υπεύθυνος για τη διανομή των κονδυλίων της ΕΕ. Φυσικά, η κυβέρνηση επενέβη και αυτό είναι αξιέπαινο. Η έρευνα συνεχίζεται ακόμη και θεωρούμε ότι η υπόθεση πρέπει να διερευνηθεί σε βάθος, προκειμένου να διαπιστωθεί κατά πόσο πρόκειται για ένα μεμονωμένο επεισόδιο ή για το παράδειγμα ενός πιο συστηματικού φαινομένου. Στο πλαίσιο αυτό, είναι ευχάριστο ότι θα διαθέτουμε μία πρώτη αξιολόγηση του προγράμματος εναντίον της διαφθοράς, το οποίο ανέλαβε πριν από λίγο καιρό η κυβέρνηση της Σλοβακίας.
<P>
Και στο παρελθόν εξέφρασα επανειλημμένα την ανησυχία μου για τις μεγάλες διαφορές όσον αφορά το εισόδημα μεταξύ διαφόρων περιφερειών της Σλοβακίας. Στο θέμα αυτό, φυσικά, η χώρα αυτή δεν είναι η μοναδική όπου συμβαίνει κάτι τέτοιο και, μέσω της υποψηφιότητας για ένταξη στην Ευρωπαϊκή Ένωση, υπάρχουν νέες δυνατότητες για να αντιμετωπιστεί αυτό το φαινόμενο. Ωστόσο, εξακολουθώ να έχω την εντύπωση ότι πολλά σχέδια εφαρμόζονται με αργούς ρυθμούς. Αυτό είναι λυπηρό, επειδή αυτά αφορούν το βασικό πρόβλημα των σχέσεων μεταξύ φτωχών και πλουσίων στη Σλοβακία.
<P>
Ανησυχητική είναι η κατάσταση και όσον αφορά την εγκαθίδρυση εκλεγμένων περιφερειακών διοικήσεων. Αυτή η αποκέντρωση είναι σημαντική για την ΕΕ, επειδή, κατα αυτόν τον τρόπο, η διοίκηση γίνεται αποτελεσματικότερη και ο δημοκρατικός έλεγχος ενισχύεται. Το Κοινοβούλιο έλαβε σχετικά μία σειρά αποφάσεων, αλλά αυτές δεν θεωρήθηκαν ικανοποιητικές από τους σλοβάκους κυβερνητικούς εταίρους. Εξαιτίας τους, προέκυψε ένταση στον κυβερνητικό συνασπισμό. Επί του παρόντος, υπάρχει ο κίνδυνος, ένα χρόνο πριν από την πιθανή ολοκλήρωση των διαπραγματεύσεων, να προκύψει κυβερνητική κρίση, οι συνέπειες της οποίας είναι εντελώς απρόβλεπτες. Δεν αποφασίζουμε εμείς για τη νέα περιφερειακή διαίρεση της Σλοβακίας. Αυτό που επιθυμούμε, αρχικά, είναι να προληφθεί μία κρίση. Ο σημερινός κυβερνητικός συνασπισμός έχει να διευθετήσει μία εκκρεμότητα και η συμμετοχή της ουγγρικής μειονότητας σε αυτή παρουσιάζει σημαντικό ενδιαφέρον. Αυτή η επιθυμία επισημαίνεται, κυρίως, από τους ίδιους. Κατά την περαιτέρω διευθέτηση αυτού του θέματος, πρέπει να μπορέσει να βρεθεί μια τελική λύση που θα είναι αποδεκτή από όλους. Αυτό σημαίνει ότι ο καθένας πρέπει να καταβάλει προσπάθειες, επειδή ο καθένας είναι υπεύθυνος για την ενότητα στο εσωτερικό της κυβέρνησης. Μία ανοικτή ψηφοφορία στο Κοινοβούλιο δεν αποτελεί πάντοτε την καλύτερη λύση.
<P>
Εξακολουθούμε να δεχόμαστε διαμαρτυρίες σχετικά με την αντιμετώπιση των μειονοτήτων και τα παράπονα αυτά δεν προέρχονται μόνο από τη Βουδαπέστη. Έναντι των Ρομ, έχει επιτευχθεί πρόοδος. Εντούτοις, είναι δυνατόν να διερωτηθεί κανείς σχετικά με το ρυθμό και την ετοιμότητα των τοπικών αρχών να επιδοθούν σε βελτιώσεις. Εξακολουθούν να προκύπτουν δυσάρεστα επεισόδια. Συνεχίζω να επαναλαμβάνω ότι εμείς, κατά το επόμενο έτος, κατά την τελική αξιολόγηση, ελπίζω, θα επιθυμούσαμε να δούμε τα πρώτα πραγματικά συγκεκριμένα αποτελέσματα σχετικά με την πολιτική για τους Ρομ.
<P>
Πρόκειται για ένα συναρπαστικό έτος για τη Σλοβακία, ένα έτος σκληρής δουλειάς για τη διατήρηση του υψηλού ρυθμού των διαπραγματεύσεων και ελπίζουμε ότι το επόμενο έτος θα μπορέσουμε να εκφράσουμε την κρίση μας για το τελικό αποτέλεσμα.

<SPEAKER ID=95 NAME="Queirσ">
(ΡΤ) Κύριε Πρόεδρε, εάν η συζήτηση για τη διεύρυνση που πραγματοποιήσαμε εδώ πέρυσι είχε το ιδιαίτερο χαρακτηριστικό ότι διεξήχθη ακριβώς την ημέρα της 10ης επετείου της πτώσης του τείχους του Βερολίνου, η σημερινή συζήτηση, αν και χωρίς τον ίδιο συμβολισμό, πραγματοποιείται μετά από δύο επίσης σημαντικά γεγονότα. Πρώτο, η Σύνοδο Κορυφής της Νίκαιας, στην οποία οι ευρωπαίοι ηγέτες κρατών και κυβερνήσεων προχώρησαν στη μεταρρύθμιση των κοινοτικών θεσμικών οργάνων με σκοπό να τα προσαρμόσουν σε μία διευρυμένη Ευρώπη με δώδεκα νέες χώρες. Μία αποτυχία στον τομέα και όλοι συμφωνούμε ότι το σχέδιο της διεύρυνσης θα διακυβευόταν για πολλά χρόνια. Δεύτερο, η Σύνοδος Κορυφής του Γκέτεμποργκ, με την οποία κορυφώθηκε η σουηδική Προεδρία. Πράγματι, στα συμπεράσματα τους οι ευρωπαίοι ηγέτες δήλωσαν αδιαμφισβήτητα ότι η διαδικασία της διεύρυνσης ήταν μη αναστρέψιμη, και για πρώτη φορά έθεσαν ένα χρονικό ορίζοντα μέχρι το τέλος του 2002 για την ολοκλήρωση των διαπραγματεύσεων με τις υποψήφιες χώρες που θα είναι ικανές, ώστε σύμφωνα με το δηλωμένο στόχο να συμμετάσχουν ως μέλη στις εκλογές του 2004 για το Ευρωπαϊκό Κοινοβούλιο.
<P>
Στην πολιτική αυτή δέσμευση πρέπει να προστεθεί και η έμφαση που δόθηκε στην αρχή της διαφοροποίησης, σύμφωνα με την οποία οι υποψήφιες χώρες θα συνεχίσουν να αξιολογούνται μόνο με βάση τα ίδια τα προσόντα τους. Στο πλαίσιο αυτό πρέπει να εξεταστεί η έκθεση για την προσχώρηση της Ουγγαρίας στην Ευρωπαϊκή Ένωση και η εξέλιξη της διαδικασίας υποψηφιότητας της χώρας αυτής κατά τη διάρκεια του περασμένου έτους. Η ένταξη της Ουγγαρίας στην Ευρωπαϊκή Ένωση αποτελεί πραγματικά εθνικό στόχο για τη χώρα αυτή. Απόδειξη αποτελεί η συμφωνία που επιτεύχθηκε από όλα τα ουγγρικά πολιτικά κόμματα με κοινοβουλευτική εκπροσώπηση υπέρ της ένταξης καθώς και η συναίνεση που επιτεύχθηκε όσον αφορά την προκαταρκτική διεξαγωγή ενός δημοψηφίσματος σχετικά με αυτό το αποφασιστικό βήμα για το συλλογικό μέλλον της.
<P>
Η Ουγγαρία, διοχετεύοντας όλες τις ενέργειές της για την εκπλήρωση αυτού του εθνικού στόχου, κατάφερε να ολοκληρώσει της διαπραγματεύσεις με την Επιτροπή σε ένα σημαντικό αριθμό κεφαλαίων (22 σε σύνολο 30), γεγονός που δημιουργεί την προσδοκία ότι είναι δυνατή η ολοκλήρωση των διαπραγματεύσεων με στόχο την προσχώρηση της Ουγγαρίας στους κόλπους της Ευρωπαϊκής Ένωσης μέσα στο χρονικό ορίζοντα του 2002, ο οποίος τέθηκε στο Γκέτεμποργκ.
<P>
Το γεγονός αυτό, σε συνάρτηση με την ύπαρξη ενός καλά καθορισμένου χάρτη πορείας των διαπραγματεύσεων, είναι μέγιστης πολιτικής σημασίας στο βαθμό που όχι μόνο επέτρεψε στους ούγγρους ιθύνοντες, όπως και τους υπόλοιπους κοινοτικούς διαπραγματευτές, να σχεδιάσουν και να εκτελέσουν το έργο τους σύμφωνα με το χρονοδιάγραμμα που καθορίστηκε εκ των προτέρων, αλλά και συνέβαλε στην αποφυγή εμφάνισης φαινομένων φόβου και απογοήτευσης στην ουγγρική κοινωνία, τα οποία απορρέουν από την αδυναμία καθορισμού δεσμεύσεων όσον αφορά τις προθεσμίες ολοκλήρωσης των διαπραγματεύσεων προσχώρησης.
<P>
Κύριε Πρόεδρε, όσον αφορά την εξέλιξη της διαδικασίας υποψηφιότητας, οι βασικές πτυχές που επιθυμώ να τονίσω αφορούν φυσικά τη συνέχεια, αν και μπορεί να υποδειχθούν ορισμένες νέες καταστάσεις. Όσον αφορά τις πρώτες πτυχές, χρειάζεται ασφαλώς μία αναφορά στην οικονομική κατάσταση της Ουγγαρίας, η οποία σημειώνει καθαρή πρόοδο παρά τα σημάδια ύφεσης που γίνονται αισθητά παντού. Η αύξηση του ακαθάριστου εγχώριου προϊόντος ανέρχεται στο 6%, η κατάσταση των εξαγωγών συνεχίζει να είναι εξαιρετική καθώς επίσης και οι επενδύσεις στη στέγαση. Επίσης η κατανάλωση, η απασχόληση, οι εξωτερικές επενδύσεις παρουσιάζουν πολύ θετικούς δείκτες. Μπορούμε να συμπεράνουμε ότι η Ουγγαρία, σήμερα, διαθέτει μία οικονομία αγοράς σε καθαρή ανάπτυξη και αν συνεχίσει να προοδεύει σε θέματα διαρθρωτικών μεταρρυθμίσεων και σταθεροποίησης των δημοσίων λογαριασμών θα αντιμετωπίσει, ομαλά, τις ανταγωνιστικές πιέσεις και τις δυνάμεις της αγοράς στο εσωτερικό της Ευρωπαϊκής Ένωσης.
<P>
Ωστόσο, συνεχίζει να υπάρχει υψηλός πληθωρισμός, της τάξης του 10%, με τον οποίο η κυβέρνηση πρέπει να είναι προσεκτική, εφαρμόζοντας τα κατάλληλα μέτρα μείωσης της πίεσης που προκαλεί η αύξηση των τιμών. Επιπλέον, επισημαίνεται η κατάσταση του πληθυσμού των Ρομ, που παραμένει δύσκολη παρά τα βήματα που σημειώθηκαν στο πλαίσιο του μεσοπρόθεσμου προγράμματος. Για το λόγο αυτό εφιστούμε την προσοχή στο γεγονός ότι το πρόγραμμα αυτό πρέπει να συμπληρωθεί με συγκεκριμένα και άμεσα μέτρα κοινωνικής στήριξης, ορισμένα από τα οποία ήδη εφαρμόζονται, στους τομείς της παιδείας, της στέγασης και της υγείας, μεταξύ άλλων, σε συνεννόηση με τους εκπροσώπους της κοινότητας αυτής και υπό κοινή παρακολούθηση.
<P>
Επισημαίνεται επίσης η ανάγκη, την οποία αποδέχονται πλήρως οι ούγγροι πολιτικοί ιθύνοντες, να εντατικοποιηθεί η καταπολέμηση της διαφθοράς, και αξίζει να υπογραμμίσουμε την έγκριση και εκτέλεση μίας νομοθετικής δέσμης για την καταπολέμηση της διαφθοράς η οποία είναι αρκετά πλήρης και με άμεση επίπτωση. Γνωρίζουμε τη δύσκολη αυτή κατάσταση που αντιμετωπίζουν οι χώρες με πρόσφατη ιστορία και θέση όμοιες με της Ουγγαρίας και γνωρίζουμε ότι αυτός ο αγώνας πρέπει να αρχίσει σε όλη την Ευρωπαϊκή Ένωση και έξω από αυτήν.
<P>
Κύριε Πρόεδρε, κύριοι βουλευτές, πρόσφατα η Ουγγαρία ενέκρινε ένα νόμο σχετικά με την προστασία των ουγγρικών μειονοτήτων που ζουν στις γειτονικές χώρες ο οποίος προκάλεσε πολλές αντιδράσεις και πολεμικές, κυρίως στη Ρουμανία και στη Σλοβακία, όπου ζουν και εργάζονται οι περισσότερες από τις μειονότητες αυτές. Οι ουγγρικές αρχές επέμειναν ότι ο νέος αυτός νόμος δεν έχει καμία επίπτωση έξω από το έδαφος της Ουγγαρίας και οι συνέπειές του είναι πλήρως εναρμονισμένες με τα νομοθετικά συστήματα που ισχύουν στις γειτονικές χώρες όπου εντάσσονται οι μειονότητες αυτές. Ως προς αυτό πρέπει να επαναλάβουμε αυτό που εκφράζεται ρητώς στην έκθεση, ότι δηλαδή η Επιτροπή πρέπει να παρουσιάσει μία αξιολόγηση αυτού του είδους νόμων όσον αφορά τη συμβατότητά τους με το κοινοτικό κεκτημένο και να απευθύνει έκκληση για πνεύμα καλής γειτονίας και συνεργασίας της Ουγγαρίας με τις γείτονες χώρες και, γενικά, με όλα τα κράτη μέλη. Το γεγονός ότι ο νόμος αυτός περιλαμβάνει μία διάταξη - το άρθρο 27 - που καθιερώνει την υπεροχή της κοινοτικής νομοθεσίας επί των εσωτερικών κανόνων και το γεγονός ότι η ουγγρική κυβέρνηση εμφανίζεται ανοικτή προκειμένου να συζητήσει διμερώς με τις γειτονικές χώρες τα ζητήματα σχετικά με την ερμηνεία και εφαρμογή του, μας κάνουν να αντιμετωπίζουμε με αισιοδοξία την επίλυση των ενδεχόμενων προβλημάτων που θα προκύψουν.
<P>
Κύριε Πρόεδρε, στο σύντομο χρονικό διάστημα που μου παραχωρείται για να παρέμβω ως εισηγητής δεν είναι δυνατό να προχωρήσω περισσότερο στην παρουσίαση των βασικών συμπερασμάτων της έκθεσης αυτής. Ωστόσο, έχω την πεποίθηση ότι οι συνάδελφοί μου την έχουν διαβάσει, συμφωνούν μαζί μου στην ανάλυσή της και την υποστηρίζουν. Με τον τρόπο αυτό, το Ευρωπαϊκό Κοινοβούλιο θα συνεχίσει να παρέχει την απαραίτητη συμβολή του σε αυτή τη διαδικασία επανεύρεσης ευρωπαϊκών λαών και κρατών, ευαισθητοποιώντας πραγματικά τους πολίτες της Ευρώπης των Δεκαπέντε και των υποψήφιων χωρών όσον αφορά τα πλεονεκτήματα και επίσης τις υποχρεώσεις που απορρέουν από την ευρωπαϊκή επανένωση.

<SPEAKER ID=96 NAME="Van Orden">
. (ΕΝ) Κύριε Πρόεδρε, τον τελευταίο χρόνο σημειώθηκαν πολλές ενθαρρυντικές εξελίξεις όσον αφορά την πρόοδο της Βουλγαρίας για την προσχώρηση. Ενώ υπήρξαν αναμφίβολα πολλά σημεία απογοήτευσης, πριν από τρεις μήνες είχαμε μια συνταρακτική πολιτική εξέλιξη στη Βουλγαρία. Στις γενικές εκλογές της 17ης Ιουνίου είδαμε την κυβερνούσα Ένωση Δημοκρατικών Δυνάμεων να κατατροπώνεται από μια νέα πολιτική δύναμη, το Εθνικό Κίνημα Συμεών Βα, με ηγέτη τον τέως βασιλέα Συμεών, που με το όνομα Simeon Sakskoburggotski, είναι τώρα πρωθυπουργός και θα επισκεφτεί τα θεσμικά όργανα της Ευρωπαϊκής Ένωσης και το NATO στις Βρυξέλλες για πρώτη φορά την επόμενη εβδομάδα. Στις εκλογές, το 60% περίπου του εκλογικού σώματος προτίμησε να ψηφίσει κόμματα, που δεν αντιπροσωπεύονταν στη σύνθεση του προηγούμενου κοινοβουλίου. Ήταν μια ηχηρή ψήφος δυσπιστίας στην κυβέρνηση που ήταν στην εξουσία, και ένα ειλικρινές αίτημα για πραγματική πρόοδο, βελτίωση και αλλαγή: ένα άλμα εμπιστοσύνης.
<P>
Η προηγούμενη κυβέρνηση της Ένωσης Δημοκρατικών Δυνάμεων αντιμετώπισε τεράστιες δυσκολίες και θα ήθελα να αναγνωρίσω την επιτυχία της σε πολλούς τομείς. Ήταν η πρώτη από τις μετακομμουνιστικές κυβερνήσεις που ολοκλήρωσε τη θητεία της. Προώθησε την αίτηση της Βουλγαρίας για ένταξη στην Ευρωπαϊκή Ένωση και έφερε τη Βουλγαρία σε θέση να ξεκινήσει επίσημα τις ενταξιακές διαπραγματεύσεις το Φεβρουάριο του 2000. Ως αποτέλεσμα, 11 κεφάλαια διαπραγμάτευσης έχουν κλείσει τώρα επιτυχώς. Αλλα 10 έχουν ανοίξει και βρίσκονται υπό διαπραγμάτευση. Αναμένεται ότι πέντε ακόμη θα ανοίξουν φέτος. Ως εκ τούτου, μόνο τέσσερα κεφάλαια θα παραμένουν κλειστά μέχρι τις αρχές του επόμενου έτους.
<P>
Σε μακροοικονομικό επίπεδο υπήρξε εξαιρετικά μεγάλη αύξηση του ΑΕγχΠ. Η Βουλγαρία υπήρξε στυλοβάτης της περιφερειακής σταθερότητας, πρώτον εν μέσω όλων των διεθνών δυσκολιών με το καθεστώς Μιλόσεβιτς στη γειτονική Γιουγκοσλαβία, μετά με τη σύγκρουση στο Κοσσυφοπέδιο και πιο πρόσφατα με τις εντάσεις στη γειτονική ΠΓΔΜ. Η Βουλγαρία ενήργησε σε όλες αυτές τις περιπτώσεις στηρίζοντας την Ευρωπαϊκή Ένωση και τις πολιτικές του ΝΑΤΟ, αλλά η περιφερειακή αστάθεια είχε αναπόφευκτα κάποιο αντίκτυπο στη βουλγαρική οικονομία και στην εμπιστοσύνη των επενδυτών στην περιοχή.
<P>
Όμως, η επίσημη διαδικασία των διαπραγματεύσεων και η φιλοδοξία να προωθηθεί η μεταρρύθμιση δεν είναι σαφώς αρκετά. Ασφαλώς, το πολιτικό σύστημα της Βουλγαρίας έχει επιβεβαιώσει τη δημοκρατική σταθερότητά του. Σίγουρα, έχουν αρχίσει να δημιουργούνται δομές προκειμένου να αντιμετωπιστούν τα θεμελιώδη προβλήματα της ανεπαρκούς διοικητικής ικανότητας, της διαφθοράς και των αποκλεισμένων μειονοτήτων. Είναι γεγονός ότι το μεγαλύτερο μέρος του λαού της Βουλγαρίας, μέσα από όλες αυτές τις δυσκολίες και τα προβλήματα, είδε μια πολύ μικρή βελτίωση στη ζωή και στο βιοτικό του επίπεδο.
<P>
Η έκθεσή μου είναι ουσιαστικά μια τελική έκθεση σχετικά με τις επιδόσεις της τελευταίας κυβέρνησης και ένας δείκτης σχετικά με τα προβλήματα που πρέπει να αντιμετωπιστούν από τη νέα κυβέρνηση. Η πρόκληση για τη νέα κυβέρνηση είναι να διατηρήσει τη συνεκτικότητά της και να μεταφράσει τις φιλοδοξίες της, το φιλόδοξο πρόγραμμά της σε απτά αποτελέσματα.
<P>
Όσα άκουσα μέχρι τώρα ήταν πολύ ενθαρρυντικά. Η νέα κυβερνητική ομάδα, ειδικότερα όσον αφορά την οικονομία, συνδυάζει τη δυναμικότητα και τον ενθουσιασμό της με επαγγελματικές ικανότητες και ένα βαθμό μετριοπάθειας, ενόψει του έργου που πρέπει να πραγματοποιήσει. Οι προτεραιότητες για την κυβέρνηση είναι η συνέχεια και οι προετοιμασίες για την ένταξη στο ΝΑΤΟ και την Ευρωπαϊκή Ένωση, με επιτάχυνση των πολιτικών και οικονομικών μεταρρυθμίσεων, με επικέντρωση στις φορολογικές μεταρρυθμίσεις προκειμένου να τονωθεί η οικονομία, με πάταξη της διαφθοράς, με μεταρρύθμιση τoυ δικαστικού συστήματος, εκσυγχρονισμό της τελωνειακής υπηρεσίας και της ασφάλειας των συνόρων, καθώς και με νομικές αλλαγές προκειμένου να διασφαλιστεί ότι η Βουλγαρία έχει μια λειτουργούσα οικονομία της αγοράς μέσω της τροποποίησης της τραπεζικής νομοθεσίας και της βελτίωσης της νομοθεσίας για την πτώχευση.
<P>
Η νέα ομάδα προσφέρει κατά πολλούς τρόπους μια νέα πνοή. Έχει ένα σαφές πρόγραμμα δράσης και θέλει να εξετάσει νέες λύσεις βασιζόμενες στην καλή εμπειρία από άλλες χώρες. Θα κριθεί από την ποιότητα, και όχι από την ποσότητα, της νομοθεσίας της, από την ικανότητά της να εφαρμόσει τις πολιτικές της και από την αποφασιστικότητά της να προβεί σε πραγματική μεταρρύθμιση, που θα έχει απτά ωφέλιμα αποτελέσματα για όλο τον πληθυσμό. Σε μια εποχή περιφερειακής κρίσης και διεθνούς οικονομικής ύφεσης, δεν θα είναι εύκολο. Είναι καιρός να οικοδομηθεί η ευρύτερη δυνατή συναίνεση για μεταρρύθμιση στη Βουλγαρία.
<P>
Η Βουλγαρία προηγουμένως έθεσε ως στόχο να ολοκληρωθούν οι διαπραγματεύσεις μέχρι το 2004, με σκοπό την ένταξη στην Ευρωπαϊκή Ένωση μέχρι το 2007. Πολλοί θεωρούν το στόχο αυτό φιλόδοξο, αλλά όχι ανέφικτο. Συμφώνησα να αφαιρεθούν από το ψήφισμά μου τέτοιου είδους αναφορές χάριν συνέπειας με την προσέγγιση που υιοθετήθηκε στις άλλες εκθέσεις για τη διεύρυνση. Δεν υποστηρίζω τροπολογίες που επιδιώκουν την προσθήκη περαιτέρω προϋποθέσεων για την αίτηση προσχώρησης της Βουλγαρίας. Φυσικά κάθε χώρα πρέπει να κριθεί από τη δική της πρόοδο προς την ένταξη, χωρίς κρυμμένους πολιτικούς φραγμούς και χωρίς να πρέπει να ακολουθήσει την πορεία οποιασδήποτε άλλης χώρας. Πιστεύω ότι το Σώμα αυτό θα προσφέρει κάθε ενθάρρυνση στη Βουλγαρία και την νέα της κυβέρνηση στο δρόμο για την ένταξη στην ΕΕ και στο ΝΑΤΟ και ότι θα υποστηρίξει το ψήφισμά μου. Αισθάνομαι βέβαιος ότι η νέα κυβέρνηση της Βουλγαρίας θα ανταποκριθεί θετικά στα σημεία που ανέφερα.

<SPEAKER ID=97 LANGUAGE="EN" NAME="Nicholson of Winterbourne">
. (EN) Κύριε Πρόεδρε, ευχαριστώ τους συναδέλφους μου στην Επιτροπή Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής που μου έδωσαν ακόμη μία ευκαιρία να εργαστώ στο θέμα της ένταξης της Ρουμανίας στην Ευρωπαϊκή Ένωση. Σήμερα, η Ρουμανία έχει μια μοναδική ευκαιρία, απαράμιλλη στο σύγχρονο κόσμο, να σημειώσει πολύ γρήγορη πρόοδο. Για πρώτη φορά στη σύγχρονη ιστορία, έχει μια σταθερή κυβέρνηση, εκλεγμένη με δημοκρατική εντολή. Έχει καθαρή πολιτική ηγεσία, καλύτερη κατανόηση των κοινοτικών αξιών της Ευρωπαϊκής Ένωσης και εξαιρετικά καλές οικονομικές ενδείξεις.
<P>
Η διαδικασία της μεταρρύθμισης έχει δρομολογηθεί υπό την κηδεμονία της Ευρωπαϊκής Επιτροπής και με τις προσπάθειες που έχει καταβάλει η ρουμανική κυβέρνηση όσον αφορά το κοινοτικό κεκτημένο ο αριθμός κεφαλαίων που είναι υπό διαπραγμάτευση είναι μεγαλύτερος απ' ότι είχε προβλεφθεί. Αν η Ρουμανία συνεχίσει να προοδεύει με αυτό τον τρόπο και έχει το θάρρος να αναλάβει τις επίπονες πολιτικές διαρθρωτικές μεταρρυθμίσεις, δεν υπάρχει τίποτα που μπορεί να την εμποδίσει να ενταχθεί στην Ευρωπαϊκή Ένωση χωρίς καθυστέρηση, και είναι ευχάριστο το γεγονός ότι το 79% των Ρουμάνων είναι ενθουσιασμένοι με την προοπτική αυτή.
<P>
Η ενταξιακή διαδικασία συνεχίζεται. Ο αριθμός των κεφαλαίων αυξάνεται και έχω τη χαρά να ανακοινώσω ότι η Επιτροπή θα μπορούσε να λάβει όλα τα έγγραφα θέσεων από το Υπουργείο τα Χριστούγεννα, αν είναι σε θέση να το κάνει. Ασφαλώς αυτό ελπίζει το Υπουργείο Ευρωπαϊκής Ολοκλήρωσης στη Ρουμανία. Ο Πρόεδρος Ιλιέσκου ανακοίνωσε στο Γκέτεμποργκ ότι ήλπιζε και πίστευε ότι όλα τα κεφάλαια θα μπορούσαν να ολοκληρωθούν κατά τη διάρκεια της θητείας του. Εμείς στο Κοινοβούλιο είμαστε ανήσυχοι - και είμαι σίγουρη ότι και άλλοι πρέπει να είναι το ίδιο - από το γεγονός ότι οι περιορισμοί βίζας δεν έχουν ακόμη αρθεί. Οι Υπουργοί Δικαιοσύνης και Εσωτερικών Υποθέσεων συναντώνται σήμερα και ελπίζω ειλικρινά ότι θα καταλήξουν στο συμπέρασμα ότι οι περιορισμοί βίζας δεν είναι πλέον αναγκαίοι για τους ρουμάνους υπηκόους. Είναι ευχάριστο να επισημάνουμε ότι ο γερμανός πρέσβης στη Ρουμανία άνοιξε την περασμένη εβδομάδα τη νέα πρεσβεία θέτοντας το θεμέλιο λίθο και λέγοντας ότι η πρεσβεία αυτή δεν θα έχει τμήμα για βίζες.
<P>
Η ρουμανική κυβέρνηση έχει αποφασίσει να κριθεί από τα έργα και όχι από τα λόγια της. Έχει ήδη επιτελέσει εξαιρετικό έργο στον τομέα των εξωτερικών υποθέσεων μέσω της ρουμανικής προεδρίας του ΟΑΣΕ, καθώς και στη σχέση της με την Παγκόσμια Τράπεζα και το Διεθνές Νομισματικό Ταμείο. Μπορεί να μαστίζεται από φτώχεια, αλλά έχουν συμβεί θετικά πράγματα· η βιομηχανική παραγωγικότητα έχει αυξηθεί κατά 17% και ο πληθωρισμός μειώνεται σιγά σιγά.
<P>
Ο μεγαλύτερος επενδυτής στη Ρουμανία παραμένει η Γαλλία, αλλά και άλλα κράτη μέλη της ΕΕ όπως η Γερμανία, η Ιταλία, η Ελλάδα και το Ηνωμένο Βασίλειο αρχίζουν να επενδύουν. Ταυτόχρονα, έχει συσφίξει τις σχέσεις της με τη Βόρειο Αμερική και, ειδικότερα, με τις ΗΠΑ. Όμως η μοίρα της Ρουμανίας παραμένει στην Ευρώπη και το μέλλον της συνδέεται με το ΝΑΤΟ και την Ευρωπαϊκή Ένωση. Ίσως η θλιβερή κληρονομιά του καθεστώτος Τσαουσέσκου να ήταν, ωστόσο, υπεύθυνη για το γεγονός ότι η πολιτική βούληση για αλλαγή άργησε περισσότερο να εμφανιστεί στη Ρουμανία απ' ότι σε κάποιες άλλες υποψήφιες χώρες της πρώην Σοβιετικής Ένωσης. Πράγματι, η μεταχείριση των παιδιών στη Ρουμανία, όπως ανέφερε ο Επίτροπος σήμερα το πρωί, έγινε γρήγορα μια ιστορία τρόμου για τα διεθνή μέσα ενημέρωσης.
<P>
Σήμερα, ωστόσο, η Ρουμανία βρίσκεται στη διαδικασία της αλλαγής, βοηθούμενη σε αυτή την πορεία της από την άψογη δουλειά της Επιτροπής στις Βρυξέλλες και το Βουκουρέστι και καθοδηγούμενη από μακροχρόνιες φιλίες που διατηρεί στο Κοινοβούλιο και σε όλους τους πολιτικούς χώρους. Εργαζόμαστε ως ομάδα για να βοηθήσουμε τη Ρουμανία στην εξέλιξή της προς την Ευρωπαϊκή Ένωση.
<P>
Όπως είπε ο Επίτροπος, κάποια άλλη στιγμή, η πρόοδος για την ολοκλήρωση δεν μπορεί να σταματήσει. Η Ρουμανία είναι αναπόσπαστο μέρος της διαδικασίας αυτής και η κοινωνική αλλαγή τους λίγους τελευταίους μήνες υπήρξε ταχεία. Τα δικαιώματα των ομοφυλοφίλων αποτελούν πλέον μέρος της νομοθεσίας, ένας νόμος κατά της εμπορίας ανθρώπων εγκρίθηκε πρόσφατα, καθώς και νόμος για τη βία μέσα στο σπίτι. Ένα νομοσχέδιο για τα παιδιά και για τα δικαιώματα των παιδιών, το οποίο θα ενσωματώσει το δίκαιο για τις υιοθεσίες, τόσο το τοπικό όσο και το διεθνές, βρίσκεται στο στάδιο της προετοιμασίας.
<P>
Η ομάδα υψηλού επιπέδου για τα παιδιά της Ρουμανίας προχωρά προς τη σύστασή της. Αυτή θα περιλαμβάνει μια επιτροπή σοφών που θα αξιολογήσει την ικανότητα της Ρουμανίας να επανέλθει στη δραστηριότητα των διεθνών υιοθεσιών, όταν έρθει η κατάλληλη στιγμή. Είναι επιτακτικό το νομοσχέδιο για τα παιδιά να μην καταρτιστεί βιαστικά.
<P>
Οι εγχώριες υιοθεσίες διπλασιάστηκαν τους τελευταίους λίγους μήνες και 20 000 παιδιά εγκαταλείπουν αυτή την εβδομάδα τα ειδικά σχολεία και θα επιστρέψουν σε κανονικά σχολεία και στην κανονική ζωή. Αυτό αποτελεί μια τεράστια πρόοδο. Στο σημείο αυτό επιτρέψτε μου να αποδώσω ιδιαίτερο φόρο τιμής στους ισπανούς συναδέλφους μου στο Ευρωπαϊκό Κοινοβούλιο, οι οποίοι εδέχθησαν πολλές πιέσεις από διάφορες οικογένειες στην Ισπανία. Είμαι ιδιαίτερα ικανοποιημένη από το γεγονός ότι η κυβέρνηση της Ρουμανίας διόρισε πολύ ικανούς υπαλλήλους για να εξετάσουν τα προβλήματα που αντιμετωπίζουν αυτές οι ισπανικές οικογένειες. Θα συνεχίσω να παρακολουθώ στενά το θέμα αυτό και θα ενημερώσω εκ νέου τους ισπανούς συναδέλφους μου.
<P>
Εν κατακλείδι, η Ρουμανία έχει να προσφέρει πολλά στην Ευρωπαϊκή Ένωση και τον κόσμο. Η βαθιά γνώση της για τον πρώιμο ευρωπαϊκό χαρακτήρα της στο πλαίσιο της Ρωμαϊκής Αυτοκρατορίας την ενθαρρύνει να εργαστεί σε αυτούς τους δύσκολους καιρούς και να γίνει εν ευθέτω χρόνω ένα πλήρες μέλος της Ευρωπαϊκής Ένωσης.

<SPEAKER ID=98 LANGUAGE="IT" NAME="Volcic">
. (IT) Κύριε Πρόεδρε, η Σλοβενία ελπίζει να κόψει το νήμα μεταξύ των πρώτων από τις 12 βάρκες που θα προσχωρήσουν στην κοινοτική Ευρώπη το 2004, για να χρησιμοποιήσουμε μια εικόνα που χρησιμοποιεί συχνά ο Επίτροπος Verheugen. Σήμερα το πρωί, η ιστιοδρομία χαρακτηρίστηκε και πάλι μονόδρομος. Πράγματι, η Λουμπλιάνα ελπίζει να ολοκληρώσει το ευρωπαϊκό κεκτημένο κατά την περίοδο της ισπανικής Προεδρίας, δηλαδή κατά το δεύτερο εξάμηνο του επόμενου έτους, διατηρώντας τον γοργό ρυθμό που ζήτησε και η βελγική Προεδρία.
<P>
Κλείνοντας τα κεφάλαια του κεκτημένου, οι Σλοβένοι εργάστηκαν ευσυνείδητα και κατόρθωσαν να λύσουν ορισμένα πολύ περίπλοκα ζητήματα: χαρακτηριστικό παράδειγμα το ζήτημα του περιβάλλοντος, για το οποίο δέχτηκαν τα συγχαρητήρια των ευρωπαίων επισκεπτών στη Λουμπλιάνα. Η Σλοβενία εξέπληξε την Ευρωπαϊκή Ένωση ολοκληρώνοντας, και μάλιστα νωρίτερα, τις διαπραγματεύσεις για την ελεύθερη μεταφορά των κεφαλαίων ήδη από αυτήν την άνοιξη, παρά τα προβλήματα με τους opinion maker.
<P>
Στη Λουμπλιάνα, αναλύθηκαν στους ευρωπαίους φιλοξενούμενους οι δυσκολίες της σλοβένικης κυβέρνησης με την κοινή γνώμη, αν οι ημερομηνίες μετατεθούν, αν οι Σλοβένοι, που προφανώς ευχαριστήθηκαν με τα συμπεράσματα των προηγουμένων Συνόδων Κορυφής και έπειτα με της Συνόδου του Γκέτεμποργκ, μείνουν εκτός Ευρώπης.
<P>
Όπως συμβαίνει συνήθως στην τελευταία φάση πριν από την είσοδο μιας χώρας στην Ευρώπη, εμφανίζονται πάλι οι σκεπτικιστές, αλλά συχνά πρόκειται για εσωτερική πολιτική τακτική. Η Σλοβενία κατανοεί ότι πρέπει να ρυθμίσει το ζήτημα της επιστροφής των περιουσιών εντός του προβλεπόμενου χρόνου, αν και σε ορισμένες περιπτώσεις - αρκετά εμφανείς - οι προσφυγές στα δικαστήρια καθυστέρησαν την πορεία.
<P>
Οι προθεσμίες προσφυγής όμως έχουν λήξει και υπάρχουν καθυστερήσεις και στην αποκρατικοποίηση των ξένων περιουσιακών στοιχείων.
<P>
Η Σλοβενία είναι όμως μία από τις χώρες όπου, παρά τη μακροοικονομική και μικροοικονομική σταθερότητα, οι επενδύσεις ξένων κεφαλαίων είναι πολύ χαμηλές, ενώ συχνά πρόκειται μόνο για την ανανέωση επενδύσεων που έχουν ήδη πραγματοποιηθεί παλαιότερα. Ζητήθηκε μεγαλύτερη διαφάνεια - μια λέξη που χρησιμοποιήθηκε συχνά στην Αίθουσα σήμερα - για να προχωρήσει η ιδιωτικοποίηση, έτσι ώστε η προσφορά εταιριών, τραπεζών και επιχειρήσεων στην αγορά να μην καταλήξει σε ένα καθαρά εθνικό παιγνίδι, κρατώντας μακριά τους ξένους επενδυτές.
<P>
Καθορίστηκαν επιτέλους οι κανόνες για την ιδιωτικοποίηση και των μεγάλων τραπεζών, όπου το κράτος θα διατηρεί - τουλάχιστον για κάποια περίοδο - ένα είδος golden share, δηλαδή το λεγόμενο πακέτο του βέτο. Στον τομέα αυτό το ξένο ενδιαφέρον υπάρχει και είναι υπό εξέλιξη διαπραγματεύσεις.
<P>
Η Σλοβενία σήμερα δραστηριοποιείται πολύ για τη σταθεροποίηση του κέντρου και του νότου της και, μετά την εξαφάνιση του Μιλόσεβιτς, το ζήτημα έχασε μέρος της δραματικότητάς του. Υπάρχουν στο θέμα αυτό ψυχολογικές επιφυλάξεις: "Ακόμη δεν πατήσαμε το πόδι μας στην Ευρώπη - αναρωτούνται μερικοί παρατηρητές - και ήδη το διεθνές κεφάλαιο απειλεί να περιορίσει την κυριαρχία μας" . Είναι ένα φαινόμενο που παρατηρείται και σε άλλες μικρές χώρες του πρώην υπαρκτού σοσιαλισμού. Δημιουργείται παρόλα αυτά η εντύπωση ότι η Σλοβενία κατανοεί ότι πρέπει να πραγματοποιήσει το οικονομικό άνοιγμα εντός των προθεσμιών που ορίζονται από τη σύμβαση με την Ευρώπη.
<P>
Διάφορα μέτρα, όπως η ενίσχυση των υπερφορτωμένων από δουλειά δικαστηρίων ή η ίδρυση μιας κινητής ομάδας δικαστών με σκοπό την ενίσχυση των τοπικών οργάνων, όπου παρατηρούνται οι μεγαλύτερες καθυστερήσεις, χρησιμεύουν στην επιτάχυνση των εργασιών που συνδέονται με τις πολυάριθμες εκκρεμούσες αστικές υποθέσεις, οι οποίες συνήθως αφορούν το ζήτημα της επιστροφής των περιουσιακών στοιχείων και των ιδιοκτησιών.
<P>
Στην έκθεσή της η Επιτροπή τονίζει τη βραδύτητα του διοικητικού συστήματος: νομοθετικά μέτρα έχουν ληφθεί και σε αυτόν τον τομέα. Η Σλοβενία ετοιμάζεται να αναθεωρήσει το Σύνταγμά της για να το προσαρμόσει στις απαιτήσεις της Ευρωπαϊκής Ένωσης.
<P>
Στις σχέσεις με τους γείτονες πρέπει να αναφερθεί μία πολιτιστική συμφωνία με την Αυστρία, όπου αναγνωρίζεται η ύπαρξη γερμανόφωνης εθνικής ομάδας στη χώρα και, πριν από λίγο καιρό, καθορίστηκαν - το πρόβλημα είναι πολύ σημαντικό - τα χερσαία και θαλάσσια σύνορα με την Κροατία, σήμερα σε διαδικασία κύρωσης από τα δύο Κοινοβούλια. Αυτά είναι τα σημαντικότερα γεγονότα στη διασυνοριακή συνεργασία.
<P>
Οι μακροοικονομικοί δείκτες παραμένουν θετικοί, ο πληθωρισμός και η ανεργία είναι κάτω του ευρωπαϊκού μέσου όρου, ενώ το ΑΕγχΠ δεν απέχει πολύ από τον ευρωπαϊκό μέσο όρο. Χάρη στις προετοιμασίες που έχουν γίνει ή που πρόκειται να ολοκληρωθούν, η Σλοβενία φαίνεται αυτή τη στιγμή καλά εξοπλισμένη για να ενταχθεί στην Ευρωπαϊκή Κοινότητα.

<SPEAKER ID=99 LANGUAGE="FR" NAME="Poos">
Κύριε Πρόεδρε, για δεύτερη συνεχή χρονιά, έχω την τιμή να σας παρουσιάσω την έκθεση σχετικά με την αίτηση προσχώρησης της Κύπρου στην Ευρωπαϊκή Ένωση. Η πρόταση ψηφίσματος που έχετε ενώπιόν σας εγκρίθηκε από την επιτροπή με 55 ψήφους υπέρ, 2 κατά και μία αποχή· παρουσιάζει έναν απολογισμό γεμάτο αντιθέσεις.
<P>
Αφενός, υπογραμμίζει την εξαιρετική επίδοση της Κύπρου όσον αφορά την υιοθέτηση του κεκτημένου: 23 κεφάλαια έχουν ήδη κλείσει και στα εναπομείναντα δεν σημειώνονται ανυπέρβλητες δυσχέρειες. Αφετέρου, η πρόταση εκφράζει τη λύπη της για τη συνεχιζόμενη διαίρεση του νησιού. Οι ελπίδες που η διεθνής κοινότητα είχε εναποθέσει στις εκ του σύνεγγυς διαπραγματεύσεις, που διεξάγονταν υπό την αιγίδα των Ηνωμένων Εθνών, κατέρρευσαν τον περασμένο Νοέμβριο, με τη μονομερή αποχώρηση του κ. Ντενκτάς από τη διαδικασία. Η αποχώρηση αυτή χαίρει ως σήμερα της υποστήριξης της Τουρκίας.
<P>
Τη στιγμή που κατασπαταλήθηκε κατ' αυτό τον τρόπο ένας χρόνος πολύτιμος για τη διευθέτηση του πολιτικού προβλήματος πριν από την ένταξη, δεν μπορώ, ως εισηγητής σας, παρά να συστήσω στο Ευρωπαϊκό Κοινοβούλιο να παραμείνει αμετακίνητο στην προγενέστερη θέση του, η οποία θεμελιώνεται στο διεθνές δίκαιο και τη δικαιοσύνη. Η θέση αυτή, η οποία ταυτίζεται με τη θέση των Ηνωμένων Εθνών, του Συμβουλίου της Ευρώπης και όλων των ευρωπαϊκών θεσμικών οργάνων, του Ευρωπαϊκού Κοινοβουλίου, του Συμβουλίου και της Επιτροπής, επικυρώθηκε στις 10 Μαίου 2001 από το Ευρωπαϊκό Δικαστήριο Ανθρωπίνων Δικαιωμάτων.
<P>
Η πολιτική λύση την οποία επιθυμούμε δεν μπορεί να συνυπάρξει με μια ντε φάκτο κατάσταση, που έχει δημιουργηθεί δια της βίας. Θα πρέπει, αντιθέτως, να διαγράψει το παρελθόν και να στραφεί αποφασιστικά προς το μέλλον. Ο Γενικός Γραμματέας των Ηνωμένων Εθνών είχε προτείνει στους Τουρκοκυπρίους ένα ομοσπονδιακό σύστημα, βασισμένο σε ένα δημοκρατικό μοντέλο, το οποίο θα σέβεται τις ιδιαιτερότητες της κάθε πλευράς. Ανάλογα μοντέλα λειτουργούν σε πολλά ευρωπαϊκά κράτη - Ομοσπονδιακή Δημοκρατία της Γερμανίας, Βέλγιο, Ελεβετία και άλλα - όπου έχουν αποδείξει τόσο τη βιωσιμότητα όσο και τη ζωτικότητά τους.
<P>
Όλα τα κατάλοιπα του παρελθόντος, όποιες αδικίες και αν έχουν συσσωρευτεί και για τις δύο πλευρές από το 1960 και εξής (το πρόβλημα των προσφύγων, της ιδιοκτησίας, της αποχώρησης των στρατευμάτων, κλπ·) μπορούν να βρουν μια λύση με διαπραγμάτευση, την οποία θα στηρίξει εν ανάγκη η διεθνής κοινότητα. Το πρόβλημα της Κύπρου δεν είναι άλυτο, αρκεί να υπάρχει πολιτική βούληση, η οποία θα λειτουργήσει επί του παρόντος προωθητικά. Ο ψυχρός πόλεμος έχει τελειώσει. Όλα τα τείχη στην Ευρώπη έχουν καταρρεύσει. Οι χθεσινοί εχθροί έχουν γίνει εταίροι. Η εξαφάνιση αυτού του μήλου της έριδος θα ήταν προς το απόλυτο συμφέρον όλων των χωρών της περιοχής, και κυρίως της Τουρκίας.
<P>
Οι δύο κοινότητες του νησιού - και οι πρόσφατες δημοσκοπήσεις το αποδεικνύουν - θέλουν να ενταχθούν στην Ευρωπαϊκή Ένωση. Αυτοί που έχουν επιλέξει ως μόνη στρατηγική τους την αποτελμάτωση, ως στρατηγική επιβίωσης ίσως, θα πρέπει να σεβαστούν τη βούληση των κοινοτήτων.
<P>
Αν το Ευρωπαϊκό Κοινοβούλιο εγκρίνει με μεγάλη πλειοψηφία το σχέδιο ψηφίσματος για την Κύπρο, θα ενισχύσει τη διαπραγματευτική θέση του κ. Κόφι Ανάν. Στα τέλη του 2001 και στις αρχές του 2002, ο Γενικός Γραμματέας των Ηνωμένων Εθνών θα έχει μια τελευταία ευκαιρία να σημειώσει πρόοδο στις ενδοκοινοτικές διαπραγματεύσεις. Αν ωστόσο οι προσπάθειές του εξακολουθήσουν να υπονομεύονται από το ένα μέρος, η ιστορία θα καταδικάσει οριστικά εκείνους που αντιτίθενται στη διεθνή τάξη. Η Ευρωπαϊκή Ένωση, εάν συμβεί κάτι τέτοιο, δεν θα μπορεί παρά να σεβαστεί τη δέσμευση που ανέλαβε σε ανώτατο επίπεδο στο Ελσίνκι, το Δεκέμβριο του 1999, δηλαδή ότι η πολιτική διευθέτηση δεν αποτελεί προαπαιτούμενο για την ένταξη της Κύπρου στην Ευρωπαϊκή Ένωση.
<P>
Στο μεταξύ, ως ο εισηγητής, δεν μπορώ παρά να καλέσω τη νόμιμη κυβέρνηση της Κύπρου να συμβάλει αποφασιστικά στην άρση των εμποδίων όσον αφορά τα προβλήματα που παραμένουν εκκρεμή, ώστε οι διαπραγματεύσεις προσχώρησης να μπορέσουν να ολοκληρωθούν πριν από το τέλος του 2002.

<SPEAKER ID=100 LANGUAGE="DE" NAME="Stenzel">
Κύριε Πρόεδρε, αυτή είναι ήδη η δεύτερη έκθεση για τη Μάλτα, την οποία μου δίνεται η ευκαιρία να υποβάλω. Είναι γεγονός αναμφισβήτητο ότι το Ευρωπαϊκό Κοινοβούλιο υποστήριξε και αξιολόγησε θετικά και εποικοδομητικά τη διαδικασία προσχώρησης της Μάλτας, αυτού του μικρού νησιού της Μεσογείου ανάμεσα στην Ευρωπαϊκή Ένωση και την Αφρική. Η έκθεση προσανατολίζεται αφενός στα κριτήρια της Κοπεγχάγης, τα οποία ισχύουν εξίσου για όλες τις υποψήφιες προς ένταξη χώρες, και αφετέρου αναφέρεται λεπτομερώς στις ιδιαιτερότητες της Μάλτας, οι οποίες δημιουργούνται από τη θέση της ως νησιού καθώς και την οικονομική και κοινωνική της δομή.
<P>
Όσον αφορά την ουσιαστική πολιτική κατάσταση της Μάλτας δεν έχει αλλάξει τίποτα. Η Μάλτα εξακολουθεί να πληροί τα πολιτικά κριτήρια της Κοπεγχάγης. Οι θεσμοί της είναι δημοκρατικοί και λειτουργούν χωρίς τριβές. Δεν υφίστανται ιδιαίτερα προβλήματα στον τομέα των δικαιωμάτων του ανθρώπου. Όσον αφορά τη γενική εικόνα των οικονομικών, κοινωνικών και πολιτικών δικαιωμάτων η κατάσταση είναι ικανοποιητική. Στον οικονομικό τομέα η Μάλτα διαθέτει μια λειτουργική οικονομία της αγοράς και είναι σε θέση να ανταπεξέλθει μεσοπρόθεσμα στον ανταγωνισμό στο πλαίσιο της ΕΕ, υπό την προϋπόθεση της υλοποίησης των διαρθρωτικών μεταρρυθμίσεων που ακόμη υπολείπονται.
<P>
Η Μάλτα βρίσκεται στο συγκεκριμένο τομέα σε καλό δρόμο, τόσο όσον αφορά την κατάργηση των εισαγωγικών δασμών επί των έτοιμων προϊόντων μέχρι το 2003 όσο και την κατάργηση των υφιστάμενων περιορισμών στην κυκλοφορία των κεφαλαίων μέχρι το τέλος του 2002. Επίσης, το ευρύ πρόγραμμα ιδιωτικοποίησης επιχειρήσεων, μεταξύ των οποίων συμπεριλαμβάνονται ορισμένες σημαντικές επιχειρήσεις κοινής ωφέλειας, με πενταετή χρονικό ορίζοντα ολοκλήρωσης που ψηφίστηκε το 1999, κινείται προς τη σωστή κατεύθυνση. Η μείωση του δημοσιονομικού ελλείμματος από το 11,8% του ΑΕΠ το έτος 1998 στο 5% τους Ακαθάριστου Εγχώριου Προϊόντος το τρέχον έτος αποτελεί ένα θετικό και σημαντικό επίτευγμα, όπως επίσης και η θετική εξέλιξη των στοιχείων για την οικονομία.
<P>
Ο πληθωρισμός ανέρχεται παρά τις δυσμενείς εξελίξεις στις τιμές του πετρελαίου κατά το Νοέμβριο του 2000 σε 2,4%, και ο δείκτης ανεργίας μειώθηκε μετά από μια ανεπαίσθητη αύξηση το έτος 1999 στο 5,3% του ενεργού πληθυσμού. Θα πρέπει να ληφθεί, ωστόσο, υπόψη ότι η θετική αυτή πορεία πρέπει να εδραιωθεί με την περαιτέρω μείωση των διαρθρωτικών δαπανών. Η θετική εξέλιξη της Μάλτας στο δρόμο της προς την ΕΕ αντικατοπτρίζεται επίσης στην πορεία των διαπραγματεύσεων προσχώρησης. Με 17 κεφάλαια η Μάλτα προηγείται όλων των υποψήφιων χωρών, που κατόρθωσαν να αρχίσουν τις διαπραγματεύσεις εντός του έτους 2000. Από αυτό προκύπτει ότι η Μάλτα βρίσκεται σε καλό σημείο και συμπεριλαμβάνεται πλέον στην πρώτη ομάδα χωρών που θα ενταχθούν στην Ένωση, μολονότι οι διαπραγματεύσεις μαζί της είχαν διακοπεί για 22 μήνες.
<P>
Όσον αφορά την πολιτική κατάσταση της Μάλτας, ήτοι τη διαφορετική εκτίμηση της προσχώρησης στην ΕΕ αφενός από την κυβέρνηση και αφετέρου από την αντιπολίτευση, όχι μόνο δεν έχει αλλάξει τίποτα, αλλά αντιθέτως η πόλωση ανάμεσα στην κυβέρνηση και την αντιπολίτευση του Εργατικού Κόμματος οξύνθηκε ακόμα περισσότερο. Ως εισηγήτρια μπορώ να εκφράσω τη λύπη μου για το συγκεκριμένο γεγονός. Αυτό βέβαια δεν σημαίνει ότι το Ευρωπαϊκό Κοινοβούλιο αγνοεί τη στάση του Εργατικού Κόμματος, το οποίο θα ήθελε να χαράξει μια πορεία για τη Μάλτα ανάλογη με αυτή της Ελβετίας. Μολαταύτα ωστόσο πρέπει να εξαντληθούν όλες οι δυνατότητες, προκειμένου να διασφαλισθεί η συνέχεια της διαδικασίας προσχώρησης και ως εκ τούτου να υποστηριχθεί ένας εποικοδομητικός διάλογος με όλα τα θεσμικά όργανα και τα κοινωνικά στρώματα της Μάλτας.
<P>
Στα ζητήματα που χρήζουν ιδιαίτερης μέριμνας από το Ευρωπαϊκό Κοινοβούλιο όσον αφορά τη διαδικασία προσχώρησης της Μάλτας συγκαταλέγονται ασφαλώς η εσωτερική ασφάλεια και η ασφάλεια των θαλάσσιων μεταφορών. Σε ό,τι αφορά την εσωτερική ασφάλεια, η Μάλτα έχει πλέον χαράξει τη στρατηγική της για μια αποτελεσματική πολιτική καταπολέμησης της διαφθοράς και της νομιμοποίησης εσόδων από παράνομες δραστηριότητες, η οποία αφενός θα της επιτρέψει να προσχωρήσει στο σύμφωνο ποινικού δικαίου του Συμβουλίου της Ευρώπης κατά της διαφθοράς και αφετέρου να επικυρώσει τη συμφωνία του ΟΟΣΑ σχετικά με την καταπολέμηση της δωροδοκίας δημοσίων λειτουργών στις διεθνείς εμπορικές συναλλαγές και με τον τρόπο αυτό να ληφθεί υπόψη η βραχυπρόθεσμη προτεραιότητα της εταιρικής σχέσης για την προσχώρηση.
<P>
Επίσης, σε περιβαλλοντικά θέματα υποστηρίζουμε τις επιδιώξεις της Μάλτας με σκοπό να στηρίξει τις βραχυπρόθεσμες προτεραιότητες της εταιρικής σχέσης για την προσχώρηση για τον καθαρισμό του νερού και του αέρα καθώς και για τη μείωση του όγκου των απορριμμάτων, επιδεικνύοντας με τον τρόπο αυτό επίσης απόλυτη κατανόηση για την πολιτική της Μάλτας αναφορικά με την απαγόρευση χρήσης των πλαστικών φιαλών. Ως εισηγήτρια έχω επίσης κατανόηση για τις ιδιαίτερες ανησυχίες της Μάλτας σε σχέση με την ελεύθερη κυκλοφορία των προσώπων και τους φόβους της για το ενδεχόμενο μεγάλης εισροής αλλοδαπών εργαζομένων στην αγορά εργασίας της. Η παραχώρηση της Επιτροπής σχετικά με την ελεύθερη κυκλοφορία των προσώπων λαμβάνει υπόψη της αυτόν το μάλλον ψυχολογικό φόβο της χώρας αυτής. Η Μάλτα δεν είναι μια κοινωνία σε μεταβατικό στάδιο. Ανέκαθεν επεσήμανε ότι θα ήθελε να αντιμετωπιστεί όπως και οι άλλες υποψήφιες προς ένταξη χώρες.
<P>
Οι προσπάθειες της Επιτροπής να διανοίξει στην προκειμένη περίπτωση τις οικονομικές προοπτικές, ούτως ώστε να αρθεί η έλλειψη αυτή, πρέπει να χαιρετιστούν. Από την άλλη μεριά χρειάζονται οι σχετικές προετοιμασίες των αρχών της Μάλτας, προκειμένου να καταστεί εφικτή μια αποκεντρωμένη διοίκηση με βοήθειες διαρθρωτικής και περιφερειακής πολιτικής.
<P>
Θα ήθελα μόνο εν συντομία να αναφερθώ στο Συμβούλιο. Επίσης, ελπίζω ότι σύντομα θα τεθεί στο τραπέζι η θέση της Μάλτας σχετικά με το κεφάλαιο της γεωργίας.
<P>
(Ο Πρόεδρος αφαιρεί το λόγο από την ομιλήτρια)

<SPEAKER ID=101 NAME="Oostlander">
 - (NL) Κύριε Πρόεδρε, ορθά, στη Σύνοδο Κορυφής της Κοπεγχάγης δηλώθηκε ότι τα πολιτικά κριτήρια έχουν προτεραιότητα για την απόφαση κατά πόσο μία υποψήφια χώρα θα μπορούσε να ενταχθεί στην Ένωση. Η Ευρωπαϊκή Ένωση αποτελεί, κατά πρώτο λόγο, μία ένωση κρατών δικαίου. Για αυτό, δίνουμε ιδιαίτερη προσοχή στην οικοδόμηση δημοκρατικών θεσμών στα υποψήφια κράτη μέλη, γεγονός στο οποίο το Συμβούλιο της Ευρώπης, χάρη στην εμπειρογνωμοσύνη του, συμβάλλει με εξαιρετικά εποικοδομητικό τρόπο. Έχουμε συνείδηση της δυσκολίας για την ενίσχυση της δημοκρατικής συνείδησης σε χώρες, οι οποίες για πολλές δεκαετίες βρέθηκαν κάτω από απολυταρχικό καθεστώς, το οποίο τις κατέστρεψε από πολιτική, κοινωνική και οικονομική άποψη. Ευτυχώς, στο θέμα αυτό διαπιστώνεται μεγάλη πρόοδος. Ως εκ τούτου, είναι ακόμη οδυνηρές οι τελευταίες πληροφορίες ότι η σημερινή κυβέρνηση της Ρουμανίας με δικαστικά κόλπα επιχειρεί να απαγορεύσει ένα κόμμα της αντιπολίτευσης. Παλαιότερα, είχαμε παρόμοιες υποθέσεις στη Σλοβακία, υπό το καθεστώς Meciar, και αυτό μας είχε αναγκάσει να καθυστερήσουμε την πορεία της ενταξιακής διαδικασίας. Ερώτηση προς τον Επίτροπο: δεν είναι καιρός να επισημάνουμε και στην κυβέρνηση της Ρουμανίας ότι υπάρχει ο κίνδυνος τέτοιων καθυστερήσεων, εάν εξακολουθήσουν να λαμβάνουν μέτρα, τα οποία είναι σε αντίθεση με το κράτος δικαίου; Αυτή η υπόθεση καταδεικνύει ότι η ανεξαρτησία της δικαιοσύνης αποτελεί μεγάλο αγαθό, όπως και ο τρόπος με τον οποίο η αστυνομία εφαρμόζει το κράτος δικαίου. Η καταπολέμηση της διαφθοράς σε πολλές χώρες αντιμετωπίζεται με τόλμη, και εν προκειμένω αναφέρομαι στη Βουλγαρία.
<P>
Η ενίσχυση της νομικής υποδομής της κοινωνίας αποτελεί ένα εξαιρετικά μεγάλο αγαθό. Η φροντίδα για την ακεραιότητα των υπαλλήλων, των δικαστών, της αστυνομίας και των διοικητικών υπαλλήλων συγκρούεται συχνά με τη φτώχεια των μισθών τους και νομίζω ότι αυτό το θέμα πρέπει να εξακολουθήσει να αποτελεί σημείο προσοχής κατά την ενταξιακή διαδικασία. Η ευρωπαϊκή ολοκλήρωση είναι πολύπλευρη και αφορά όλα τα επίπεδα της κοινωνίας. Για αυτό, τα προγράμματα ανταλλαγών και αδελφοποιήσεων έχουν πρακτικό ενδιαφέρον, όπως και η εγκαθίδρυση εξειδικευμένων οργάνων της Ευρωπαϊκής Ένωσης. Αναλογίζομαι, για παράδειγμα, το Παρατηρητήριο για τα Ναρκωτικά και το Ευρωπαϊκό Παρατηρητήριο για το Ρατσισμό και τη Ξενοφοβία, στη Βιέννη. Μία έννοια, η οποία από το Durban και έπειτα σχετίζεται με δυσάρεστες σκέψεις. Και αυτό το Παρατηρητήριο θα μπορούσε να διαδραματίσει ένα ρόλο στην ολοκλήρωση και στην επίλυση των προβλημάτων στα υποψήφια κράτη μέλη. Ερώτηση προς τον Επίτροπο: αυτά τα εξειδικευμένα Παρατηρητήρια συμμετέχουν στην ολοκλήρωση των κρατών μελών και εξαντλούν το δυναμικό τους για αυτό;
<P>
Είμαι, φυσικά, σύμφωνος με τον Επίτροπο, ότι, όταν πρόκειται για μειονότητες και όχι για διακρίσεις, τότε η κοινωνική ενσωμάτωση των Ρομ, όχι μόνο στη Σλοβακία ή τη Ρουμανία, αλλά και σε όλη την Ευρώπη, είναι ένα δύσκολο καθήκον, το οποίο απαιτεί μία ευρωπαϊκή προσέγγιση. Ο συνάδελφος Wiersma αναφέρθηκε ήδη σε αυτό.
<P>
Όπως ο Επίτροπος, έτσι και εγώ ελπίζω ότι σύντομα θα επέλθει το τέλος της διαίρεσης της Κύπρου. Εάν η κυβέρνηση της Κύπρου εξακολουθεί να κάνει ό,τι μπορεί για την αποκατάσταση της ενότητας, τότε η διαίρεση δεν θα αποτελεί τόσο εμπόδιο για την ίδια όσο για τις διαπραγματεύσεις με την Τουρκία. Ελπίζω ότι η Τουρκία θα το λάβει αυτό υπόψη της.

<SPEAKER ID=102 LANGUAGE="FR" NAME="Lalumiθre">
Όπως όλοι οι εισηγητές που έχουν ήδη εκφράσει τη θέση τους, χαίρομαι που βλέπω ότι οι διαπραγματεύσεις προχωρούν και προχωρούν καλά για όλες τις υποψήφιες προς ένταξη χώρες. Παρά τις δυσκολίες, η δουλειά που έχει γίνει είναι σημαντική. Να πούμε ότι σε τεχνικό επίπεδο δεν μπορούμε παρά να συγχαρούμε τους διαπραγματευτές για τις προσπάθειες που καταβάλλουν: σας συγχαίρουμε, κύριε Επίτροπε. Ωστόσο, θα ήθελα να δώσω έμφαση σε δύο σημεία, τα οποία μπορεί να μην τα ξεχάσαμε, αλλά κατά τη γνώμη μας θα πρέπει να προσέξουμε περισσότερο.
<P>
Πρώτον, αναφέρομαι στις κοινωνικές συνέπειες της διεύρυνσης. Φαίνεται ότι η Επιτροπή, το Συμβούλιο και όλοι εμείς θα έπρεπε να λάβουμε περισσότερα μέτρα σε σχέση με την αποδιοργάνωση της κοινωνίας, η οποία αναπόφευκτα θα προκύψει και έχει ήδη προκύψει από τις οικονομικές μεταρρυθμίσεις που διεξάγονται επί μακρόν στις υποψήφιες προς ένταξη χώρες. Οι αναδιαρθρώσεις των επιχειρήσεων, οι ιδιωτικοποιήσεις, ο εκσυγχρονισμός των μεθόδων εργασίας, όλα αυτά τα οποία θεωρούμε αναγκαία, δημιουργούν ανεργία, διαλύουν τα συστήματα κοινωνικής προστασίας και έχουν ολέθρια αποτελέσματα για τις οικογένειες και τα άτομα. Ας προσπαθήσουμε, προσπαθήστε να δραστηριοποιηθείτε περισσότερο για τον περιορισμό των κοινωνικών αυτών αναταραχών, οι οποίες, αν δεν προσέξουμε, μπορεί να μετατραπούν σε σοβαρές πολιτικές αναταραχές.
<P>
Το δεύτερο σημείο που θέλω να υπογραμμίσω είναι η επαφή με την κοινή γνώμη, τόσο στις υποψήφιες προς ένταξη χώρες όσο και στα κράτη μέλη. Οι διαπραγματεύσεις αποτελούν έργο των ειδικών. Τους συγχαίρω άλλη μια φορά για τη σοβαρότητά τους. Η προσχώρηση όμως μιας χώρας στην Ένωση αφορά ολόκληρο τον πληθυσμό της. Αποδεικνύεται από τις δημοσκοπήσεις. Όσο πλησιάζει η καταληκτική ημερομηνία, ο αριθμός όσων εναντιώνονται στην ένταξη, αλλά και όσων ανησυχούν και τρομάζουν αυξάνει. Καλά θα κάνουμε να τους πληροφορήσουμε και να τους εξηγήσουμε καλύτερα τα πράγματα, τοποθετώντας τα κατά το δυνατόν στις πραγματικές τους διαστάσεις. Είναι ένα γιγαντιαίο έργο δημοσίων σχέσεων, στο οποίο η Επιτροπή - και εμείς οι ίδιοι, φυσικά - θα έπρεπε να επιδοθεί με μεγαλύτερη αφοσίωση.

<SPEAKER ID=103 LANGUAGE="DA" NAME="Haarder">
Κύριε Πρόεδρε, είναι υπέροχο που ακούμε την Επιτροπή, το Συμβούλιο και το Κοινοβούλιο να δεσμεύονται τόσο σθεναρά υπέρ της διεύρυνσης όπως συμβαίνει σήμερα. Όμως κάτω από τη λαμπερή επιφάνεια υπάρχουν φυσικά και ανησυχίες από τους πολίτες των υποψηφίων χωρών, τους οποίους πρέπει να ακούσουμε. Οι ανησυχίες αυτές δεν θα φύγουν με εξορκισμούς, όπως άλλωστε είπε και ο Επίτροπος. Δεν πρέπει επ' ουδενί να αναβάλουμε τη διεύρυνση αλλά πρέπει να ακούσουμε τις επιθυμίες που εκφράζουν τα κράτη για μεταβατικά καθεστώτα είτε πρόκειται για την αγορά γης είτε για το περιβάλλον.
<P>
Μια συμφωνία είναι καλή μόνο όταν και τα δύο μέρη μένουν ικανοποιημένα. Δεν πρέπει να θέτουμε απαιτήσεις για τους άλλους που δεν θέτουμε για εμάς τους ίδιους. Σκέφτομαι λόγου χάρη τις περιβαλλοντικές απαιτήσεις για τον καθαρισμό των λυμάτων, τις οποίες ακόμη δεν πληρούν οι Βρυξέλλες. Για τον λόγο αυτό πρέπει να είμαστε πρόθυμοι να ακούσουμε τις χώρες που επιθυμούν ευελιξία από εμάς. Η διεύρυνση δεν είναι μόνο ένα δώρο που τους κάνουμε εμείς, είναι επίσης ένα δώρο που μας κάνουν και εκείνοι. Τους θέλουμε μέσα στην Ένωση με τις αξίες τους και με τη γνώση που έχουν για το τι σημαίνει να μην έχουν ελευθερία και δημοκρατία, διότι αυτό είναι το σημαντικότερο από όλα. Κατά πάσα πιθανότητα εκείνοι γνωρίζουν τα περισσότερα επ' αυτού του θέματος, επειδή έχουν βιώσει τι σημαίνει να χάνουν την ελευθερία και τη δημοκρατία.

<SPEAKER ID=104 NAME="Maes">
 - (NL) Κύριε Πρόεδρε, θα ήθελα να συγχαρώ όλους τους εισηγητές, απλά σε δύο λεπτά αυτό δεν μπορώ να το κάνω. Θα ήθελα να δώσω έμφαση σε δύο πτυχές: την αντιμετώπιση των πολιτιστικών μειονοτήτων και την ενημέρωση και επικοινωνία με τον πληθυσμό.
<P>
Η Ευρωπαϊκή Ένωση πρέπει να είναι κάτι περισσότερο από μία αγορά. Είναι, επίσης, μία κοινότητα πολιτών και μία συγκέντρωση λαών, καθώς και μικρότερων ή μεγαλύτερων πολιτιστικών κοινοτήτων. Ο τρόπος, με τον οποίο διασφαλίζονται τα ανθρώπινα δικαιώματα και τα δικαιώματα των μειονοτήτων, εξακολουθεί να προκαλεί προβλήματα σε ορισμένες χώρες. Στα χαρτιά, τα πράγματα φαίνονται ότι πάνε πολύ καλύτερα, αλλά στην πρακτική διαπιστώνουμε ότι, για παράδειγμα, όλες οι χώρες εξακολουθούν να αντιμετωπίζουν τους Ρομ ως πολίτες δεύτερης κατηγορίας και ότι αυτοί αντιμετωπίζουν τριτοκοσμικές καταστάσεις, όπως στις χειρότερες παραγκουπόλεις της Αφρικής ή των χωρών του τρίτου κόσμου.
<P>
Όσον αφορά την αντιμετώπιση άλλων μειονοτήτων, φαίνεται ότι η πρακτική εξακολουθεί να διαφέρει από αυτά που αναφέρονται στα χαρτιά και στους νόμους. Έτσι, θα ήθελα, για παράδειγμα, να αναφερθώ στην αντιμετώπιση της ουγγρικής μειονότητας, τόσο στη Σλοβακία όσο και στη Ρουμανία. Αυτή, στην πράξη, δεν είναι τόσο καλή όσο στα χαρτιά.
<P>
Η επικοινωνία με τον πληθυσμό αποτελεί ένα μεγάλο πρόβλημα, επειδή μεταξύ των πολιτών ένας αυθόρμητος ενθουσιασμός για την Ευρώπη μετατράπηκε σε μία πιο επικριτική στάση. Εάν οι υποσχέσεις και η τήρησή τους εξακολουθήσουν να καθυστερούν, τότε αυτή θα αυξηθεί.
<P>
Διερωτώμαι κατά πόσο η Επιτροπή ακολουθεί την ορθή πολιτική, όταν στις χώρες αυτές δεν εκφράζεται με τη γλώσσα των πολιτών, στους οποίους απευθύνεται. Είναι δυνατόν να επαφίεται πλήρως η επικοινωνία στις κυβερνήσεις; Διαπιστώνω ότι ορισμένες κυβερνήσεις δεν ενημερώνουν ούτε τους ίδιους τους βουλευτές τους, αν και ο πληθυσμός γνωρίζει ότι, στο ωραίο κέντρο πληροφόρησης Infopoint στη Βαρσοβία, τα κείμενα υπάρχουν σε όλες τις γλώσσες των κρατών μελών μας και όχι, βέβαια, στα πολωνικά. Με τον τρόπο αυτό, επικοινωνούμε ή κρυβόμαστε;

<SPEAKER ID=105 LANGUAGE="DA" NAME="Frahm">
Κύριε Πρόεδρε, χάρηκα πολύ με την ομιλία που ακούστηκε εκ μέρους της Προεδρίας και χάρηκα ιδιαίτερα με το γεγονός ότι δόθηκε βαρύτητα στο πώς οι λαοί στις υποψήφιες χώρες βιώνουν την κατάσταση. Δεν πρέπει να παραβλέπουμε ότι θα διεξαχθούν δημοψηφίσματα σε πολλές από τις υποψήφιες χώρες. Ελπίζω ότι οι λαοί των υποψήφιων χωρών θα διαβάσουν ειδικά το τμήμα της έκθεσης του κ. Elmar Brok που περιέχει τις γνωμοδοτήσεις της Επιτροπής για τα Δικαιώματα της Γυναίκας και τις Ίσες Ευκαιρίες και της Επιτροπής Απασχόλησης και Κοινωνικών Υποθέσεων, διότι κατά τη γνώμη μου σε αυτές δίνεται βαρύτητα στα στοιχεία αυτά που είναι πραγματικά σημαντικά για τον μεμονωμένο πολίτη. Αντιθέτως ελπίζω να μην διαβάσουν το τμήμα που ασχολείται με την κοινή εξωτερική πολιτική και πολιτική ασφάλειας και ειδικά με τη συμμετοχή στο ΝΑΤΟ. Γνωρίζουμε όλοι ότι η κοινή άμυνα σε ευρωπαϊκό επίπεδο θα κοστίσει πάρα πολύ ακριβά. Έχουν γίνει υπολογισμοί που δείχνουν ότι για το δικό μας τμήμα της Ευρώπης θα συνεπάγεται αύξηση των προϋπολογισμών της τάξης του 50%. Δεν τολμώ καν να σκεφτώ τι θα σημαίνει για τις υποψήφιες χώρες. Ελπίζω να δουν τα θετικά κομμάτια των εκθέσεων και ελπίζω τα συγκεκριμένα κομμάτια να είναι τελικά αυτά που θα έχουν την καίρια σημασία για τη διαδικασία διεύρυνσης και όχι όλα τα άλλα κομμάτια!

<SPEAKER ID=106 NAME="Crowley">
Κύριε Πρόεδρε, θα ήθελα να ευχαριστήσω και να συγχαρώ όλους τους εισηγητές. Για να πιαστώ από κάτι που ανέφερε ήδη ο κ. Haarder, το καθήκον και η ευθύνη μας απέναντι στις χώρες της ανατολικής Ευρώπης δεν προκύπτουν από το δώρο που τους κάνουμε, αλλά εξαιτίας του ενθουσιασμού και του ανανεωμένου πνεύματος που μπορούν να φέρουν σε μία αποτελματωμένη Ευρωπαϊκή Ένωση.
<P>
Ειδικότερα, θα ήθελα να επικεντρωθώ στην Ουγγαρία. Ως μία από τις επικεφαλής και προπορευόμενες χώρες για τη διεύρυνση, αποδείχθηκε ικανή να αποτινάξει το ζυγό του ολοκληρωτικού κομμουνισμού και να οικοδομήσει μια νέα οικονομία της αγοράς, να δημιουργήσει νέες ευκαιρίες στην εκπαίδευση, να βελτιώσει τις υποδομές της και τη βιομηχανική της ικανότητα και να αναπτύξει τον τουρισμό και τη γεωργία της. Έχει ήδη ολοκληρώσει 22 από τα 31 κεφάλαια για την ένταξή της στην Ευρωπαϊκή Ένωση.
<P>
Χαιρετίζω την υλοποίηση του προγράμματος SAPARD που θα συμβάλλει στην περαιτέρω αγροτική ανάπτυξη και την ανάπτυξη των κοινοτήτων στο εσωτερικό της Ουγγαρίας. Ειδικότερα, καλώ την Επιτροπή να συμβάλλει στην επίλυση ορισμένων από τις δυσκολίες που αντιμετωπίζουν οι ούγγροι διαπραγματευτές με την εσωτερική γραφειοκρατία στους κόλπους της Επιτροπής και να επιταχύνει την όλη διαδικασία.
<P>
Εν κατακλείδι, πρέπει να ανοίξουμε την αγκαλιά μας και να χαιρετίσουμε την ανανέωση που θα φέρει η άφιξη των χωρών της Κεντρικής και Ανατολικής Ευρώπης.

<SPEAKER ID=107 NAME="Belder">
 - (NL) Κύριε Πρόεδρε, βάσει της χριστιανικής έννοιας της φιλανθρωπίας, υποστηρίζω θερμά τη διεύρυνση της Ευρωπαϊκής Ένωσης. Προς μεγάλη μου χαρά, τα κομουνιστικά συστήματα στην Κεντρική και Ανατολική Ευρώπη κατέρρευσαν το 1989. Αυτή την ικανοποίηση τη συμμερίστηκε τότε όλη η Δυτική Ευρώπη. Πρέπει να έχει ως συνέπεια την προσφορά της βοήθειάς μας στα υποψήφια κράτη μέλη, προκειμένου αυτά να ενταχθούν στην Ευρωπαϊκή Ένωση και, κατα αυτόν τον τρόπο, να επιστρέψουν και πάλι στην Ευρώπη.
<P>
Αυτή η αφετηρία μαρτυρά αίσθηση της πραγματικότητας, επειδή η ουσιαστικά προς Ανατολάς διεύρυνση της Ένωσης είναι, για τα κράτη μέλη και για τα υποψήφια κράτη μέλη, επωφελής πολιτικά και οικονομικά. Για να παραθέσω μόνο ένα επιχείρημα: μετά το 1988, το διμερές εμπόριο αυξήθηκε αλματωδώς. Το ψήφισμα, επ' ευκαιρία της προφορικής ερώτησης του συνάδελφου κ. Brok, επισημαίνει, επίσης, ορθά τα επιμέρους πλεονεκτήματα της διαδικασίας διεύρυνσης.
<P>
Εντούτοις, αυτή την άποψη για τη διεύρυνση δεν τη συμμερίζονται όλοι. Πρόσφατες δημοσκοπήσεις το αποδεικνύουν. Αυτές οι έρευνες αφήνουν να διαφανεί μία αντίδραση της γενικής δημόσιας γνώμης στις υποψήφιες για ένταξη χώρες και στο εσωτερικό της ΕΕ-15. Στα υποψήφια κράτη μέλη υπάρχει σαφής ενθουσιασμός της κοινωνίας για τη διεύρυνση. Στα κράτη μέλη, αντίθετα, μόνο το 43% των πολιτών είναι ένθερμοι για αυτό. Σε ορισμένες χώρες της ΕΕ, μάλιστα, οι αντίπαλοι της διεύρυνσης υπερβαίνουν σημαντικά τους υπέρμαχους της διεύρυνσης. Σαν να επρόκειτο τα βάρη και οι αβεβαιότητες αυτής της μεγάλης διεύρυνσης να βαρύνουν μόνο τους ώμους της ΕΕ.
<P>
Το ψήφισμα του συναδέλφου κ. Brok δεν λαμβάνει καθόλου υπόψη του αυτή την άδικη δημόσια εντύπωση. Προσανατολίζεται προς τη μεγαλύτερη και καλύτερη ενημέρωση του πληθυσμού, τόσο στα σημερινά όσο και στα υποψήφια κράτη μέλη. Κατα αυτόν τον τρόπο, φοβούμαι ότι το διαπιστωθέν έλλειμμα της ευρωπαϊκής δέσμευσης δεν θα εξαφανιστεί πλήρως. Ως εκ τούτου, η ώθηση του ψηφίσματος απευθύνεται, κυρίως, στα κράτη μέλη. Αυτά μόνο περιλαμβάνονται σε αυτό. Τα κράτη μέλη της Ευρωπαϊκής Ένωσης περιλαμβάνουν και κατοίκους που ενδιαφέρονται για τους πολίτες της Κεντρικής και Ανατολικής Ευρώπης! Ο μεγάλος αριθμός των πρωτοβουλιών τους, κυρίως, αν και όχι μόνο, εκκλησιαστικών, εδώ και πολλά χρόνια, και όχι σπάνια πριν από την πτώση του Τοίχους, μιλά από μόνος του. Μέλη του Συμβουλίου και της Επιτροπής: συμπεριλάβετε αυτούς τους συμμάχους στις ενημερωτικές εκστρατείες σας για τη διεύρυνση.
<P>
Ακόμη ένα σημείο του ψηφίσματος επέσυρε την προσοχή μου. Στην παράγραφο 49 διαβάζω ότι τα υποψήφια κράτη μέλη δεν πρέπει να πληρούν αυστηρότερα κριτήρια από ό,τι τα ίδια τα κράτη μέλη. Αυτό, κατά τη γνώμη μου, είναι αυτονόητο. Κάτι ακόμη σοβαρότερο: η Ευρωπαϊκή Ένωση περιόρισε, σαφώς, τον ενταξιακό έλεγχο στην εκπλήρωση των κριτηρίων της Κοπεγχάγης. Για όσο διάστημα οι υποψήφιες χώρες δεν μπορούν να συναποφασίσουν για την περαιτέρω συνεργασία σε διάφορους τομείς πολιτικής - αναλογίζομαι την ΚΕΠΠΑ, την πολιτική για το άσυλο και τη μετανάστευση και τη νομισματική πολιτική - η Ευρωπαϊκή Ένωση δεν μπορεί να τους θέσει σε αυτούς τους τομείς νέα κριτήρια.
<P>
Κύριε Πρόεδρε, το ρητό λέει: οι τελευταίες προσπάθειες είναι οι δυσκολότερες. Με την ολοκλήρωση των εσωτερικών διαπραγματεύσεων με τις περισσότερο προχωρημένες υποψήφιες χώρες, αυτό θα φανεί και πάλι. Εξακολουθεί να παραμένει ένας αριθμός δύσκολων υποθέσεων. Ελπίζω ότι η Ευρωπαϊκή Ένωση θα επιδείξει συγκεκριμένη απόδειξη της βούλησής της για διεύρυνση. Επιπλέον, αυτό είναι σύμφωνο με τη γνωστή ρήση του Ευαγγελίου ότι είναι προτιμότερο να δίνεις παρά να παίρνεις.

<SPEAKER ID=108 LANGUAGE="FR" NAME="Souchet">
Κύριε Πρόεδρε, αγαπητοί μου συνάδελφοι, μετά τη σημερινή συζήτηση σχετικά με τη διεύρυνση, θα πρέπει να λάβουμε θέση για ένα συνολικό σχέδιο ψηφίσματος, το οποίο έχει εκπονήσει ο συνάδελφός μας κ. Brok.
<P>
Το κείμενο αυτό έχει το προτέρημα ότι δεν αντιμετωπίζει με ελαφρότητα την απόφαση του ιρλανδικού λαού να απορρίψει τη Συνθήκη της Νίκαιας και δεν αποκρύπτει, παραθέτω "την αβεβαιότητα που έχει προκαλέσει σχετικά με το μέλλον της διαδικασίας διεύρυνσης" . Διαπιστώνουμε λοιπόν με ικανοποίηση ότι ο κ. Brok ενσωματώνει στο σημείο 2 του σχεδίου ψηφίσματός του τη σύσταση στην οποία είχαμε προβεί την επομένη ήδη της ιρλανδικής ψηφοφορίας, να προβλεφθούν εναλλακτικές λύσεις στο πλαίσιο των συμφωνιών ένταξης.
<P>
Αντιθέτως, είναι εντελώς απαράδεκτο να χρησιμοποιείται το αποτέλεσμα του ιρλανδικού δημοψηφίσματος ως πρόσχημα για να δικαιολογηθεί η εγκατάλειψη της διακυβερνητικής διαδικασίας. Μπορεί η πρακτική των ΔΔ ως έχει να είναι συχνά αδιαφανής και ακατανόητη, το γεγονός αυτό όμως δεν οφείλεται στην ίδια τη μέθοδο, η οποία συνδέει τις δημοκρατικά εκλεγμένες από τους λαούς τους κυβερνήσεις.
<P>
Η διακυβερνητική διαδικασία μπορεί σαφώς να γίνει πιο διαφανής και κατανοητή. Και μ' αυτό ακριβώς θα πρέπει να ασχοληθούμε, με τρόπο πραγματιστικό, αποφεύγοντας τις ιδεολογικές παρεκκλίσεις, οι οποίες συνίστανται στο εξής: όταν μια απόφαση δεν μας αρέσει, καταλήγουμε, προκειμένου να μην ξανασυμβεί κάτι τέτοιο, στο ότι είναι ανάγκη να καταργήσουμε με μια κατά πλειοψηφία ψηφοφορία το νομικό πλαίσιο στο οποίο έλαβε χώρα. Βρισκόμαστε στο πεδίο της μαγικής σκέψης, ή όπως έλεγε χτες το βράδυ ο συνάδελφος Georges Berthu, της τυποποιητικής ψευδαίσθησης.
<P>
Το δίδαγμα που πρέπει να αποκομίσουμε από το ιρλανδικό δημοψήφισμα σίγουρα δεν είναι ότι πρέπει να καταστήσουμε ακόμα πιο αντιδημοκρατική τη διαδικασία της ευρωπαϊκής οικοδόμησης.

<SPEAKER ID=109 LANGUAGE="DE" NAME="Bφge">
Κύριε Πρόεδρε, αγαπητοί συνάδελφοι, χωρίς αμφιβολία τα οικονομικά και πολιτικά πλεονεκτήματα της διεύρυνσης είναι σαφώς περισσότερα από ό,τι οι πιθανές δημοσιονομικές δαπάνες. Θα ήθελα μάλιστα να επισημάνω ότι αυτό συμβαίνει ήδη σήμερα. Παρ' όλα αυτά αποστολή μας είναι, κυρίως ως θεματοφύλακες του προϋπολογισμού, να συζητήσουμε και να διαμορφώσουμε ένα σοβαρό και ρεαλιστικό προσχέδιο προϋπολογισμού, καθώς επίσης και να λάβουμε υπόψη μας τα συναισθήματα και τους φόβους και να αντιμετωπίσουμε ρεαλιστικά με αριθμούς. Για το λόγο αυτό μπορούμε επίσης με γνώμονα τις εμπειρίες μας με το προενταξιακό πρόγραμμα, βάσει των δυνατοτήτων αφομοίωσης, βάσει των διοικητικών δομών των νέων κρατών μελών να συμπεράνουμε ότι τόσο στη γεωργική πολιτική όσο και στα διαρθρωτικά ταμεία θα πραγματοποιηθεί μια σταδιακή ενσωμάτωση στα κοινοτικά προγράμματα.
<P>
Εκκινώντας όμως από τα δεδομένα αυτά σημαίνει επίσης ότι μέχρι το έτος 2006 οι οικονομικές προκλήσεις της διεύρυνσης θα μπορέσουν να χρηματοδοτηθούν από μια μεγάλη οικονομική άνθηση των δέκα νέων χωρών μέχρι το 2006 εντός των δημοσιονομικών προοπτικών, όπως αποφασίστηκε στην Ατζέντα 2000: στη γεωργική πολιτική κατά την τελική φάση 7 δισ. ευρώ με τη σταδιακή ενσωμάτωση, στη διαρθρωτική πολιτική από 6,1 δισ. ευρώ το έτος 2004 σε περίπου 10,9 δισ. ευρώ, και αυτό βάσει ενός επίκαιρου προσχέδιου πρϋπολογισμού της Επιτροπής περίπου 100 δισ. ευρώ για το 2002, προκειμένου να καταστεί εμφανής η σχέση.
<P>
Χωρίς αμφιβολία θα κληθούμε να συζητήσουμε την περίοδο μετά το 2006, με βάση τις μελλοντικές υποχρεώσεις του παγκοσμίου εμπορίου, για το ζήτημα των εσόδων και των εξόδων του ευρωπαϊκού προϋπολογισμού, καθώς κατά την τελική φάση το 2013 ενδέχεται αυτοί οι συγκριτικοί αριθμοί να ανέρχονται συνολικά σε 17 ή 26 δισ. ευρώ.
<P>
Ας μην επικεντρώσουμε την προσοχή μας μόνο σε αυτά τα δύο σκέλη της δημοσιονομικής πολιτικής. Ανησυχώ ιδιαίτερα και αναρωτιέμαι εάν οι σκέψεις της Επιτροπής για το πώς πρέπει να κυβερνηθεί η Ευρώπη ή εάν ο ακριβής σχεδιασμός του παρόντος Σώματος για την αντιμετώπιση του γλωσσικού προβλήματος ανταποκρίνονται όντως στις υπάρχουσες απαιτήσεις, προκειμένου να διασφαλιστούν οι ευρωπαϊκές εθνικές ταυτότητες, η ικανότητα δράσης των ευρωπαϊκών θεσμικών οργάνων προς το συμφέρον των πολιτών μιας μεγαλύτερης Ευρωπαϊκής Ένωσης. Στην περίπτωση αυτή χρειάζεται η διεξαγωγή μιας πολύ πιο εντατικής συζήτησης, ούτως ώστε στο μέλλον να είμαστε ικανότεροι στην ανάληψη δράσεων.

<SPEAKER ID=110 LANGUAGE="FI" NAME="Paasilinna">
Κύριε Πρόεδρε, κύριε Επίτροπε, αγαπητοί συνάδελφοι, η εξέλιξη της Εσθονίας και της Λετονίας, επί παραδείγματι, υπήρξε ταχεία. Συγχαίρω γι' αυτό αυτά τα έθνη. Η ελευθερία και η ανεξαρτησία παρακινούν τα κράτη σε δράση. Έτσι θα έπρεπε να συμβαίνει και με τους ανθρώπους, και η αυτοδιαχείριση των ανθρώπων θα έπρεπε φυσικά να βελτιωθεί. Αυτό δεν είναι κανένα σχέδιο της ελίτ, και τούτο πρέπει σήμερα να καταστεί σαφές σε αυτές τις υποψήφιες χώρες.
<P>
Η ανάπτυξη της ευρωπαϊκής οικονομίας έχει τώρα ανακοπεί. Κατά την άποψη πολλών, οδεύουμε προς την οικονομική ύφεση, ακόμη και σε οπισθοδρόμηση. Η οικονομική στασιμότητα επηρεάζει αυτές τις υποψήφιες χώρες πιο πολύ από ό,τι τις δικές μας οικονομίες, καθότι εκείνες είναι σαφώς ασθενέστερες. Ωστόσο, η δημοτικότητα της Ένωσης έχει σημειώσει πτώση σε πολλές υποψήφιες χώρες, όπως στην Εσθονία, υπερβαίνοντας μάλιστα το ήμισυ, ήδη πριν από την οικονομική στάση που συνέβη τώρα στην Ευρώπη. Ένας λόγος στον οποίο αποδίδουν τα κράτη μέλη την κατάσταση αυτή είναι το ότι ακολουθήθηκε αυστηρή δημοσιονομική πειθαρχία. Η ύφεση θα μείωνε περαιτέρω αυτή τη δημοτικότητα που απολαμβάνει η Ένωση. Γι' αυτό μάλιστα ζητώ, και εκκινώ από αυτό, να επιληφθούμε δυναμικά της γεφύρωσης των κοινωνικών διαφορών και του κοινωνικού και οικονομικού χάσματος, διότι αυτή είναι η βάση πάνω στην οποία θα πείσουμε την πλειονότητα του πληθυσμού στις χώρες αυτές να υποστηρίξει την ένταξη. Τούτο σημαίνει επίσης ότι δεν θα πρέπει να αυξηθεί η ανεργία στην επικράτεια της Ένωσης, διαφορετικά, κάτι τέτοιο θα υποσκάψει αυτήν ακριβώς τη βάση και την ευρεία υποστήριξη προς τη διεύρυνση, που υπάρχει εδώ, στο εσωτερικό της Ένωσης. Με άλλα λόγια, η επιδεινούμενη οικονομική κατάσταση δύναται να θέσει σε κίνδυνο τη διεύρυνση μέσα σε ένα καθορισμένο ή υπό εξέταση χρονοδιάγραμμα. Ας επιληφθούμε λοιπόν της κοινωνικής ανισότητας πριν μετατεθεί το όλο αυτό θέμα πολύ μακριά.

<SPEAKER ID=111 LANGUAGE="SV" NAME="Malmstrφm">
Κύριε Πρόεδρε, είναι υπέροχο να συμμετέχει κανείς σε αυτήν την συγκλονιστική περίοδο στην ιστορία της Ευρώπης, περίοδο κατά την οποία επιτυγχάνουμε επιτέλους την ένωση της ηπείρου μας. Ελπίζω ότι οι νέοι μας φίλοι και συνάδελφοι σε λίγα μόλις χρόνια θα μπορούν να κάθονται στην αίθουσα αυτή μαζί με εμάς αντί να παρακολουθούν τις συνεδριάσεις μας από τα θεωρεία. Έτσι θα μπορέσουμε από κοινού να αντιμετωπίσουμε τα διάφορα προβλήματα και να εξασφαλίσουμε καλές συνθήκες ζωής στους πολίτες της Ευρώπης. Καιρός είναι να γίνει κάτι τέτοιο.
<P>
Θα συμπληρωθούν σύντομα δώδεκα χρόνια από την πτώση του Τοίχους του Βερολίνου και πολλοί Ευρωπαίοι ορκίστηκαν ότι οι χώρες που κατάφεραν να αποσείσουν από επάνω τους τον κομμουνιστικό ζυγό θα μπορέσουν να γίνουν μέλη της Ένωσης πολύ σύντομα. Πολλά μένουν ακόμα να γίνουν, όπως αναφέρει η εξαιρετική έκθεση που συζητούμε σήμερα. Πραγματοποιείται σημαντική πρόοδος και χαίρομαι για τις σημαντικές φιλοδοξίες που εξέφρασε η βελγική Προεδρία. Τι στιγμή αυτή είναι σημαντικό να μην προβάλουμε περισσότερες απαιτήσεις
<P>
Αλλά και η ΕΕ έχει πολλά να κάνει ακόμα. Πολλοί είμαστε εμείς που έχουμε απογοητευθεί από το πενιχρό αποτέλεσμα της Συνόδου Κορυφής της Νίκαιας και που ελπίζουμε να εκφραστούν υψηλότερες προσδοκίες στο Laeken. Η ευρωπαϊκή ολοκλήρωση αποτελεί μια αμοιβαία διαδικασία η οποία απαιτεί να καταβάλλουν προσπάθειες και οι δύο πλευρές: τόσο εμείς όσο και τα μελλοντικά κράτη μέλη. Από κοινού φέρουμε τη στιγμή αυτή μια κολοσσιαία ευθύνη: να πείσουμε τους πληθυσμούς όλων των χωρών μας για τα ουσιαστικά πλεονεκτήματα της ενιαίας Ευρώπης. Χρειάζεται επίσης να εμπνεύσουμε υπερηφάνεια για την Ευρώπη που έχουμε οικοδομήσει μέχρι σήμερα και για αυτήν που θα οικοδομήσουμε από κοινού στο μέλλον.

<SPEAKER ID=112 LANGUAGE="FR" NAME="Jonckheer">
Κυρία Πρόεδρε, κύριε Επίτροπε, στις παρούσες πολιτικές περιστάσεις δεν υπάρχει εναλλακτική πολιτική λύση στη διεύρυνση, την οποία να υποστηρίζουν οι Πράσινοι, όπως ανέφερε η πρόεδρος τη Ομάδας μας.
<P>
Το μέλλον όμως της Ευρωπαϊκής Ένωσης δεν είναι ή δεν θα πρέπει να είναι η διεύρυνση, σε αντίθεση με όσα δήλωσε η Προεδρία του Συμβουλίου στην εισαγωγική ομιλία της. Το μέλλον μιας διευρυμένης Ευρώπης μετά το 2004 είναι ανοιχτό και αβέβαιο. Μπορεί να είναι το μέλλον μιας ενισχυμένης ζώνης ελευθέρων συναλλαγών, όπως μπορεί να είναι και το μέλλον μιας υπερεθνικής Ένωσης όπου οι στόχοι της βιώσιμης ανάπτυξης και της κοινωνικής αλληλεγγύης θα βρίσκονται ίσως στο επίκεντρο των στόχων μιας μεταρρυθμισμένης πολιτικής.
<P>
Αν αγωνιστούμε για τη δεύτερη αυτή επιλογή, τότε η προσεχής ΔΔ το 2003-2004 θα είναι η τελευταία ευκαιρία για τους Δεκαπέντε να διορθώσουν τις αποτυχίες της Νίκαιας και να αναλάβουν τις ευθύνες τους, προκειμένου η Ένωση των 27 μελών να μπορέσει να διακυβερνηθεί δημοκρατικά και αποτελεσματικά.
<P>
Το ζήτημα ωστόσο δεν είναι μόνο θεσμικής φύσεως: άπτεται επίσης και του προϋπολογισμού. Η συνέχιση μιας πολιτικής αλληλεγγύης μεταξύ των κρατών μελών θα έχει ως προϋπόθεση την αύξηση στο μέλλον των οικονομικών πόρων της Ένωσης· διότι η ένταξη των αγορών των υποψηφίων χωρών στις αγορές της Ένωσης διεξάγεται σε οικονομικό επίπεδο εδώ και δέκα χρόνια, με τίμημα τις αυξανόμενες εδαφικές και κοινωνικές ανισότητες στις υποψήφιες χώρες.
<P>
Οι τρέχουσες ευρωπαϊκές ενισχύσεις είναι απαραίτητες και μετριάζουν το κόστος της μετάβασης· αλλά αν θέλουμε πραγματικά να διαφυλάξουμε ένα μοντέλο ευρωπαϊκής κοινωνίας, βασισμένο στην αλληλεγγύη και τη διαπραγμάτευση μεταξύ όλων των παραγόντων σε μια Ένωση 27 μελών, θα πρέπει τότε να δεσμευτούμε σαφώς όλοι όσον αφορά τον εν λόγω στόχο, που υπερβαίνει το στόχο του κοινοτικού κεκτημένου και προϋποθέτει συμπληρωματική ενίσχυση από τα δεκαπέντε σημερινά μέλη.
<P>
Αν θέλουμε να επιτύχουμε τη διεύρυνση και να διαφυλάξουμε τις ευκαιρίες για μια αλληλέγγυα Ευρώπη, δεν θα πρέπει να ενδώσουμε, όπως σωστά αναφέρει ο κ. Verheugen, στο στρουθοκαμηλισμό. Από την άποψη αυτή, θεωρώ σκανδαλώδη την απόρριψη από την Επιτροπή Εξωτερικών Υποθέσεων των περισσοτέρων τροπολογιών που κατέθεσε η Επιτροπή Κοινωνικών Υποθέσεων.

<SPEAKER ID=113 NAME="Αλαβάνος">
Κύριε Πρόεδρε, νομίζω ότι έχουμε μια σειρά από ενδιαφέρουσες εισηγήσεις και έχει γίνει μια καλή δουλειά από την Επιτροπή Εξωτερικών Υποθέσεων. Παρόλα αυτά, νομίζω ότι κανείς δεν μπορεί να κρύψει την ανησυχία του για τον τρόπο με τον οποίο προχωρεί η διεύρυνση της Ευρωπαϊκής Ένωσης και για τις σοβαρές επιπτώσεις, σε κοινωνικό ιδιαίτερα επίπεδο, σε μια σειρά από αυτές τις χώρες, οι οποίες προσανατολίζονται προς την ένταξη στην Ευρωπαϊκή Ένωση.
<P>
Ως πρόεδρος στη Μικτή Επιτροπή ΕΕ - Βουλγαρίας, θέλω να πω ότι ναι ασφαλώς έχει γίνει μια σημαντική παρέμβαση της Ευρωπαϊκής Ένωσης, έχουν δοθεί θετικές ωθήσεις σε ζητήματα όπως είναι ο ενεργειακός τομέας, η αναδιάρθρωση του αγροτικού τομέα, τα προγράμματα επενδύσεων στη Βουλγαρία αλλά, την ίδια στιγμή, δεν μπορώ να αγνοήσω, για παράδειγμα, τις τελευταίες εκτιμήσεις της EUROSTAT, οι οποίες δημοσιεύτηκαν πριν από μια εβδομάδα και δείχνουν κυριολεκτικά μια κατακρήμνιση των κοινωνικών κεκτημένων στη Βουλγαρία. Νομίζω ότι όλα αυτά πρέπει να τα δούμε.

<SPEAKER ID=114 NAME="Hyland">
 Κύριε Πρόεδρε, χαίρομαι που έχω τη δυνατότητα να συμμετάσχω σε αυτή τη σημαντική συζήτηση σχετικά με τη διεύρυνση της Ευρωπαϊκής Ένωσης και ειδικότερα για να αναγνωρίσω την πρόοδο της Μάλτας όσον αφορά την αίτηση προσχώρησής της στην ΕΕ.
<P>
Το Σώμα αυτό πληροφορήθηκε με χαρά, το Σεπτέμβριο του 1998, ότι η κυβέρνηση της Μάλτας ενημέρωσε την Προεδρία για την πρόθεσή της να ενεργοποιήσει εκ νέου την αίτηση της Μάλτας και έκτοτε, με τις δομές που δημιούργησε η κυβέρνηση, η Μάλτα έχει αποδείξει την ειλικρίνεια και την αποφασιστικότητά της να γίνει μέρος μιας ενοποιημένης και διευρυμένης Ευρώπης.
<P>
Προερχόμενος από ένα μικρό νησιωτικό κράτος παρεμφερές με τη Μάλτα, μπορώ να βεβαιώσω τη δέσμευση της ΕΕ απέναντι στην ανάπτυξη των μικρών και υπανάπτυκτων απόκεντρων περιφερειών. Κατά την άποψή μου, παρά τις πολλές επικρίσεις, το όραμα των πατέρων της Ευρωπαϊκής Ένωσης εξακολουθεί να υλοποιείται. Προσβλέπω στην συμμετοχή της Μάλτας και των άλλων υποψηφίων χωρών στην Ευρώπη της νέας χιλιετίας. Αξίζει να σημειώσουμε ότι ως τον Ιούνιο του 2001 η Μάλτα είχε κλείσει τις διαπραγματεύσεις σε περισσότερα από 17 διαφορετικά κεφάλαια, συμπεριλαμβανομένων σημαντικών και ποικίλων θεμάτων, από την εκπαίδευση και την κατάρτιση μέχρι τις τηλεπικοινωνίες, την αλιεία και την προστασία των καταναλωτών.

<SPEAKER ID=115 LANGUAGE="DE" NAME="Karas">
Κύριε Πρόεδρε, κυρίες και κύριοι, θα ήθελα να θίξω πέντε σημεία από τη σκοπιά της Επιτροπής Οικονομικής και Νομισματικής Πολιτικής. Πρώτον: όλοι εμείς έχουμε επίγνωση, σε ό,τι αφορά την επανένωση της Ευρώπης, της ιστορικής διάστασης και ευθύνης τόσο σε πολιτικό όσο και σε ηθικό επίπεδο. Η επανένωση αυτή πρέπει να πετύχει και θα πετύχει, επειδή είναι σωστή και χρήσιμη.
<P>
Δεύτερον: τα οικονομικά δεδομένα εξελίσσονται θετικά. Η οικονομική ανάπτυξη στην Κεντρική και Ανατολική Ευρώπη εξακολουθεί να κινείται επάνω από το μέσο όρο της ΕΕ. Η κατάσταση των μακροοικονομικών μεγεθών έχει βελτιωθεί. Οι εξαγωγές της ΕΕ στις υποψήφιες προς ένταξη χώρες αυξάνονται, ενώ οι υποψήφιες χώρες επωφελούνται ήδη από τώρα από τη διαδικασία των διαπραγματεύσεων προσχώρησης, επειδή λειτουργεί γι' αυτές ως πυξίδα για τις απαραίτητες μεταρρυθμίσεις, οι οποίες και χωρίς την ύπαρξη της προοπτικής της ΕΕ θα ήταν αναγκαίες μετά από 50 χρόνια κομμουνιστικού καθεστώτος.
<P>
Τρίτον: ο κ. Επίτροπος το έθιξε ήδη: η Οικονομική και Νομισματική Ένωση, το ευρώ, δεν επιτυγχάνονται αυτόματα με την προσχώρηση. Είναι σημαντικό να επισημάνουμε ότι μετά την εκπλήρωση των κριτηρίων της Κοπεγχάγης πρέπει να εκπληρωθούν και τα κριτήρια του Μάαστριχτ χωρίς να υπάρχει ρήτρα για δυνατότητα αποχώρησης, ενώ το χρονικό διάστημα που θα χρειαστεί επιπλέον ανέρχεται πιθανόν σε τρία, τέσσερα, πέντε ή περισσότερα χρόνια.
<P>
Τέταρτον: τα χρήματα και οι ισολογισμοί δεν είναι πάντοτε το παν. Τα στοιχεία της οικονομίας είναι θετικά, ωστόσο είναι μόνο το μέσο για την επίτευξη του σκοπού και όχι αυτοσκοπός. Το διαπιστώσαμε μάλιστα σήμερα κατά τη διάρκεια της συζήτησης για τη Μέση Ανατολή: είναι μέσο για να επιτευχθεί ο σκοπός, για να επιτευχθεί η ειρήνη, για να υπάρξει ασφάλεια, να κατοχυρωθεί η κοινωνική σταθερότητα, να δημιουργηθεί μια δημοκρατική κοινωνία και να διασφαλιστεί η ανάπτυξη και η απασχόληση.
<P>
Πέμπτον: είναι ανάγκη να γίνουν πολλά: να ικανοποιηθούν τα κριτήρια σταθερότητας, να ελεγχθούν οι κρατικές επιχορηγήσεις, να αρθούν οι περιφερειακές διαφορές, να μεταρρυθμιστούν τα συστήματα συνταξιοδότησης, κοινωνικής πρόνοιας και υγείας, να επιταχυνθεί η διαδικασία της ιδιωτικοποίησης και να διασφαλιστεί η ανεξαρτησία της δικαιοσύνης και η δημόσια διοίκηση. Έχουμε φτάσει σε ένα σημαντικό στάδιο. Αντικρίζουμε το στόχο με αισιοδοξία.

<SPEAKER ID=116 LANGUAGE="DA" NAME="Dybkjζr">
Κύριε Πρόεδρε, όπως και πολλοί άλλοι θέλω και εγώ να εκφράσω την ικανοποίησή μου για τη στήριξη που δίνεται στη διεύρυνση σήμερα. Είναι ύψιστης σημασίας η ΕΕ να στείλει το μήνυμα ότι επιθυμούμε τη διεύρυνση για δικό μας συμφέρον. Είναι εξίσου σημαντικό ωστόσο να υπάρξει ευρεία λαϊκή στήριξη του σχεδίου της διεύρυνσης από τους λαούς των υποψήφιων χωρών. Φυσικά είναι οι ίδιες οι χώρες που θα διεξάγουν τον διάλογο σχετικά με τη συμμετοχή τους, αλλά είναι και δικό μας καθήκον να εξασφαλίσουμε ότι οι προϋποθέσεις είναι τέτοιου τύπου ώστε οι λαοί να αντιμετωπίσουν αυτή την εξέλιξη ως βήμα προόδου και να μην έχουν την αίσθηση ότι οι δυνατοί ισοπεδώνουν τους αδύνατους.
<P>
Ως εκ τούτου, η διεύρυνση πρέπει να βασίζεται στην αμοιβαιότητα, τον αλληλοσεβασμό και την ισότητα και πάνω από όλα από τη δική μας πλευρά πρέπει να υπάρχει κατανόηση ότι η ανάπτυξη της Ένωσης θα αλλάξει φυσικά όταν προσχωρήσουν νέες χώρες και νέοι λαοί. Οι χώρες και οι λαοί αυτοί έχουν άλλες προϋποθέσεις και είναι ακριβώς αυτό το στοιχείο που μπορεί να λειτουργήσει εμπλουτιστικά για εμάς.

<SPEAKER ID=117 NAME="Titley">
Κύριε Πρόεδρε, χαιρετίζω την απογευματινή συζήτηση καθώς και τα σχόλια του κ. Verheugen σήμερα το πρωί, τα οποία ήταν εξαιρετικά θετικά. Θα ήθελα να θίξω ένα σημαντικό σημείο. Το κλειδί για τη διευρυμένη κοινότητα πρέπει να είναι η ακεραιότητα της ενιαίας αγοράς. Πρέπει να διασφαλίσουμε ότι η πλήρης ακεραιότητα αυτής της ενιαίας αγοράς θα επιτευχθεί στο τέλος αυτών των διαπραγματεύσεων. Αν δεν γίνει αυτό, τότε θα υπάρξει σημαντική αντίσταση στη διεύρυνση από επιχειρήσεις στην Κοινότητα και από τους εργάτες στην Κοινότητα που αισθάνονται ότι θα βρεθούν σε μειονεκτική θέση.
<P>
Παίρνω ένα συγκεκριμένο παράδειγμα. Πρόσφατα στην Τσεχική Δημοκρατία έγινε αναδιάρθρωση του τραπεζικού τομέα. Μία από τις μεγαλύτερες τράπεζες στην Τσεχική Δημοκρατία - η IPB - εξαναγκάστηκε σε διαχείριση και αυτό έγινε προς όφελος μιας άλλης τράπεζας - της CSOB. Φαίνεται ότι υπήρξε κάποια χρήση των κρατικών ενισχύσεων για να ενισχυθεί η θέση της CSOB προκειμένου να στηρίξει τη θέση ενός ανταγωνιστή της IPB από τον ιδιωτικό τομέα. Σαφώς η όλη ιστορία δεν είναι καθόλου ικανοποιητική. Δεν είναι διαφανής και δεν είναι σύμφωνη με τους όρους της συμφωνίας σύνδεσης. Πρέπει να διασφαλίσουμε ότι παρόμοια συμβάντα δεν θα συνεχιστούν.
<P>
Ως πρόεδρος της μεικτής κοινοβουλευτικής επιτροπής, θα ήθελα επίσης να πω δυο λόγια σχετικά με τη Λιθουανία. Χαιρετίζω την έκθεση του κ. Σουλαδάκη. Είναι σαφές ότι η κυβέρνηση της Λιθουανίας σημείωσε αλματώδη πρόοδο προκειμένου να ευθυγραμμιστεί με τις υπόλοιπες χώρες. Ελπίζω ότι θα είναι δίπλα στην αρχική ομάδα εντός των επόμενων 12 μηνών. Και πάλι όμως, πρέπει να διασφαλίσουν την υλοποίηση της ενιαίας αγοράς, ειδικότερα όσον αφορά την αντιγραφή στον οπτικοακουστικό τομέα.

<SPEAKER ID=118 NAME="Sφrensen">
 - (NL) Αγαπητοί συνάδελφοι, δεν θα εκπλήξει κανέναν το γεγονός ότι εγώ, ως μέλος της Επιτροπής για τα Δικαιώματα της Γυναίκας αυτού του Κοινοβουλίου, θα αναφερθώ στις γυναίκες, επειδή μία καθόλου μηδαμινή πλειονότητα του πληθυσμού των υποψήφιων χωρών αποτελείται από γυναίκες. Ιδιαίτερα ευάλωτες γυναίκες. Ας μην ξεχνούμε ότι οι περισσότερες υπό ένταξη χώρες αποτελούν τις χώρες προέλευσης ή διέλευσης του εμπορίου γυναικών. Για αυτό, ας αναφερθούμε μία φορά στις γυναίκες και όχι πάλι στους γεωργούς, τους εργαζομένους, τα συνδικάτα κλπ. Ας αναφερθούμε σε αυτή τη μεγάλη πλειονότητα, την οποία θέλουμε να καταστήσουμε ευμενή προς την Ευρώπη και όχι φοβισμένη από την Ευρώπη. Επειδή, εάν δεν δοθεί καμία προσοχή σε αυτή την ομάδα, τότε αυτό θα αποτύχει αναμφίβολα. Επομένως, πρέπει να υπάρξει μία σημαντική ενημερωτική εκστρατεία, η οποία θα φτάσει σε όλες τις γυναικείες οργανώσεις, αλλά και σε κάθε μεμονωμένη γυναίκα στην ύπαιθρο ή στην πόλη, προκειμένου να εξηγήσει, για παράδειγμα, το κοινοτικό κεκτημένο για τις γυναίκες. Κατά αυτόν τον τρόπο, η Ευρώπη μπορεί να γίνει περισσότερο σεβαστή και η κατάσταση των γυναικών να γίνει σαφώς καλύτερη.
<P>
Τέλος, θα επιθυμούσα να επισημάνω ότι ο Επίτροπος κ. Verheugen στην εισήγησή του, σήμερα το πρωί, δεν αναφέρθηκε καθόλου στην κατάσταση των γυναικών στις υποψήφιες χώρες και αυτό με λυπεί ιδιαίτερα.

<SPEAKER ID=119 NAME="Κόρακας">
Κύριε Πρόεδρε, με βάση και την ελληνική πείρα, είμαι σίγουρος ότι, αντίθετα με ό,τι ισχυρίζεται η πρόταση ψηφίσματος Brok, θα επιδεινωθεί η ήδη δεινή θέση των υπό ένταξη λαών στην Ευρωπαϊκή Ένωση, που γίνεται όχι για να υπηρετεί τους εργαζόμενους αλλά το κεφάλαιο. Αυτοί οι εργαζόμενοι, από τον προθάλαμο της ένταξής τους, βιώνουν τις ολέθριες πολιτικές, κοινωνικές και οικονομικές συνέπειες των ιδιωτικοποιήσεων και της παράδοσης της οικονομίας τους στο ξένο κεφάλαιο. Αισθήματα αλληλεγγύης λοιπόν μας οδηγούν στην καταψήφιση των εκθέσεων. Δεν θέλουμε να είμαστε συνένοχοι.
<P>
Ως προς την Κύπρο, σημειώνουμε τα θετικά σημεία της έκθεσης Poos, για αυτό εξάλλου δεν θα την καταψηφίσουμε, αλλά θα απόσχουμε. Ωστόσο, ισχύει και εδώ η παραπάνω γενική πολιτική μας θέση. Επιπλέον, διαπιστώνουμε ότι η προενταξιακή διαδικασία, ιδιαίτερα μετά το Ελσίνκι, όχι μόνο δεν έφερε την λύση του Κυπριακού αλλά ενθάρρυνε την Αγκυρα και τον υποτελή της Ντενκτάς για ακόμη πιο αδιάλλακτη στάση. Βλέπουμε με ιδιαίτερη ανησυχία ότι οι διαπραγματεύσεις για την ένταξη αξιοποιούνται ως μέσο πίεσης προς την κυπριακή ηγεσία για αποδοχή μιας συνομοσπονδιακής λύσης, δηλαδή την de jure αναγνώριση της εισβολής και κατοχής του κυπριακού εδάφους και την πλήρη εγκατάλειψη των σχετικών αποφάσεων του ΟΗΕ. Βλέπε και τις σχετικές δηλώσεις του σημερινού Προέδρου του Ευρωπαϊκού Συμβουλίου κ. Michel.

<SPEAKER ID=120 NAME="Smet">
 - (NL) Κύριε Πρόεδρε, συνάδελφοι, η αποξένωση των θεσμικών οργάνων από τους πολίτες σχετίζεται, στις περισσότερες περιπτώσεις, με την ευημερία των ανθρώπων. Στις χώρες μας υπάρχει ο φόβος για τους πρόσφυγες, τις μετεγκαταστάσεις των επιχειρήσεων και ο φόβος για την απώλεια θέσεων απασχόλησης. Αυτό υφίσταται ακόμη περισσότερο στις υποψήφιες χώρες, όπου η ένταξη στην Ευρωπαϊκή Ένωση συνδέεται με τη διατήρηση και την αύξηση των εισοδημάτων και με την ύπαρξη εργασίας. Εάν εξετάσουμε τα τελευταία στοιχεία για την απασχόληση στις χώρες της Κεντρικής Ευρώπης, διαπιστώνουμε ότι η απασχόληση το 1999 και το 2000 υποχώρησε γενικά, με την εξαίρεση της Ουγγαρίας, της Λιθουανίας και της Σλοβενίας. Γι' αυτό, πρέπει να δώσουμε απόλυτη προσοχή σε αυτή την εξέλιξη. Θα επιθυμούσα, όσον αφορά την κοινωνική πολιτική, να αναφερθώ σε δύο κυρίως σημεία. Και σε αυτό θα ακολουθήσω σε κάποιο βαθμό την άποψη της κ. Maes. Τα γραπτά είναι υπομονετικά, αλλά κάποιος πρέπει να μάθει να εξετάζει τι κρύβεται πίσω από αυτά τα έγγραφα.
<P>
Κατά πρώτον, η κοινωνική ασφάλιση. Ο μεγάλος κίνδυνος είναι το προηγούμενο σύστημα κοινωνικής ασφάλισης να διαλυθεί, ενώ το νέο σύστημα κοινωνικής ασφάλισης να μην υφίσταται ακόμη ή να είναι ανεπαρκές, με αποτέλεσμα μία ολόκληρη γενιά ανθρώπων να μην μπορέσουν να επωφεληθούν ούτε του ενός ούτε του άλλου συστήματος. Βάσει των εμπειριών και των συνομιλιών που είχα σε μία σειρά χωρών, φαίνεται ότι αυτό συμβαίνει. Αυτό, βεβαίως, είναι φοβερό, επειδή σημαίνει ότι μία μεγάλη ομάδα καθίσταται φτωχότερη. Αυτοί οι άνθρωποι συγκρίνουν τη σημερινή κατάσταση με την προηγούμενη και καταλήγουν στο συμπέρασμα ότι τώρα η κατάσταση είναι χειρότερη από την προηγούμενη. Αυτό είναι, επομένως, το πρώτο σημείο και ζητώ από την Επιτροπή να δώσει μεγαλύτερη προσοχή στο πρόβλημα της κοινωνικής ασφάλισης από ό,τι μέχρι σήμερα.
<P>
Ένα δεύτερο σημείο είναι η οικοδόμηση και η ανάπτυξη των οργανώσεων των κοινωνικών εταίρων. Επίσης βάσει των επιτόπου επαφών, διαπιστώνω ότι αυτό συμβαίνει κατά τρόπο ιδιαίτερα δύσκολο και αργό. Επομένως, και σε αυτό το θέμα πρέπει να εξετάσουμε την πραγματικότητα πίσω από τα έγγραφα και τις λέξεις. Επομένως, ας τους βοηθήσουμε και ας αφήσουμε τους κοινωνικούς εταίρους να βοηθηθούν μεταξύ τους.

<SPEAKER ID=121 NAME="Neyts-Uyttebroeck">
 - (NL) Κύριε Πρόεδρε, μόλις άκουσα στην αγγλική διερμηνεία προς έκπληξή μου ότι το όνομά μου, εν τω μεταξύ, έγινε Michel. Είναι αλήθεια ότι συνεργάζομαι ιδιαίτερα στενά με τον Υπουργό κ. Michel, αλλά δεν έχει επέλθει ακόμη μία πλήρης μετουσίωση.
<P>
Θα ήθελα να αρχίσω, κυρίες και κύριοι, ζητώντας συγνώμη για το γεγονός ότι έφτασα εδώ λίγο καθυστερημένη και όχι ακριβώς στις 3.00 μ.μ. Αυτό οφείλεται στο γεγονός ότι έλαβα μέρος, εξ ονόματος της Προεδρίας, στη Συνεδρίαση των Προέδρων των Επιτροπών. Δεδομένου ότι δεν διαθέτω το χάρισμα της πανταχού παρουσίας, δεν μπόρεσα να είμαι έγκαιρα εδώ και για αυτό ζητώ ακόμη μία φορά συγνώμη.
<P>
Κύριε Πρόεδρε, κυρίες και κύριοι, κύριε Επίτροπε, πολλοί από σας, είτε κατά τις παρεμβάσεις σήμερα το πρωί είτε στις γενικά ιδιαίτερα ενδιαφέρουσες εκθέσεις, τις οποίες συντάξατε για την πρόοδο των υποψήφιων κρατών μελών, αναφερθήκατε - τις περισσότερες φορές με μεγάλη ικανοποίηση και με πολύ συμπάθεια - στις επαφές, τις οποίες είχατε με άτομα στα υποψήφια κράτη μέλη, στις επισκέψεις που κάνατε οι ίδιοι εκεί κλπ. Αυτή είναι και η δική μου περίπτωση. Έχω, εν τω μεταξύ, επισκεφθεί τουλάχιστον μία φορά, και σε ορισμένες περιπτώσεις δύο, τρεις ή και περισσότερες φορές, όλους τους αρχηγούς κρατών όλων των υποψήφιων χωρών μελών, με τα οποία διαπραγματευόμαστε. Αυτό ακριβώς δημιουργεί μία σύνδεση, από την οποία προκύπτει ένα περισσότερο από καθαρά θεωρητικό πολιτικό ενδιαφέρον για τις εν λόγω χώρες. Θεωρώ ιδιαίτερα συγκινητικό το γεγονός ότι, στις εκθέσεις προόδου σας, αντιμετωπίσατε τα υποψήφια κράτη μέλη, για τα οποία συντάξατε έκθεση, σχεδόν σαν νονοί και νονές. Θα ήθελα, προπαντός, να επισημάνω με ικανοποίηση ότι το Ευρωπαϊκό Κοινοβούλιο, με τις διαδοχικές συνθέσεις του, αποτελεί μία από τις μεγαλύτερες κινητήριες δυνάμεις της διεύρυνσης. Μία κινητήρια δύναμη που ποτέ δεν κουράστηκε, ποτέ δεν σταμάτησε και, πιστεύω, ότι αυτό θα μπορείτε να το συγκαταλέγετε μεταξύ των επιτευγμάτων σας.
<P>
Αλλά υπάρχει και κάτι περισσότερο. Θα επιθυμούσα, και όχι μόνο ακολουθώντας την κ. Lalumiθre, αλλά και επειδή το εννοώ, να συγχαρώ θερμά την Επιτροπή, τον Επίτροπο κ. Verheugen και τις υπηρεσίες του για το γιγαντιαίο διαπραγματευτικό έργο που επιτελούν. Επί του παρόντος, πραγματοποιούνται περισσότερες από 300 διαφορετικές διαπραγματεύσεις. Μπορείτε απλά να πολλαπλασιάσετε τα κεφάλαια επί τον αριθμό των κρατών μελών. Γνωρίζω ότι υπάρχουν παραλληλισμοί, αλλά ποτέ δύο καταστάσεις δεν είναι εντελώς όμοιες.
<P>
Η δημόσια γνώμη, η οποία ελάχιστα γνωρίζει σχετικά, επειδή κανείς δεν της το εξήγησε επαρκώς, νομίζει, επομένως, ότι η ένταξη καθυστερεί τόσο, επειδή εμείς διστάζουμε ή επειδή δεν λάβαμε τις ορθές αποφάσεις. Δεν γνωρίζουν πόσο περίπλοκη είναι αυτή η κατάσταση. Δεν φταίει για αυτό η δημόσια γνώμη. Φταίνε όλοι εκείνοι, μεταξύ των οποίων και εμείς οι ίδιοι, που δεν το εξηγούν.
<P>
Η δουλειά δεν έχει ακόμη τελειώσει, αλλά έχει ειπωθεί: το τέλος διαφαίνεται. Αυτό, φυσικά, αυξάνει τη νευρικότητα και αρχίζουν να αυξάνονται τα στοιχήματα για το ποιος θα κόψει πρώτος το νήμα. Είμαι σύμφωνη με τον Επίτροπο κ. Verheugen, ο οποίος δήλωσε ότι θα ήταν λανθασμένο να εικάζεται ήδη από τώρα ποια υποψήφια κράτη μέλη θα βρίσκονται στο πρώτο κύμα και ποια όχι. Είναι πολύ νωρίς για κάτι τέτοιο, αλλά πρέπει όλοι μας να αρχίσουμε να διαβουλευόμαστε για τον τρόπο με τον οποίο θα μετατρέψουμε σε πράξη αυτές τις εντάξεις. Επιτρέψτε μου να αναφέρω ένα μικρό ανέκδοτο: όταν η Σουηδία, η Φινλανδία και η Αυστρία εντάχθηκαν - και αυτό ήταν, επίσης, το χρονικό ενός από καιρού προαναγγελθέντος γεγονότος, το οποίο γνώριζαν όλοι - δεν υπήρχαν αρκετοί διερμηνείς και μεταφραστές, για να επισημάνω μόνο μία σχετική πτυχή. Φυσικά, αυτό το πρόβλημα γίνεται ακόμη πιο σύνθετο, αλλά πρέπει όλα τα θεσμικά όργανα να διαβουλευτούν μεταξύ τους έγκαιρα.
<P>
Δήλωσα σήμερα το πρωί ότι η διεύρυνση αποτελεί το μέλλον της Ένωσης. Ο κ. Jonckheer, ένας συμπατριώτης μου, αλλά όχι από το ίδιο κόμμα με το δικό μου, το αμφισβήτησε λέγοντας ότι το μέλλον είναι αβέβαιο. Επαναλαμβάνω αυτό που δήλωσα σήμερα το πρωί. Προσθέτω ότι αυτό δεν το δήλωσα για τους τύπους. Το είπα επειδή είμαι πλήρως πεπεισμένη, αν και αυτό δεν σημαίνει ότι το μέλλον περιορίζεται αποκλειστικά στη διεύρυνση, ότι αυτό είναι το πρώτο μεγάλο καθήκον, που πρέπει να εκτελέσουμε στο άμεσο μέλλον. Αυτό είναι απολύτως βέβαιο.
<P>
Ο Πρωθυπουργός της χώρας μου συμμερίζεται αυτή την άποψη και προτίθεται, και αυτό το λέω ιδιαίτερα κατηγορηματικά, στις προτάσεις του για τις προετοιμασίες της ΔΔ να δώσει αναμφίβολα μία θέση και ένα ρόλο στα υποψήφια κράτη μέλη. Και με αυτό απαντώ σε μία ανησυχία, την οποία εξέφρασε, σήμερα το πρωί, ο επικεφαλής της Ομάδας κ. Poettering.
<P>
Κατά τη διάρκεια της αποκαλούμενης "Συνεδρίασης Gymnich" , στο τέλος αυτής της εβδομάδας, τα υποψήφια κράτη μέλη πρόκειται να λάβουν μέρος στην ανταλλαγή απόψεων για το μέλλον της Ευρώπης. Κατά τη διάρκεια του άτυπου Συμβουλίου της Γάνδης και, όπως είναι αυτονόητο, κατά τη διάρκεια του Ευρωπαϊκού Συμβουλίου του Laken, η διεύρυνση θα εξεταστεί εκτεταμένα. Το θέμα αυτό θα αντιμετωπιστεί με το πνεύμα που εκφράσαμε ο Επίτροπος κ.Verheugen και εγώ και με το πνεύμα που σχεδόν όλοι σας ανεξαίρετα προτείνατε και επισημάνατε στις εισηγήσεις σας.

<SPEAKER ID=122 LANGUAGE="DE" NAME="Swoboda">
Κύριε Πρόεδρε, κυρία Προεδρεύουσα του Συμβουλίου, κύριε Επίτροπε, η διεύρυνση της Ευρωπαϊκής Ένωσης αποτελεί ασφαλώς το συναρπαστικότερο και σημαντικότερο έργο στο οποίο προσβλέπουμε. Σε αυτό συμφωνώ απόλυτα. Ως εκ τούτου, πιστεύω ότι το μέλλον είναι σίγουρο, όπως προείπατε, η χρονική στιγμή δεν είναι τόσο σίγουρη, αλλά θα γίνει πραγματικότητα, και αυτό είναι καλό έτσι, είναι σωστό έτσι. Το γεγονός αυτό όμως δεν θα πρέπει να μας αποπροσανατολίσει, για το ότι πρέπει να επιλυθούν ακόμα ορισμένα προβλήματα ή ότι η διεύρυνση αυτή καθ' αυτή θα επιφέρει ασφαλώς προβλήματα, τα οποία πρέπει να αντιμετωπίσουμε, και τα οποία δεν πρέπει να καταστούν αιτία να αναβάλουμε και να ακυρώσουμε πράγματα που σκοπεύουμε να υλοποιήσουμε.
<P>
Ένας από αυτούς τους προβληματικούς τομείς είναι σίγουρα το κοινωνικό ζήτημα, το οποίο μνημονεύτηκε ήδη από κάποιον προλαλήσαντα, καθώς με τις υποψήφιες χώρες της διεύρυνσης αναμένεται να μεγαλώσει περισσότερο το χάσμα ανάμεσα στη φτώχεια και τον πλούτο εντός της Ευρωπαϊκής Ένωσης. Όχι πλέον γιατί οι πλούσιοι γίνονται φτωχότεροι, αλλά επειδή στην Ένωση τα συγκεκριμένα ζητήματα τίθενται εκ νέου, επομένως στην πολιτική της συνοχής αναλογεί μια νέα, ακόμα σημαντικότερη αποστολή. Εκεί που συγκρούονται ο πλούτος και η φτώχεια, ιδίως στις παραμεθόριες περιοχές, εκεί αναμένεται να προκληθούν προβλήματα, επειδή ακόμη μεταξύ των πλουσιοτέρων υπάρχουν και φτωχότερα στρώματα, λιγότερο εξειδικευμένο εργατικό δυναμικό, το οποίο αισθάνεται να απειλείται. Στην προκειμένη περίπτωση πρέπει κανείς να εξεύρει λύσεις. Προσωπικά είμαι εξαιρετικά ευγνώμων στην Επιτροπή και το Συμβούλιο, για το ότι βρέθηκε ένα λογικό μέτρο που μπορεί να χρησιμοποιηθεί ευέλικτα και αρκετά σύντομα, καθώς ο στόχος εξακολουθεί να είναι η ενοποίηση. Ενοποίηση σημαίνει συμβίωση, όχι μόνο το να ζει κανείς δίπλα στον άλλο, αλλά να συμβιώνει και να εξελίσσεται από κοινού. Αυτό είναι ένα σημαντικό καθήκον, το οποίο πρέπει να εκπληρώσουμε μαζί βήμα-βήμα.
<P>
Ένα δεύτερο πρόβλημα το οποίο θα ήθελα να θίξω είναι το πρόβλημα των μειονοτήτων. Όλοι μας ζούμε πλέον όλο και περισσότερο σε μια ήπειρο μειονοτήτων. Η προστασία των μειονοτήτων είναι μια σημαντική υποχρέωση, την οποία δεν έχουμε κατορθώσει να ικανοποιήσουμε πλήρως ούτε καν στην υφιστάμενη Ένωση. Πρέπει ωστόσο να επιδιώξουμε με κάθε τρόπο την προστασία αυτών των μειονοτήτων, προετοιμάζοντας τους πολίτες σε όλη την Ευρώπη και αποφεύγοντας να δημιουργήσουμε νέα προνόμια. Το τονίζω αυτό, επειδή έχω ασχοληθεί ιδιαίτερα με την Ουγγαρία, καθώς με την εκεί νομοθεσία υπάρχει ίσως κάποιος κίνδυνος να δημιουργηθούν ορισμένα προνόμια εκείθεν των ουγγρικών συνόρων, συνεπώς στις γειτονικές χώρες της Σλοβακίας και της Ρουμανίας. Πιστεύω ότι στο σημείο αυτό πρέπει κανείς να είναι προσεκτικός. "Ναι" στην προστασία και την αλληλεγγύη με τις ουγγρικές μειονότητες, αλλά όχι κάποια νέα διακριτική μεταχείριση.
<P>
Αναφέροντας το θέμα της διακριτικής μεταχείρισης, το οποίο είναι και το τελευταίο που θα θίξω, θα ήθελα να προσθέσω ότι σε ορισμένους τομείς, και αυτό αποτελεί μια μεγάλη επιτυχία της κοινής εργασίας μας, καταργήθηκαν νόμοι, οι οποίοι οδηγούσαν σε διακριτική μεταχείριση και έτσι για παράδειγμα η διακριτική μεταχείριση λόγω θρησκείας, φύλου, σεξουαλικής συμπεριφοράς έχει ήδη καταργηθεί, ακόμα και στη Ρουμανία. Το ότι αναφέρεται ακόμα στην έκθεση, και έχει τουλάχιστον ξεπεραστεί σύμφωνα με τις πληροφορίες μου, είναι επειδή ψηφίστηκε κάποιος νόμος, ο οποίος καταργεί τη διακριτική μεταχείριση των ομοφυλόφιλων. Συνεπώς, διαπιστώνει κανείς ότι τα πράγματα έχουν πάρει το δρόμο τους και πώς η κοινή εργασία μας έχει ήδη βελτιώσει την κατάσταση στην Ευρώπη, ήδη πριν από τη διεύρυνση.
<P>
(Χειροκροτήματα)

<SPEAKER ID=123 NAME="Thors">
Κύριε Πρόεδρε, όπως είπε ο Ρομάνο Πρόντι στη συζήτηση αυτή πέρσι, στην Ευρώπη όλοι είμαστε μειονότητες. Σήμερα ο Επίτροπος Verheugen είπε ότι το να ζεις στην Ευρώπη σημαίνει να ζεις με συμβιβασμούς. Κατά την άποψή μου, αυτά είναι καθοριστικά για τις ευρωπαϊκές αξίες. Η μεγάλη πλειονότητα είναι αυτή που πρέπει να κάνει συμβιβασμούς για τη μειονότητα. Ως εκ τούτου, λυπήθηκα όταν έμαθα ότι ο εισηγητής του Ευρωπαϊκού Κοινοβουλίου για τη Σλοβακία είχε κατηγορήσει τα κόμματα της μειοψηφίας στην Ουγγαρία ότι θέτουν τελεσίγραφα και χρησιμοποιούν μεθόδους, που χρησιμοποιούνται μόνο σε περίοδο πολέμου, όταν αυτά εξάρτησαν το μέλλον τους στην κυβέρνηση από τη διοικητική μεταρρύθμιση.
<P>
Η παρατήρηση του εισηγητή φαίνεται πολύ άδικη και δεν λαμβάνει υπόψη τα διάφορα βήματα στην ανάπτυξη της αυτοκυβέρνησης σε διάφορα επίπεδα, ούτε είναι συνεπής με τις απόψεις που εκφράστηκαν από τον Πρωθυπουργό της Σλοβακίας. Οι ούγγροι πολιτικοί εκπρόσωποι, παρά την έγκριση των νέων διοικητικών ορίων, που προωθήθηκαν από τα εθνικιστικά και τα αριστερά κόμματα και τους στέρησαν τις ευκαιρίες επαρκούς πολιτικής εκπροσώπησης, είπαν ότι είναι πρόθυμοι να συνεχίσουν στην κυβέρνηση, αλλά ότι η μελλοντική συμμετοχή τους εξαρτάται από τον αν θα δοθεί πραγματικό περιεχόμενο στη διοικητική νομοθεσία. Αυτό ζητάμε στο ψήφισμα αριθ. 39. Πρέπει να αποφύγουμε τις αβάσιμες κατηγορίες.

<SPEAKER ID=124 LANGUAGE="SV" NAME="Stenmarck">
Kύριε Πρόεδρε, οι επενδύσεις στο οδικό και σιδηροδρομικό δίκτυο, καθώς και σε άλλες υποδομές, αποτελούν μία από τις σημαντικότερες προσπάθειες που μπορούν να πραγματοποιηθούν στις χώρες της πρώην Ανατολικής και Κεντρικής Ευρώπης. Εάν πραγματοποιούσαμε μία πτήση πάνω από την Ευρώπη θα βλέπαμε με σαφήνεια πού βρίσκονται τα παλαιά σύνορα μεταξύ Ανατολής και Δύσης. Συγχρόνως, και η ΕΕ, καθώς και τα κράτη μέλη της, έχουν πολλά να κερδίσουν συμβάλλοντας στις προσπάθειες για τη βελτίωση του οδικού και σιδηροδρομικού δικτύου στις υποψήφιες χώρες και για τη σύνδεσή του με το δίκτυο της υπόλοιπης Ευρώπης.
<P>
Για μία χώρα όπως η Πολωνία, της οποίας το σύστημα μεταφορών μελέτησε η Επιτροπή Περιφερειακής Πολιτικής και Μεταφορών, αυτό που λέω είναι προφανέστατο. Η Πολωνία αποτελεί αναμφίβολα την μεγαλύτερη από τις υποψήφιες χώρες και πραγματοποίησε κατά την τελευταία δεκαετία σημαντικές προσπάθειες προκειμένου να βελτιώσει το οδικό και σιδηροδρομικό της δίκτυο.
<P>
Κάνουμε συχνά λόγο για τη διαφορά Ανατολής - Δύσης, ενώ στην ΕΕ, όσον αφορά μία χώρα όπως η Πολωνία, είναι επίσης σημαντικό να δούμε το ζήτημα στον άξονα Βορρά - Νότου. Η Πολωνία αποτελεί σήμερα κιόλας μία από τις σημαντικότερες χώρες της Ευρώπης όσον αφορά τις μεταφορές στον άξονα Βορρά - Νότου. Η έγκαιρη ενσωμάτωση της Πολωνίας στο σύστημα μεταφορών της ΕΕ θα σημάνει διεύρυνση του οδικού συστήματος της Ευρώπης. Στις μεταφορές στον άξονα Βορρά - Νότου θα δημιουργηθούν περισσότερες πιθανότητες διαμετακόμισης. Κάτι τέτοιο θα αποσυμφορήσει τη Γερμανία, γεγονός θετικό, ιδιαίτερα όσον αφορά το περιβάλλον, και θα αυξήσει συγχρόνως την ανταγωνιστικότητα, γεγονός θετικό για την οικονομία.
<P>
Την ημέρα που η Πολωνία από κοινού με τις άλλες υποψήφιες χώρες της Βαλτικής καταστεί μέλος της ΕΕ, θα μπορέσουμε από κοινού να θέσουμε αυστηρότερους όρους, τόσο στο ζήτημα της ασφάλειας των θαλασσίων μεταφορών όσο και στην αντιμετώπιση του ευαίσθητου περιβάλλοντος της Βαλτικής. Έχουμε λοιπόν πολλά να κερδίσουμε από την ένταξη της Πολωνίας στην ΕΕ, ευθύς μόλις ολοκληρωθούν οι διαπραγματεύσεις.

<SPEAKER ID=125 LANGUAGE="ES" NAME="Carnero Gonzαlez">
Κύριε Πρόεδρε, η διεύρυνση δεν είναι ένας αυτοσκοπός, προφανώς είναι ένα μέσο. Επιπλέον, θα έλεγα ότι είναι ένα μέσο ανάμεσα σ' ένα σύνολο μέσων.
<P>
Παραδείγματος χάριν, μέσα είναι: η πολιτική εμβάθυνση, η οικονομική και κοινωνική συνοχή και η δημοσιονομική επάρκεια. Η διεύρυνση θα είναι μία επιτυχία στο μέτρο που αυτά τα τελευταία τρία μέσα είναι επίσης παρόντα.
<P>
Αν είναι μέσο, τότε ποιος είναι ο σκοπός; Να ζει ο κόσμος καλύτερα ποιοτικά και ποσοτικά στις χώρες της σημερινής Ένωσης και των υποψήφιων χωρών. Αυτό ισχύει επίσης για μία χώρα σαν την Βουλγαρία. Ελπίζουμε ότι στην επόμενη πολιτική φάση που πρόκειται να περάσει αυτή η χώρα μετά τις πρόσφατες εκλογές, η προσπάθεια και η ευρωπαϊκή βούληση που έχει επιδείξει μέχρι σήμερα θα συνεχίσουν να είναι υψηλές και ότι, επιπλέον, θα ενισχυθούν οι απαραίτητες δράσεις σε διάφορα επίπεδα.
<P>
Καταρχάς, στο πολιτικό επίπεδο. Πρέπει να πούμε ξεκάθαρα στη βουλγαρική κυβέρνηση ότι το Ευρωπαϊκό Κοινοβούλιο δεν πρόκειται να διανοηθεί να ψηφίσει μία συνθήκη προσχώρησης, αν, για παράδειγμα, συνεχίσει να ισχύει το άρθρο 157 του ποινικού κώδικα, που καθιερώνει μία απαράδεκτη διάκριση για τους ομοφυλόφιλους πολίτες της Βουλγαρίας.
<P>
Επίσης, είναι προφανές ότι πρέπει να ζητήσουμε από τη βουλγαρική κυβέρνηση να προχωρήσει στην μεταρρύθμιση της δικαστικής εξουσίας, στην καταπολέμηση της διαφθοράς, στη βελτίωση των κοινωνικών συνθηκών της ζωής των πολιτών και, ιδιαίτερα στην καταπολέμηση της ανεργίας.
<P>
Επίσης πρέπει να ζητήσουμε να γίνει πρόοδος στην προστασία του περιβάλλοντος και, προπαντός, να εκπληρωθούν οι δεσμεύσεις που έχουν γίνει αναφορικά με το κλείσιμο, σε συγκεκριμένες χρονικές προθεσμίες των μονάδων 1 και 4 του πυρηνικού σταθμού του Κοζλοντούι.
<P>
Συνοπτικά, θέλουμε να πούμε στην Βουλγαρία ότι η βούληση αυτού του Κοινοβουλίου είναι να πετύχει έγκαιρα την ένταξή της στην Ευρωπαϊκή Ένωση, αλλά, λογικά, σ' ένα καθορισμένο πολιτικό, οικονομικό και κοινωνικό πλαίσιο.

<SPEAKER ID=126 NAME="Davies">
Κύριε Πρόεδρε, αν τα πολιτικά προβλήματα δεν μπορούν να επιλυθούν επιτέλους, το ζήτημα της Κύπρου έχει τη δυνατότητα να εκτροχιάσει ολόκληρη τη διαδικασία της διεύρυνσης ή να μας οδηγήσει στη γελοία κατάσταση όπου εκατοντάδες χιλιάδες Τουρκοκύπριοι θα είναι θεωρητικά πολίτες της ΕΕ χωρίς να έχουν ερωτηθεί, ενώ παράλληλα θα είναι αντιμέτωποι με κοινοτικές κυρώσεις πολιτικής και οικονομικής φύσης. Δεν μπορούμε να κλείσουμε τα μάτια μας στην πραγματικότητα.
<P>
Προσμένω τη μέρα που οι Ελληνοκύπριοι και οι Τουρκοκύπριοι πολιτικοί θα καθίσουν πλάι μας ως κοινοβουλευτικοί στην Αίθουσα αυτή, όπως επίσης προσβλέπω στη δημιουργία ενός ομοσπονδιακού κράτους. Αλλά στη συζήτηση του θέματος αυτού, δεν είναι αποδεκτό να λέμε απλά ότι τα προβλήματα της Κύπρου ξεκίνησαν με την τουρκική εισβολή το 1974, χωρίς να αναφέρουμε το διχασμό του νησιού από το 1963 όταν οι Ελληνοκύπριοι δολοφόνησαν Τουρκοκύπριους. Αν θέλουμε να υπάρξει αληθινή συμφιλίωση μεταξύ αυτών των λαών, τότε απαιτείται απόλυτη αντικειμενικότητα και στην έκθεση που έχουμε ενώπιον μας αυτή δυστυχώς λείπει.

<SPEAKER ID=127 LANGUAGE="DE" NAME="Rack">
Κύριε Πρόεδρε, η Επιτροπή Συνταγματικών Υποθέσεων περιορίστηκε στη γνωμοδότησή της σχετικά με τις εκθέσεις των χωρών σε ορισμένα μόνο σημεία, τα οποία είναι απολύτως σημαντικά για όλες τις υποψήφιες προς ένταξη χώρες και τα οποία λογικά έχουν συμπεριληφθεί στην έκθεση Chapeau της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής. Η επιτροπή μας προωθεί ένα ώριμο σχέδιο για τη μελλοντική εκπροσώπηση των υποψήφιων χωρών στο Ευρωπαϊκό Κοινοβούλιο, όπως ακριβώς προβλέπεται στη Συνθήκη της Νίκαιας. Ζητούμε τη διόρθωση της άνισης μεταχείρισης της Ουγγαρίας και της Τσεχίας, και θεωρούμε απαραίτητο να ληφθεί επίσης μέριμνα και για την περίοδο μετά τις Ευρωεκλογές του 2004 για τους υποψηφίους που θα προσχωρήσουν αργότερα.
<P>
Πρόσθετα σημαντικά ενδιαφέροντα της Επιτροπής Συνταγματικών Υποθέσεων αφορούν την ταχύτερη δυνατή συμμετοχή των υποψηφίων χωρών στη λεγόμενη διαδικασία μετά τη Νίκαια. Μια ευρωπαϊκή συνταγματική μεταρρύθμιση χωρίς τη συμμετοχή των μελλοντικών μελών είναι πολιτικά απαράδεκτη. Ναι μεν μπορεί για τις υποψήφιες χώρες να μην ισχύει πλήρως η διαδικασίας της συναπόφασης, για όσο χρονικό διάστημα εξακολουθούν να είναι υποψήφιες χώρες, ωστόσο θα θιγούν στο μέλλον και ως εκ τούτου θα πρέπει να λάβουμε υπόψη μας τη γνώμη τους.
<P>
Η επιτροπή μας εξακολουθεί να τάσσεται υπέρ τού να συμπεριληφθούν ενεργά οι πολίτες στα κράτη μέλη και στις υποψήφιες προς ένταξη χώρες στη διαδικασία της μεταρρύθμισης των μελλοντικών μας θεσμικών οργάνων. Απαραίτητη προϋπόθεση γι' αυτό θα είναι η καλή, εκτενής και κυρίως όχι μονόπλευρη πληροφόρηση. Μια επιπλέον μέριμνα προστέθηκε προφανώς στην Επιτροπή. Ο Επίτροπος Verheugen έθιξε ήδη το θέμα αυτό στην πρωϊνή συζήτηση, ότι η εφαρμογή του κοινοτικού κεκτημένου θα αποτελεί προτεραιότητα κατά την τρέχουσα αξιολόγηση της ωριμότητας προσχώρησης των υποψηφίων χωρών στην ΕΕ. Στο συγκεκριμένο θέμα δεν μπορούμε παρά να συμφωνήσουμε απόλυτα.
<P>
Μια άλλη δήλωση του Επιτρόπου Verheugen σήμερα το πρωί την αντιμετωπίζω με ανάμεικτα συναισθήματα. Κύριε Επίτροπε, αναδείξατε τις παραμεθόριες περιοχές σε αιχμή του δόρατος της διαδικασίας διεύρυνσης της ΕΕ. Εξαιτίας της μεγάλης επιφυλακτικότητας της Επιτροπής στο θέμα στήριξης των παραμεθόριων περιοχών ανησυχώ ότι ορισμένες παραμεθόριες περιοχές σε κάποια διαφορετική περίπτωση θα λειτουργούσαν όντως ως αιχμή δόρατος. Θα τρυπούσαν. Ίσως θα μπορούσε στην προκειμένη περίπτωση στο πλαίσιο μιας εποικοδομητικής συνεργασίας να εξευρεθεί κάποια λύση.

<SPEAKER ID=128 NAME="Σουλαδάκης">
Κύριε Πρόεδρε, η Μάλτα είναι μια από τις δώδεκα υποψήφιες χώρες που κατεξοχήν πληροί τις απαιτήσεις που γενικότερα θέτει η Ευρωπαϊκή Ένωση. Η έκθεση Stenzel περιγράφει με τρόπο άριστο όλη αυτή την εξέλιξη, με την οποία συμφωνώ απόλυτα. Όμως, υπάρχει ένας προβληματισμός ως προς το γιατί ένα σημαντικό τμήμα του πληθυσμού της Μάλτας, που εμείς το δεχόμαστε στο σύνολό του με ανοικτές αγκάλες, έχει κάποιες αντιρρήσεις και προβληματισμούς.
<P>
Θα δούμε παραδείγματος χάριν, ότι έχει ένα συνολικό γεωργικό πληθυσμό 1000 ατόμων και είναι ένα πρόβλημα η γεωργία για την Μάλτα και αυτά τα 1000 άτομα. Προβληματίζονται μήπως λόγω της μικρής της έκτασης, μπορεί κάποιοι να πάνε να αγοράσουν όλη την Μάλτα σαν οικόπεδα. Κάποιοι άλλοι λαοί έχουν προβλήματα για την πολιτιστική και πολιτισμική τους ταυτότητα. Θέλω να πω ότι το όραμα που δίνουμε για την Ευρώπη πρέπει να είναι όραμα εξασφάλισης όλων των δικαιωμάτων των πολιτών που θα προσχωρήσουν στην συνέχεια, είτε πολιτιστικά είναι αυτά, είτε οικονομικά, είτε κοινωνικά.
<P>
Υπό την έννοια αυτή, επειδή πολλές φορές η συζήτηση που κάνουμε είναι πολύ τεχνοκρατική και ασχολείται μόνο με δείκτες, με Μάαστριχτ, με προσεγγίσεις, πρέπει να καταλάβουμε ότι σααυτούς τους λαούς, που οι περισσότεροί τους έχουν τώρα οικονομικά προβλήματα, προέχει το οικονομικό στοιχείο. Αυτούς τους λαούς, αλλά και τους δικούς μας λαούς, για να τους φέρουμε κοντά πρέπει να τους δώσουμε την εικόνα της Ευρώπης με ασφάλεια, με ειρήνη, με πολιτισμό, με την ιδιαιτερότητα του καθενός, όχι μόνο την σεξουαλική που πολλές φορές συζητάμε, αλλά και την πολιτισμική, διότι η πολλαπλότητα των αναγκών δεν είναι μόνο οι σεξουαλικές, είναι και οι πνευματικές, είναι και οι πολιτιστικές, είναι και οι γλωσσικές ιδιαιτερότητες. Υπό την έννοια αυτή, θεωρώ ότι η Μάλτα, που είναι μια μικρογραφία, είναι μια θετική προοπτική, αλλά συγχρόνως μέσω της Μάλτας να δούμε και άλλες πλευρές των πολιτικών μας.

<SPEAKER ID=129 NAME="Κράτσα-Τσαγκαροπούλου">
Κύριε Πρόεδρε, στο στάδιο αυτό της παρακολούθησης και αξιολόγησης της προενταξιακής πορείας των υποψηφίων χωρών, η Επιτροπή για τα Δικαιώματα των Γυναικών και την Ισότητα των Ευκαιριών θέλει να κάνει σαφές ότι η υιοθέτηση του κοινοτικού κεκτημένου στο πλαίσιο της ισότητας ανδρών και γυναικών αποτελεί προϋπόθεση απαραίτητη για την ένταξη, ως αναπόσπαστο τμήμα του σεβασμού των ανθρωπίνων δικαιωμάτων. Απαιτείται δηλαδή από την μια πλευρά η εναρμόνιση της εθνικής νομοθεσίας των χωρών αυτών με το κοινοτικό κεκτημένο στον τομέα της ισότητας των δύο φύλων, αλλά και από την άλλη πλευρά η ανάπτυξη θεσμών και μηχανισμών που διευκολύνουν την εφαρμογή σχετικών πολιτικών.
<P>
Από τις γνωμοδοτήσεις της επιτροπής μας, παρατηρείται παντού μια δυσκολία πρόσβασης των γυναικών στην αγορά εργασίας, χαμηλή εκπροσώπηση στην διαδικασία λήψης αποφάσεων. Αναφέρονται επίσης ιδιαίτερα προβλήματα όπως π.χ. η υψηλή ανεργία στην Λιθουανία, την Τσεχία και την Λεττονία, η βία και η σωματεμπορία εις βάρος των γυναικών όπως στην Ουγγαρία, Βουλγαρία, Σλοβακία και Τουρκία. Παράλληλα, χαιρετίσαμε τις θετικές επιδόσεις, όπως οι κρατικοί μηχανισμοί στην Λιθουανία για την διευκόλυνση των σχετικών πολιτικών και το ποσοστό απασχόλησης των γυναικών στην Κύπρο, που πλησιάζει τον κοινοτικό μέσο όρο. Εξάλλου η Κύπρος, όπως ανέφερε και ο εισηγητής κ. Poos, βρίσκεται στην πρώτη θέση μεταξύ των διαπραγματευόμενων χωρών και ικανοποιεί πλήρως τα απαιτούμενα οικονομικά και πολιτικά κριτήρια για την ένταξη. Ως εκ τούτου, είναι απόλυτα βάσιμη πεποίθηση και προσδοκία όλων μας ότι αν, παρά τις προσπάθειές μας, δεν επιτευχθεί εν τω μεταξύ η επίλυση του κυπριακού προβλήματος λόγω της πάγιας αδιαλλαξίας της τουρκικής πλευράς, η Κύπρος θα καταστεί πλήρες μέλος της Ευρωπαϊκής Ένωσης ευθύς ως ολοκληρωθεί η προενταξιακή διαδικασία.
<P>
Αίτημα της επιτροπής μας, κύριε Επίτροπε, για να επανέλθω στην πλευρά των γυναικών, είναι η συμμετοχή των υποψηφίων χωρών στα κοινοτικά προγράμματα που συμβάλλουν στην διασφάλιση των δικαιωμάτων των γυναικών και η ενθάρρυνση της κοινωνίας των πολιτών, ιδίως των γυναικείων μη κυβερνητικών οργανώσεων, να συμμετέχουν σα αυτά τα προγράμματα.

<SPEAKER ID=130 NAME="Κατηφόρης">
Κύριε Πρόεδρε, κύριε Επίτροπε, κυρίες και κύριοι συνάδελφοι, η Ευρώπη θεμελιώθηκε πάνω στην ιδέα της οριστικής κατάργησης των πολεμικών συγκρούσεων ανάμεσα στα διάφορα εθνικά κράτη που την αποτελούν. Σε κάποια στιγμή της ιστορίας τους, τα έθνη αυτά αποφάσισαν να μην επιτρέψουν στον εαυτόν τους να ξαναμπεί στο φρικαλέο βάραθρο της ανθρωποσφαγής. Παράλληλα, κατάργησαν μεταξύ τους τη διπλωματία των απειλών και των πιέσεων και την αντικατέστησαν με τη γλώσσα της συνδιαλλαγής, του συμβιβασμού, της καλόπιστης συνεννόησης. Διεύρυνση της Ευρωπαϊκής Ένωσης δεν μπορεί να σημαίνει τίποτε άλλο παρά, πρώτιστα, επέκταση της εφαρμογής των αρχών αυτών. Πουθενά στον σημερινό ευρωπαϊκό χώρο δεν υπάρχει ζωτικότερη ανάγκη γι' αυτήν την επέκταση από ό,τι στην Κύπρο. Εκεί, η παλιά ιστορική πραγματικότητα της βίας, των απειλών, των αιματοβαμμένων συνόρων, της στρατιωτικής κατοχής, των ενόπλων αναμετρήσεων, όλων αυτών των καταστάσεων από όπου η Ευρώπη έχει αποτραβήξει με φρίκη το πρόσωπό της, αποτελούν και για τα δύο έθνη που κατοικούν το νησί, καθημερινή πραγματικότητα.
<P>
Για την κατεχόμενη από την Τουρκία βόρεια Κύπρο, το αποτέλεσμα είναι η οικονομική εξαθλίωση και η κατάργηση των πολιτικών ελευθεριών του πληθυσμού της. Ισχύει ένα στρατοκρατικό καθεστώς κάτω από τον μανδύα μιας ψευδοδημοκρατίας. Στη νότια Κύπρο που αποτελεί, έστω και ακρωτηριασμένη από την τουρκική κατάληψη, την διεθνώς αναγνωρισμένη και αληθινή στη λειτουργία Δημοκρατία της Κύπρου, η οικονομία ανθεί, η ευημερία των κατοίκων μεγαλώνει, εκπληρώνονται όλα τα οικονομικά και πολιτικά κριτήρια της Κοπεγχάγης, αλλά οι άνθρωποι στερούνται το φυσικό, το πιο ανθρώπινο δικαίωμα, να κυκλοφορούν στην πατρίδα τους, να επιστρέφουν στα σπίτια που γεννήθηκαν, στα μικρά τους τα χωριά, να κυκλοφορούν σ' ολόκληρη την έκταση της πατρίδας τους χωρίς να αντιμετωπίζουν συρματοπλέγματα, χωρίς να αντιμετωπίζουν μπλόκα, διχοτομημένες πόλεις, ένοπλους στρατιώτες έτοιμους να πυροβολήσουν.
<P>
Μέσα στις συνθήκες αυτές, η ένταξη της Κύπρου στην Ευρωπαϊκή Ένωση, που δεν πρέπει να αργήσει, αποτελεί ταυτόχρονα και τη διαμόρφωση μιας νέας κατάστασης ειρήνης στις διεθνείς σχέσεις στην ευρύτερη περιοχή της Ανατολικής Μεσογείου ανάμεσα στην Ελλάδα, την Τουρκία και την Κύπρο και θα είναι η ευλογία της Ευρωπαϊκής Ένωσης και για τις τρεις αυτές χώρες.

<SPEAKER ID=131 LANGUAGE="DE" NAME="Gomolka">
Κύριε Πρόεδρε, κυρίες και κύριοι, η εισηγήτρια σχετικά με την αίτηση προσχώρησης της Λετονίας στην Ευρωπαϊκή Ένωση, η συνάδελφος Schrφder, προέβη σε εξαιρετικά σημαντικές και σωστές διαπιστώσεις. Μου φάνηκαν επίσης εξαιρετικά επικριτικές. Για το λόγο αυτό, επιτρέψτε μου τώρα να προσθέσω δύο θετικές πινελιές, οι οποίες ίσως να καταστήσουν τη συνολική εικόνα κάπως πιο φιλική και, έτσι τουλάχιστον νομίζω, περισσότερο ρεαλιστική.
<P>
Σε πολλές εκθέσεις - έτσι και στην έκθεση σχετικά με την αίτηση της Λετονίας - υπάρχει στην αρχή η διαπίστωση, η οποία ναι μεν είναι απλή, ναι μεν είναι σημαντική, αλλά δεν αποτελεί κάτι το αυτονόητο. Η Λετονία πληροί τα πολιτικά κριτήρια για να καταστεί πλήρες μέλος της Ευρωπαϊκής Ένωσης. Αυτή η απλή φράση ισχύει για μεγαλειώδεις επιδόσεις, για επιδόσεις οι οποίες αξίζουν σεβασμού και αναγνώρισης. Λόγω της δύσκολης κατάστασης εκκίνησης, του περίπλοκου πλαισίου, η εκπλήρωση του πρώτου κριτηρίου της Κοπεγχάγης είναι ένα εξαιρετικό αποτέλεσμα. Αυτό ισχύει κυρίως για τα τρία κράτη της Βαλτικής, τα οποία σε σύγκριση με όλες τις άλλες υποψήφιες χώρες είχαν υποστεί την ισχυρότερη πίεση σε ολοκληρωτικές δομές στην τέως Σοβιετική Ένωση. Αυτό ισχύει κυρίως για τη Λετονία, λόγω της περίπλοκης εθνικής σύνθεσης του πληθυσμού της. Ακριβώς λόγω του τραγικού ιστορικού παρελθόντος τους, οι συστηματικές και συνεχείς προσπάθειες του κοινοβουλίου και της κυβέρνησης για κοινωνική ενσωμάτωση όλων των κατοίκων της χώρας αξίζουν το σεβασμό και την υποστήριξή μας.
<P>
Η Λετονία αποτελεί επίσης ένα εξαιρετικό παράδειγμα για το πώς μια σαφής πολιτική προοπτική μπορεί να ενισχύσει και να επιταχύνει την κοινωνική και οικονομική ανάπτυξη. Την 15η Φεβρουαρίου 2000 εγκαινιάστηκαν τυπικά οι διαπραγματεύσεις προσχώρησης. Το ίδιο έτος το Ακαθάριστο Εγχώριο Προϊόν σημείωσε ανάπτυξη της τάξης του 6,6%, και το πρώτο τρίμηνο του τρέχοντος έτους η ανάπτυξη ανήλθε μάλιστα στο 8,2%. Αυτά είναι μόνο ελάχιστα από τα πολλά άλλα δείγματα, τα οποία καταδεικνύουν τις ευκαιρίες για πολιτική σταθερότητα και οικονομική ώθηση χάριν της διεύρυνσης.

<SPEAKER ID=132 LANGUAGE="DE" NAME="Berger">
Κύριε Πρόεδρε, αξιότιμε κύριε Επίτροπε, θα ήθελα καταρχάς να ευχαριστήσω τον Πρόεδρο της Επιτροπής Εξωτερικών Υποθέσεων, κ. Elmar Brok, διότι στο γενικό ψήφισμα, που αφορά όλα τα κράτη, περιέλαβε σημαντικά σημεία από τις γνωμοδοτήσεις των κοινοβουλευτικών επιτροπών. Ως συν-εισηγήτρια μιας τέτοιας γνωμοδότησης, της Επιτροπής Ελευθεριών των Πολιτών και μιας γνωμοδότησης για την Επιτροπή Νομικών Θεμάτων και Εσωτερικής Αγοράς είμαι μία εκ των λίγων εκπροσώπων των επιτροπών με συμβουλευτικό ρόλο που λαμβάνουν το λόγο σε αυτή τη συζήτηση. Ως εκ τούτου, είμαι υποχρεωμένη να διατυπώσω κάποιες επικρίσεις κατά της κοινοβουλευτικής διαδικασίας που ακολουθούμε.
<P>
Πρόκειται αφενός για τη χρονική στιγμή της συζήτησης αυτής. Πιστεύω ότι θα ήταν καλύτερο να περιμέναμε την έκθεση προόδου της Επιτροπής. Εξάλλου είναι κατ' εμέ πολύ λυπηρό το ότι εκ των εισηγητών της Επιτροπής Εξωτερικών Υποθέσεων για τις επί μέρους εκθέσεις για τα κράτη πολύ λίγοι έλαβαν υπόψη τις γνωμοδοτήσεις των άλλων επιτροπών και ότι, αυτή τη φορά, αντίθετα με την πάγια τακτική του Κοινοβουλίου, δεν παραχωρήθηκε αυτομάτως χρόνος ομιλίας κατά τη συζήτηση αυτή στους συντάκτες των γνωμοδοτήσεων.
<P>
Χαίρω ιδιαιτέρως ωστόσο, διότι στην γενική γνωμοδότηση που αφορά όλα τα κράτη παρέμειναν πολύ σημαντικά σημεία των δικών μου επιτροπών. Πρόκειται αφ' ενός μεν για τη σημασία του άρθρου 13 και του κεκτημένου, το οποίο έχουμε εν τω μεταξύ αναπτύξει, περί καταπολέμησης των διακρίσεων. Πιστεύω ότι αυτό θα πρέπει να διαδραματίσει εξίσου σημαντικό ρόλο στις ενταξιακές διαπραγματεύσεις όσο, επί παραδείγματι, και το δίκαιο της εσωτερικής αγοράς. Εξάλλου φρονώ ότι είναι πολύ σημαντικό να επισημάνουμε ότι στο ψήφισμα περιλαμβάνεται για πρώτη φορά η απαίτηση εφεξής η διαφύλαξη της ασφάλειας των εξωτερικών συνόρων της διευρυμένης Ευρωπαϊκής Ένωσης να θεωρείται καθήκον της Κοινότητας και όχι μεμονωμένο καθήκον του μεθοριακού κράτους.
<P>
Κλείνοντας, θα ήθελα να διατυπώσω μία ιδιαίτερη παράκληση, ως αυστριακή βουλευτής. Η έκθεση του συναδέλφου Schrφder για την Τσεχική Δημοκρατία μου φαίνεται πολύ καλή και παρακαλώ το Σώμα να την υποστηρίξει σε όλα της τα σημεία.
<P>
(Χειροκροτήματα)

<SPEAKER ID=133 NAME="Lage">
Κύριε Πρόεδρε, κύριοι βουλευτές, κύριε Επίτροπε, η διεύρυνση υπήρξε η μεγαλύτερη πρόκληση του ευρωπαϊκού πολιτικού σχεδίου. Αλλά η διεύρυνση δεν είναι ένας σκοπός που εξαντλείται από μόνος του. Είναι ένα μέσο για την επίτευξη στόχων πολιτικής, οικονομικής, πολιτιστικής και πολιτισμικής φύσης. Η διεύρυνση πρέπει να σημαίνει μεγαλύτερη και καλύτερη Ευρώπη και όχι μικρότερη Ευρώπη, εφόσον αυξάνεται σε χώρο και σε έδαφος. Η διεύρυνση πρέπει να έχει υποστήριξη και θετική υποδοχή από την εθνική κοινή γνώμη. Μεγάλο τμήμα της κοινής γνώμης βλέπει ευνοϊκά τη διεύρυνση για λόγους διαφορετικούς από τον απλό οικονομικό υπολογισμό και από τον εθνικό εγωισμό των κρατών. Ελπίζουν ότι η διεύρυνση θα ενισχύσει την Ευρώπη και είναι ορθό. Εάν δεν γίνει αυτό θα αισθανθούν εξαπατημένοι. Για παράδειγμα, και λαμβάνοντας υπόψη τις δημοσκοπήσεις, οι Πορτογάλοι είναι σαφώς υπέρ της διεύρυνσης περισσότερο - τί ειρωνεία - από τους Βέλγους τους Γάλλους τους Γερμανούς. Γιατί; Διότι οι Πορτογάλοι επωφελήθηκαν από την υποστήριξη της Ευρωπαϊκής Ένωσης σε μία δραματική στιγμή της πρόσφατης ιστορίας τους και θεωρούν ότι και οι άλλοι Ευρωπαίοι έχουν το δικαίωμα αυτό. Αλλά οι ίδιοι οι πορτογάλοι πολίτες δεν θα είχαν την ίδια στάση εάν φοβούνταν ότι με τη διεύρυνση το ευρωπαϊκό σχέδιο θα εξασθενίσει και θα διακυβευτεί η εσωτερική συνοχή της Ευρώπης. Εκφράζουμε την ικανοποίησή μας για το συντονισμένο, μεθοδικό, και διακριτικό τρόπο με τον οποίο διεξάγονται οι διαπραγματεύσεις, αλλά ο σκληρός πυρήνας των πιο δύσκολων κεφαλαίων δεν άνοιξε ακόμη. Ορισμένοι βουλευτές υποστήριξαν σήμερα, σε αυτή την Ολομέλεια, ότι οι δέκα υποψήφιες χώρες θα εισαχθούν μέχρι το 2004 στην Ευρωπαϊκή Ένωση. Το θεωρώ παράτολμο. Δεν πρέπει να καθυστερήσουμε τη διαδικασία ένταξης με τεχνάσματα, αλλά δεν πρέπει επίσης να την επιταχύνουμε. Πρέπει να τηρηθεί ο ρυθμός κάθε υποψήφιας χώρας.
<P>
Ο γνωστός συγγραφέας Paul Valιry, στη δεκαετία του α30, διατύπωσε μία περίφημη φράση λέγοντας, παραθέτω, "ότι οι πολιτισμοί γνωρίζουν σήμερα ότι είναι θνητοί" . Και επεσήμανε ότι η βασική αδυναμία της Ευρώπης ήταν η ανικανότητά της να οικοδομήσει μία πολιτική οντότητα που ταυτόχρονα να διαθέτει ισχυρές και νόμιμες εξουσίες. Ιδού το πρόβλημα. Ελπίζουμε ότι η διεύρυνση θα συμβάλει στη δημιουργία αυτής της νόμιμης και ισχυρής οντότητας και όχι στη διάλυσή της.

<SPEAKER ID=134 LANGUAGE="DE" NAME="Schwaiger">
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα καταρχάς να υπογραμμίσω ότι η Ομάδα του ΕΛΚ υποστηρίζει πλήρως το περιεχόμενο των συμπερασμάτων της έκθεσης Wiersma για την ενδεχόμενη προσχώρηση της Σλοβακίας στην Ευρωπαϊκή Ένωση. Η Σλοβακία είναι υπόδειγμα του πώς η πολιτική βούληση ενός κράτους με δύσκολη θέση κατά την εκκίνηση - σε σύγκριση με τα άλλα υποψήφια κράτη είχε, με το καθεστώς Meciar, χάσει τέσσερα σχεδόν έτη - του επιτρέπει, σε ένα αγώνα δρόμου για να καλύψει το χαμένο χρόνο, να φθάσει τα άλλα κράτη τη στιγμή των διαπραγματεύσεων για τη διαδικασία ένταξης και να λύσει, μαζί με αυτά, γρήγορα τα προβλήματα. Είναι πάνω απ' όλα εντυπωσιακό το ότι η Σλοβακία επέτυχε τη σταθεροποίηση της οικονομίας της τα τελευταία χρόνια και ότι ανέλαβε και σε μεγάλο βαθμό υλοποίησε σημαντικές διαρθρωτικές μεταρρυθμίσεις, συμπεριλαμβανομένης και της ιδιωτικοποίησης των τραπεζών.
<P>
Η προσχώρηση της Σλοβακίας, που βρίσκεται μεταξύ της Πολωνίας, της Τσεχίας και της Ουγγαρίας, είναι όμως απαραίτητη και για την Ευρωπαϊκή Ένωση. Έτσι μπορεί να εξασφαλισθεί ένας χώρος ελευθερίας και ασφάλειας και στη διευρυμένη Ευρωπαϊκή Ένωση με αδιάκοπα εξωτερικά σύνορα. Προϋπόθεση για την προσεχή προσχώρηση της Σλοβακίας είναι όμως και η ταχεία εφαρμογή των μεταρρυθμίσεων στη διακυβέρνηση και τη δημόσια διοίκηση, μεταξύ των οποίων συμπεριλαμβάνεται και η ανεξαρτησία της δικαιοσύνης, ο αποτελεσματικός δημοσιονομικός έλεγχος, η μεταρρύθμιση των διοικητικών υποδιαιρέσεων και η μεταρρύθμιση της τοπικής αυτοδιοίκησης, που θα πρέπει να ολοκληρωθεί εντός των προσεχών εβδομάδων. Έτσι είναι δυνατόν να εξασφαλισθεί, εμμέσως και η συμμετοχή των εθνικών μειονοτήτων, κυρίως δηλαδή των Ούγγρων, σε περισσότερες από 500 κοινότητες. Θα πρέπει λοιπόν η Σλοβακία να συνεχίσει με την ίδια αποφασιστικότητα να επιλύει τα ακόμη εκκρεμή προβλήματα της προσχώρησης μαζί με την Επιτροπή και με εμάς, για να ανοίξει σύντομα το δρόμο που θα την οδηγήσει στην Ευρωπαϊκή Ένωση.

<SPEAKER ID=135 LANGUAGE="DA" NAME="Thorning-Schmidt">
Κύριε Πρόεδρε, δύο θέματα σε ένα μόνο λεπτό. Πρώτο θέμα: συνεχίζουν να υπάρχουν μεγάλες ελλείψεις στον κοινωνικό τομέα και στη χώρα που παρακολουθώ εγώ, δηλαδή τη Λετονία. Πιστεύω ότι είναι σημαντικό να καταλάβουμε ότι μια σύγχρονη κοινωνία τα πάει καλύτερα εάν υπάρχει εταιρική σχέση μεταξύ του πολιτικού κόσμου και των εταίρων της αγοράς εργασίας. Για τον λόγο αυτό δεν πρέπει να ξεχνάμε τον κοινωνικό διάλογο. Δεν είναι μόνο η εσωτερική αγορά που έχει σημασία για τη διεύρυνση.
<P>
Το δεύτερο θέμα, κύριε Πρόεδρε είναι το εξής: κυριαρχεί θετικό πνεύμα σήμερα και πρέπει να συνεχίσει. Δεν πρέπει να πιστέψουμε ότι η διεύρυνση θα προχωρήσει άνευ προβλημάτων και δεν μπορούμε να προσδοκούμε μια όμορφη διεύρυνση. Θα υπάρξουν ελλείψεις στη διεύρυνση θα υπάρξουν ανακατωσούρες και παραλογισμοί, θα υπάρξουν μακρά μεταβατικά καθεστώτα, δεν θα υπάρξει πλήρης μεταρρύθμιση της γεωργίας και καμία πλήρης διαρθρωτική μεταρρύθμιση. Δεν λέω ότι πρέπει να τα δεχτούμε όλα. Ωστόσο θεωρώ ότι πρέπει να επιδείξουμε μεγαλοθυμία και ότι είμαστε αναγκασμένοι να δεχτούμε μια κάπως χαοτική και όχι ωραία διεύρυνση. Φυσικά πρέπει όλοι να σεβαστούν τα κριτήρια της Κοπεγχάγης αλλά πρέπει να έχουμε κατά νου ότι δεν θα γίνουν όλα τόσο ωραία όσο θα θέλαμε να ελπίζουμε.
<P>
Ελπίζω να προχωρήσουμε ολοταχώς προς τη μεγάλη διεύρυνση, να δείξουμε μεγαλοθυμία και να πετύχουμε τη "μεγάλη έκρηξη" το 2003.

<SPEAKER ID=136 LANGUAGE="DE" NAME="Posselt">
Κύριε Πρόεδρε, οι συνάδελφοι Queirσ και Friedrich εξήραν, στην Επιτροπή Εξωτερικών Υποθέσεων, κατά λαμπρό τρόπο τις προσπάθειες της Ουγγαρίας για ένταξη. Η Ουγγαρία ήταν ένα κράτος το οποίο άνοιξε το σιδηρούν παραπέτασμα και το οποίο πολύ νωρίς άρχισε εντατικά να προετοιμάζεται για πλήρη ένταξη. Σήμερα βλέπουμε ότι ευτυχώς διασκεδάζονται οι φόβοι που προκαλούσε η ένταξη. Στο Burgenland, στα σύνορα με την Ουγγαρία, ήταν προφανές ότι οι δυνάμεις που στρέφονταν κατά της ένταξης δεν είχαν καμία πιθανότητα επιτυχίας και εξακολουθούν να χάνουν έδαφος. Το ίδιο ισχύει για την Αυστρία και τη Γερμανία, όσον αφορά την Τσεχική Δημοκρατία και την Πολωνία, αν και εδώ τα προβλήματα είναι αναμφίβολα μεγαλύτερα. Πιστεύω όμως ότι πρόκειται για θετική εξέλιξη και αυτή η θετική εξέλιξη αποδίδεται στην πολιτική της Πολωνίας, η οποία ρύθμισε κατά υποδειγματικό τρόπο τα μειονοτικά της προβλήματα, και ακολουθεί μία σαφή γραμμή υπέρ της Ευρώπης με υποστήριξη όλων των πολιτικών κομμάτων. Θα ήθελα εδώ να απευθύνω έκκληση προ πάντων προς την Τσεχική Δημοκρατία, η οποία επίσης με ενδιαφέρει πολύ, και για την οποία ελπίζω ότι θα είναι όπως και η Ουγγαρία στην πρώτη σειρά των κρατών της ένταξης ότι, όπως και η Ουγγαρία, θα καταφέρει να λύσει τα προβλήματα των μειονοτήτων και να απαλλαγεί από το άχθος του παρελθόντος και ότι, επιπλέον, θα επιτύχει συναίνεση μεταξύ των πολιτικών κομμάτων για το θέμα της πολιτικής ολοκλήρωσης. Αυτό το θεωρώ ουσιωδέστατο.
<P>
Είμαι πεπεισμένος ότι τα επονομαζόμενα υποψήφια κράτη - αυτή είναι μια λέξη που δεν μου αρέσει - δε θα γίνουν βάρος στην Ευρωπαϊκή Ένωση, αλλά ότι ακριβώς η Ουγγαρία, η Τσεχική Δημοκρατία και τα άλλα κράτη μπορούν να γίνου κινητήριοι μοχλοί της ευρωπαϊκής ολοκλήρωσης. Αυτό ισχύει και για τη Σλοβακία, η οποία αντιμετωπίζει δυσκολίες στην εσωτερική πολιτική. Όταν όμως τις αντιμετωπίσει θα είναι και εκείνη, πιστεύω, μαζί με την Ουγγαρία, την Τσεχική Δημοκρατία και την Πολωνία μεταξύ εκείνων που θα προωθούν την ευρωπαϊκή ολοκλήρωση. Για το λόγο αυτό θα πρέπει να επεξεργαστούμε αυτό το σχέδιο με λιγότερους φόβους, σχέδιο που θα έπρεπε να ονομάζεται όχι διεύρυνση προς ανατολάς της ΕΕ, αλλά, για να δανεισθώ τα λόγια του Πάπα Ιωάννη Παύλου ΙΙ, "εξευρωπαϊσμός της Ευρώπης" . Διότι, Ευρωπαϊκή Ένωση χωρίς την Ουγγαρία και την Τσεχία δεν είναι Ευρωπαϊκή Ένωση!

<SPEAKER ID=137 LANGUAGE="IT" NAME="Gemelli">
Κύριε Πρόεδρε, επιθυμώ κι εγώ να ευχαριστήσω τον κ. Brok για την έκθεση σχετικά με τη διεύρυνση. Νομίζω πως η επιλογή έναρξης μιας διαδικασίας διεύρυνσης αποδεικνύει το μεγάλο όραμα προοπτικής που είχαν οι προκάτοχοί μας. Το μεγάλο όμως αυτό όραμα και προοπτική, δεν ακολούθησε μια αρμόζουσα οικονομική και δημοσιονομική πρωτοβουλία. Νομίζω πως είναι αναγκαίο να επανεξετάσουμε τις συνεισφορές των κρατών μελών, ώστε να αντιμετωπιστούν οι νέες υποχρεώσεις και οι νέες ανάγκες, ακόμη και πριν από το 2006.
<P>
Η διεύρυνση, όπως καθετί νέο, προκαλεί αβεβαιότητα στην κοινή γνώμη. Εμείς πρέπει να την καθησυχάσουμε, όχι μόνον από πολιτική, αλλά και από οικονομική άποψη, κυρίως για τις διαρθρωτικές πολιτικές συνοχής. Η πλούσια Ευρώπη πρέπει να είναι πιο γενναιόδωρη και οι κυβερνήσεις πρέπει να εκφράζουν αυτήν τη γενναιοδωρία.
<P>
Όσον αφορά τη Σλοβενία, είχα την ευκαιρία να ευχαριστήσω τον εισηγητή κ. Volcic για την πλούσια αναφορά και έκθεση που συνέταξε. Θεωρώ ότι η ένταξη είναι η πρώτη στιγμή για να αντιμετωπιστεί το πρόβλημα των σχέσεων με τις βαλκανικές χώρες μετά τον πόλεμο.
<P>
Η πρώτη και απόλυτη υποχρέωση που η Ευρωπαϊκή Ένωση πρέπει να διαπιστώσει και να επιβεβαιώσει, όπου αυτή λείπει, είναι η πολυπολιτισμικότητα που βασίζεται στην αναγνώριση και στο σεβασμό της διαφορετικότητας, κάθε διαφορετικότητας: φυσικής, πνευματικής, εθνικής, θρησκευτικής, οικονομικής κλπ., ώστε να μην υπάρξουν πλέον εθνικοί και θρησκευτικοί πόλεμοι.
<P>
Η Ευρώπη και η Ευρωπαϊκή Ένωση πρέπει να απαιτούν την αμοιβαιότητα από όλες τις χώρες με τις οποίες διατηρούν σχέσεις και στις οποίες χρηματοδοτούν προγράμματα αλληλεγγύης, όσον αφορά την πολυπολιτισμικότητα, γιατί η διάσταση αυτή αποτελεί το θεμέλιο κάθε δημοκρατικής οργάνωσης των κρατών.
<P>
Ελπίζω στο μέλλον η κατάσταση της Σλοβενίας να ισχύσει σε όλα τα κράτη των Βαλκανίων για να υπάρξει ειρήνη και ευημερία για τους μαρτυρικούς πληθυσμούς. Νομίζω, τέλος, ότι για την Ευρωπαϊκή Ένωση η παγκοσμιοποίηση δεν είναι η μεγιστοποίηση των κερδών στον οικονομικό τομέα και η εξομοίωση των πολιτών στο κοινωνικό πεδίο, αλλά η διάθεση για αρμονική συνύπαρξη των διαφορών που υπάρχουν.

<SPEAKER ID=138 LANGUAGE="DE" NAME="Gahler">
Κύριε Πρόεδρε, το ότι συζητούμε πάλι με τόση καθυστέρηση για τις εκθέσεις προόδου, παρουσιάζει ίσως το πλεονέκτημα ότι μπορούμε, λίγο πριν εκπνεύσουν τα χρονικά περιθώρια σύνταξης των νέων εκθέσεων, να τις συμπληρώσουμε με ενημερωμένα στοιχεία. Πολύ πριν αναλάβω τη σκιώδη εισήγηση για τη Λιθουανία είχα αρχίσει να παρακολουθώ με ενδιαφέρον την κατάσταση στο κράτος αυτό. Αφενός μεν διαπιστώνω κλασσικά προβλήματα υποψηφίου κράτους, τα οποία δεν έχουν να κάνουν με τα ιδιαίτερα χαρακτηριστικά της χώρας και τα οποία ως εκ τούτου δεν χρειάζεται να επισημανθούν και πάλι.
<P>
Θα ήθελα να επισημάνω μιαν ιδιαίτερη πτυχή, για την οποία και εμείς, ως ΕΕ έχουμε δώσει πολλά χρήματα, την λιθουανική πολιτική ενέργειας. Ο τομέας αυτός έχει τρεις φορές κοστίσει σε πρωθυπουργό τον θώκο του.
<P>
Καταρχάς για το θέμα Ignalina, το οποίο μόλις επεσήμανε ο συνάδελφος Σουλαδάκης. Πιστεύω ότι κατά την υλοποίηση της διαδικασίας σταδιακής απενεργοποίησης θα πρέπει και εμείς, από την πλευρά μας, να μεριμνήσουμε ώστε να ενημερώνεται ο κόσμος εκεί κάθε στιγμή και όσο το δυνατόν καλύτερα για τα όσα προγραμματίζονται, για τις προοπτικές που υπάρχουν σε αυτόν το σχετικά απομακρυσμένο τόπο. Η προσωπική μου εντύπωση είναι ότι αυτό δεν συμβαίνει επαρκώς. Κατά συνέπεια, μεμονωμένοι πολιτικοί, ομολογουμένως χωρίς κυβερνητικές αρμοδιότητες, γεννούν μερικές φορές ψευδείς ελπίδες στον κόσμο εκεί σε μίαν ανεύθυνη προσπάθεια ψηφοθηρίας. Αυτό προκαλεί και αντί-ευρωπαϊκά συναισθήματα, καθώς οι συζητήσεις γίνονται απλουστευτικά.
<P>
Στη διαδικασία ιδιωτικοποίησης του τομέα πετρελαίου και φυσικού αερίου σε κάποιο βαθμό τη δυσαρέσκεια του κοινού προκάλεσε το γεγονός ότι οι δυτικοί επενδυτές συμπεριφέρθηκαν σα να βρίσκονταν σε κάποια μπανανία. Δεν γίνεται διάκριση για το αν αυτοί ήταν Αμερικανοί ή Ευρωπαίοι. Επικρατεί δυσπιστία έναντι του ξένου κεφαλαίου. Κι έτσι είναι πιο εύκολα τα πράγματα για τις λεγόμενες εθνικές λύσεις. Όμως πίσω από τις υποτιθέμενες εθνικές λύσεις στην πραγματικότητα κρύβεται ρώσικο χρήμα. Θα ήθελα απλώς να βεβαιωθώ ότι το γεγονός αυτό το γνωρίζουν όλοι οι εμπλεκόμενοι εντός και εκτός της Λιθουανίας και ότι το λαμβάνουν υπ' όψη σε όλες τις πολιτικές και οικονομικές τους αποφάσεις.

<SPEAKER ID=139 LANGUAGE="ES" NAME="Garcνa-Orcoyen Tormo">
Κύριε Πρόεδρε, όσον αφορά την ένταξη της Κύπρου πρέπει να συγχαρούμε τους εαυτούς μας για το αποτέλεσμα της ψηφοφορίας στην Επιτροπή Εξωτερικών Υποθέσεων: 55 ψήφοι υπέρ και μόνο 2 κατά.
<P>
Αυτό αποδεικνύει το εξαιρετικό έργο της διαπραγμάτευσης και του συμβιβασμού που επιτελέσθηκε από τον εισηγητή και με τη συνεργασία όλης της επιτροπής σ' αυτή την έκθεση, από την οποία δεν έλειψαν οι δυσκολίες, εξαιτίας, κυρίως, της κατάστασης κατοχής ενός τμήματος του νησιού από την Τουρκία και της στασιμότητας του διαλόγου μεταξύ της τουρκικής και της κυπριακής κυβέρνησης.
<P>
Η Ομάδα μου ήθελε να προωθήσει ένα κείμενο που δεν θα παρεμποδίσει ούτε θα θέσει σε κίνδυνο την επανάληψη των διαπραγματεύσεων μεταξύ των δύο πλευρών, αλλά αντιθέτως, που θα ενεργοποιήσει και θα επιταχύνει την διαδικασία επίλυσης του προβλήματος η οποία, αναμφίβολα, περνάει από μία αλλαγή της στάσης της τουρκικής κυβέρνησης.
<P>
Είμαστε υπέρ της έγκρισης της έκθεσης με τις τροπολογίες που πρότεινε η Ομάδα μας, οι οποίες αντανακλούν την ανησυχία της για την κατάσταση της πολιτικής διαίρεσης του νησιού, υποστηρίζοντας, από την άποψη αυτή, τις προσπάθειες των Ηνωμένων Εθνών για την επανάληψη των συνομιλιών και παρακινώντας τις συγκρουόμενες πλευρές, για το καλό του συνόλου του πληθυσμού της Κύπρου, να φτάσουν το συντομότερο δυνατό σε μία λύση του προβλήματος.
<P>
Η Κύπρος έχει ήδη κλείσει 22 κεφάλαια της διαπραγμάτευσης και παρουσιάζεται σαν ένας δυνατός υποψήφιος για την ένταξη. Ωστόσο, θα πρέπει να εργαστεί συστηματικά για την ενσωμάτωση του κοινοτικού κεκτημένου, ιδιαίτερα στην εκπλήρωση της περιβαλλοντικής νομοθεσίας, όπου παρατηρείται σημαντικό έλλειμμα στους τομείς διαχείρισης των λυμάτων και ποιότητας και διαχείρισης των υδάτων.
<P>
Η Κύπρος πρέπει να προχωρήσει επίσης στην χαλιναγώγηση της επιδείνωσης της μακροοικονομικής της σταθερότητας, όπως και στον έλεγχο της διακίνησης των κεφαλαίων.
<P>
Ωστόσο, επιμένουμε ότι μία ενωμένη Κύπρος θα είναι η καλύτερη εγγύηση για την ειρήνη, την ασφάλεια και την ευημερία της περιοχής.

<SPEAKER ID=140 LANGUAGE="DE" NAME="Laschet">
Κύριε Πρόεδρε, αγαπητοί συνάδελφοι, είναι ίσως καλή η ευκαιρία και ίσως μάλιστα να με τιμά το ότι μιλώ τελευταίος σε μία τόσο σημαντική συζήτηση και πιστεύω ότι ακριβώς αυτή η συζήτηση, με το παράδειγμα της Ρουμανίας, στο οποίο θα ήθελα να αναφερθώ, απέδειξε τι δυνατότητες έχει το Ευρωπαϊκό Κοινοβούλιο. Ως πρώην εθνικός βουλευτής γνωρίζω ότι οι δυνατότητες που έχει στη διάθεσή του ένας εθνικός βουλευτής είναι πολύ περιορισμένες. Αυτά τα οποία συνεισέφερε η βαρόνη Nicholson of Winterbourne στη Ρουμανία με την έκθεσή της, με την επιμελή εργασία της, προκάλεσαν κάποιες αλλαγές σε αυτή τη χώρα. Το αναγνώρισε σήμερα το πρωί ο Επίτροπος, και πιστεύω ότι μπορούμε να προβάλλουμε αυτό το παράδειγμα στις ομάδες των επισκεπτών που ρωτούν "τι δυνατότητες έχετε τελικά εσείς ως Ευρωπαϊκό Κοινοβούλιο;" .
<P>
Στην αρχή αντέδρασε ο πρωθυπουργός της Ρουμανίας, όπως ίσως θα αντιδρούσε κάθε πρωθυπουργός στον κόσμο. Είπε: ο κ. Verheugen μας διαβεβαίωσε ότι αυτό δεν είναι παρά το Ευρωπαϊκό Κοινοβούλιο. Με την Επιτροπή, είπε, πρέπει να μιλήσετε, έτσι θα γίνετε κάποτε μέλος της Ευρωπαϊκής Ένωσης. Είμαι βέβαιος ότι ο κ. Verheugen δεν μίλησε ποτέ έτσι. Έγιναν αναφορές στο πρόσωπό του σε όλα τα ΜΜΕ της Ρουμανίας, αλλά τελικά αναγνωρίστηκε ότι είναι καλό να λαμβάνονται υπόψη οι εκθέσεις και η γνωμοδότηση του Κοινοβουλίου και έτσι, στο θέμα των ορφανών όπως και των ομοφυλοφίλων στη Ρουμανία επιτύχαμε μία νομική ρύθμιση η οποία πρέπει να τεθεί σε εφαρμογή και η οποία πριν από λίγες εβδομάδες δεν ήταν καν πιθανή.
<P>
Θα ήθελα τώρα να διατυπώσω μία παρατήρηση σε ένα ερώτημα, για το οποίο επικρατεί διχογνωμία εδώ, στο Κοινοβούλιο. Κατετέθη από τη σοσιαλιστική ομάδα και από τον κ. Sakellariou τροπολογία για το ερώτημα αν πρέπει στην έκθεση αυτή να γίνει αναφορά στις ευρω-ατλαντικές δομές. Η Επιτροπή Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής είπε, ναι, αν η Ρουμανία θέλει να ενταχθεί στις ευρω-ατλαντικές δομές, τότε θα την υποστηρίξουμε και θεωρώ ότι ειδικά για τη Ρουμανία είναι πολύ σημαντικό να την υποστηρίξουμε. Γνωρίζουμε ότι η Ρουμανία δεν θα προσχωρήσει στην Ευρωπαϊκή Ένωση με τον πρώτο γύρο των εντάξεων το 2004 και γι' αυτό το λόγο ενδεχόμενη απόφαση της ατλαντικής συμμαχίας να την προσκαλέσει ως μέλος το 2002 θα ήταν πολύ σημαντική. Κάτι τέτοιο θα ενίσχυε τη σταθερότητα σε ολόκληρη την Ευρώπη και για το λόγο αυτό παρακαλώ αύριο να απορρίψετε αυτήν την τροπολογία και να ακολουθήσετε την επιλογή της Επιτροπής Εξωτερικών Υποθέσεων.

<SPEAKER ID=141 NAME="Πρόεδρος">
Σας ενημερώνω ότι έλαβα πρόταση τροπολογίας της Επιτροπής Εξωτερικών Υποθέσεων, δυνάμει του άρθρου 37 παράγραφος 2 του Κανονισμού.
<P>
Η συζήτηση ολοκληρώθηκε.
<P>
Η ψηφοφορία θα διεξαχθεί αύριο στις 12.00
<P>
Χαίρω που η Πρόεδρος θα αναλάβει τώρα προσωπικά τη διεξαγωγή της συνεδρίασης.

<CHAPTER ID=8>
Λευκή Βίβλος για την αναθεώρηση της ευρωπαϊκής διακυβέρνησης
<SPEAKER ID=142 NAME="Πρόεδρος">
Η ημερήσια διάταξη προβλέπει στη συνέχεια την ανακοίνωση της Επιτροπής σχετικά με τη Λευκή Βίβλο για την αναθεώρηση της ευρωπαϊκής διακυβέρνησης.
<P>
Δίνω αμέσως το λόγο στον Πρόεδρο της Επιτροπής, κ. Ρομάνο Πρόντι.

<SPEAKER ID=143 NAME="Prodi">
. (ΙΤ) Κυρία Πρόεδρε, κυρίες και κύριοι βουλευτές, μιλώντας σε αυτή τη Συνέλευση πριν από δεκαοχτώ μήνες, δήλωσα ότι μία από τις στρατηγικές προτεραιότητες της νέας Επιτροπής ήταν να επανεξετάσει την κατάσταση των οργάνων της Ένωσης και να προωθήσει νέες μορφές διακυβέρνησης.
<P>
Σε εκείνη την περίσταση, υποσχέθηκα ότι η Επιτροπή θα δημοσίευε μία Λευκή Βίβλο πριν από τις θερινές διακοπές του 2001. Η υποχρέωσή μας εκπληρώθηκε και είμαι ιδιαίτερα ευτυχής που κάνω την πρώτη παρουσίαση της Λευκής Βίβλου ενώπιον του Ευρωπαϊκού Κοινοβουλίου. Αυτό όχι μόνο για λόγους πρωτοκόλλου: πράγματι, το κεντρικό θέμα της Λευκής Βίβλου - η προσέγγιση της Ευρώπης στους πολίτες της - είναι μία από τις κυριότερες ανησυχίες που μοιράζονται το Ευρωπαϊκό Κοινοβούλιο και η Επιτροπή.
<P>
Εσείς, ως εκπρόσωποι των ευρωπαίων πολιτών, είστε εξ ορισμού ο νόμιμος σύνδεσμος μεταξύ της Ευρωπαϊκής Ένωσης και των λαών που την αποτελούν. Οι συγκεκριμένες προτάσεις που θα προέλθουν από αυτήν τη Συνέλευση, εις απάντηση και ολοκλήρωση της Λευκής Βίβλου, θα αποτελέσουν συνεπώς για εμάς ένα μεγάλο βοήθημα στη χάραξη της διαδρομής που πρέπει να ακολουθήσουμε τα επόμενα χρόνια. Θα είμαι ευτυχής να ανοίξω μία διεξοδική συζήτηση από την επόμενη κιόλας συνεδρίαση του Κοινοβουλίου, που θα γίνει στις Βρυξέλλες σε 15 ημέρες.
<P>
Από την πρώτη στιγμή της Προεδρίας μου, εξέφρασα την απόλυτη πεποίθηση ότι πρέπει να επανεξετάσουμε τον τρόπο με τον οποίο χτίζουμε την Ευρώπη, για να αποτελέσουμε ένα παράδειγμα πρωτοπορίας στις σχέσεις μεταξύ πολιτών και πολιτικών οργάνων σε μία ιστορική περίοδο όπου η διαφάνεια και η υπευθυνότητα γίνονται οι νέοι κανόνες διακυβέρνησης. Η Σύνοδος Κορυφής της Νίκαιας άλλαξε παρόλα αυτά το πολιτικό σκηνικό στο πλαίσιο του οποίου πρέπει να αναπτυχθεί αυτό το σχέδιο. Μετά την έκδοση της Δήλωσης της Νίκαιας σχετικά με το μέλλον της Ευρώπης από τη Διακυβερνητική Διάσκεψη, άνοιξε πράγματι ένας νέος διάλογος πάνω στο μέλλον της Ευρωπαϊκής Ένωσης και τους απώτερους στόχους της.
<P>
Πολιτικοί ηγέτες και πολίτες ύψωσαν τη φωνή τους. Οι Ευρωπαίοι περιμένουν πολλά από την Ευρώπη και το να είναι πολίτες της Ευρωπαϊκής Ένωσης, περιμένουν να είναι γεμάτο από συμβολικά και πρακτικά νοήματα, όπως φάνηκε καθαρά από τη συζήτηση για τον Χάρτη των Θεμελιωδών Δικαιωμάτων. Γι' αυτό, ακόμη μια φορά εύχομαι ο Χάρτης αυτός να εισαχθεί πλήρως στις Συνθήκες.
<P>
Η Ευρώπη άρχισε επιτέλους τη μεγάλη συζήτηση γύρω από μια πιο ολοκληρωμένη δημοκρατία. Η απογοήτευση, η αποχή από τις εκλογές, η απώλεια εμπιστοσύνης στα πολιτικά κόμματα ως φορείς λαϊκής συναίνεσης, είναι ανησυχητικά και γενικευμένα πλέον φαινόμενα. Αυτά δεν αφορούν μόνο το ευρωπαϊκό θεσμικό επίπεδο, αλλά όλες τις σχέσεις μεταξύ των πολιτών και των εκπροσώπων, οποιοδήποτε κι αν είναι το επίπεδο της εκπροσώπησης αυτής.
<P>
Οι ευρωπαίοι πολίτες είναι ανήσυχοι γιατί αντιλαμβάνονται το μέγεθος των ιστορικών αλλαγών που ζουν οι δημοκρατίες μας. Οι συνέπειες της παγκοσμιοποίησης και οι κοινωνικές αλλαγές είναι ραγδαίες και βίαιες και έχουν επηρεάσει βαθιά την καθημερινή ζωή όλων μας.
<P>
Το σχέδιο της Ευρωπαϊκής Ένωσης αποτέλεσε για πολλά χρόνια μια ελπίδα και σήμερα είναι το μόνο παράδειγμα συγκεκριμένης, πρακτικής και δημοκρατικής απάντησης στις προκλήσεις της παγκοσμιοποίησης. Μπροστά στην επιτάχυνση της παγκοσμιοποίησης, το ευρωπαϊκό μοντέλο δημοκρατίας, ανταγωνιστικότητας και κοινωνικής αλληλεγγύης, είναι το μόνο ικανό να δώσει την προοπτική σταθερότητας που αναζητούν οι πολίτες μας. Αυτοί κατανοούν ότι κανένα κράτος μέλος δεν θα άντεχε, μόνο του, στις εξωτερικές πιέσεις που τείνουν στη διάλυση των κοινωνιών μας.
<P>
Πολλά γεγονότα έθεσαν σε αμφιβολία την ικανότητά μας να εκπληρώσουμε αυτό το μεγάλο καθήκον. Ορισμένες επιλογές που δεν έγιναν στην πρόσφατη Συνθήκη της Νίκαιας δεν συνέβαλαν στη βελτίωση της κατάστασης. Για το λόγο αυτό, είναι επείγουσα και απαραίτητη υποχρέωση να θέσουμε υπό συζήτηση ενώπιον όλων τους κανόνες διακυβέρνησης για να ετοιμάσουμε νέους.
<P>
Πράγματι, συζήτηση για τη διακυβέρνηση, σημαίνει συζήτηση για τη δημοκρατία: την ευρωπαϊκή δημοκρατία, τη λειτουργία της, τα προβλήματά της, αλλά και τις προοπτικές της.
<P>
Η Επιτροπή επινόησε λοιπόν μια διαδικασία σε τρεις φάσεις: στην πρώτη αυτή φάση, η Λευκή Βίβλος αντιμετωπίζει τα προβλήματα που αφορούν την ευρωπαϊκή διακυβέρνηση "με αμετάβλητες τις Συνθήκες" . Είμαστε πεπεισμένοι, πράγματι, ότι πολλά μπορούν να γίνουν αλλάζοντας απλώς τον τρόπο λειτουργίας των οργάνων μας και των κρατών μελών, εφαρμόζοντας καλύτερα και με πιο συγκεκριμένο τρόπο τους ισχύοντες κανόνες.
<P>
Σε μια δεύτερη φάση, η Επιτροπή θα ανακοινώσει τη θέση της σχετικά με τη διαδικασία του Laeken.
<P>
Σε μια τρίτη επόμενη φάση, τέλος, η Επιτροπή θα υποδείξει τις προτεραιότητές της σε σχέση με τις ουσιαστικές αλλαγές των ιδρυτικών Συνθηκών. Κατά την προετοιμασία των προτάσεών της, θα λάβει σοβαρά υπόψη τις απόψεις που θα εκφράζονται στη συζήτηση για την παρούσα Λευκή Βίβλο και κατά πρώτο λόγο τις κριτικές και τις συστάσεις που θα προέλθουν από εσάς, από το Ευρωπαϊκό Κοινοβούλιο.
<P>
Κατά τη σύνταξη της Λευκής Βίβλου, η Επιτροπή θέλησε να κρατήσει μια συγκεκριμένη και πρακτική προσέγγιση. Επικεντρώσαμε συνεπώς την προσοχή μας σε δύο πλευρές της ευρωπαϊκής διακυβέρνησης: πρώτον, τις σχέσεις μεταξύ των πολιτών, των οργανωμένων σωμάτων της κοινωνίας, τις κεντρικές και τοπικές διοικήσεις και τα ευρωπαϊκά όργανα και, δεύτερον, τη λειτουργία των ευρωπαϊκών οργάνων και τις σχέσεις μεταξύ των οργάνων αυτών.
<P>
Δεν μπορούσαμε να μεταφέρουμε στους συμπολίτες μας το μήνυμα ότι το μόνο μέσο που είναι ικανό να λύσει τα ανοιχτά ακόμη προβλήματα της διακυβέρνησης σε ευρωπαϊκό επίπεδο είναι η αλλαγή των ιδρυτικών Συνθηκών. Προσωπικά, δεν εμπιστεύομαι μια τόσο απλουστευμένη λύση. Θεωρήσαμε συνεπώς αναγκαίο να επιδιορθώσουμε πρώτα απ' όλα το σπίτι μας. Στη συνέχεια, θα συζητήσουμε για το πώς θα χτίσουμε την πόλη.
<P>
Να γιατί η Επιτροπή επέλεξε να επικεντρώσει τη Λευκή Βίβλο της στους τρόπους βελτίωσης του σημερινού συστήματος, με την καλύτερη χρήση των επιλογών που διαθέτουμε ήδη στο πλαίσιο των σημερινών Συνθηκών.
<P>
Πολλά προβλήματα μπορούν να λυθούν εφαρμόζοντας με τόλμη τους ισχύοντες κανόνες που έχουν ήδη συμφωνηθεί και εγκαταλείποντας τις πρακτικές που έχουν εκτρέψει το ευρωπαϊκό σχέδιο από τους αρχικούς του στόχους.
<P>
Ας δούμε λοιπόν πώς προχωρήσαμε συγκεκριμένα σ' αυτήν την πρώτη φάση.
<P>
Ανοιγμα, συμμετοχή, υπευθυνότητα, αποτελεσματικότητα και συνέπεια: είναι οι πέντε πυλώνες που βρίσκονται στη βάση των αναλύσεων και των προτάσεων που περιέχει η Λευκή Βίβλος, συμπληρώνοντας και ενισχύοντας τις δύο βασικές αρχές που έχουν ήδη κατοχυρωθεί στις Συνθήκες μας: την επικουρικότητα και την αναλογικότητα.
<P>
Οι προτάσεις της Λευκής Βίβλου έχουν ως στόχο τη βελτίωση της λειτουργίας της κοινοτικής μεθόδου δρώντας σε τρεις άξονες: πρώτον, τον προσδιορισμό των πολιτικών πρωτοβουλιών της Ένωσης μέσω της μεγαλύτερης συμμετοχής των πολιτών· δεύτερον, την αποτελεσματική εφαρμογή αυτών των πολιτικών και, τρίτον, τον διαχωρισμό των ρόλων και των αρμοδιοτήτων των ευρωπαϊκών οργάνων και την αναγκαιότητα επικέντρωσης στις βασικές τους λειτουργίες.
<P>
Επιτρέψτε μου τώρα να παρουσιάσω εν συντομία όλα αυτά με περισσότερες λεπτομέρειες.
<P>
Καταρχάς, είναι αναγκαία η μεγαλύτερη συμμετοχή των πολιτών στον προσδιορισμό των πολιτικών της Ένωσης. Δεν πρόκειται για αλλοίωση της θεσμικής ισορροπίας ή για την παροχή ανάρμοστων ρόλων εκπροσώπησης σε φορείς που δεν είναι δημοκρατικά νομιμοποιημένοι. Γνωρίζετε την άποψή μου: το Ευρωπαϊκό Κοινοβούλιο, αυτό το Κοινοβούλιο, είναι η έδρα της δημοκρατικής εκπροσώπησης των λαών της Ένωσης.
<P>
Πρόκειται παρόλα αυτά για την αποδοχή μιας νέας πρόκλησης: η αυξανόμενη απαίτηση, που πηγάζει από τους πολίτες, να εκφράζονται όχι μόνον εμμέσως, μέσω των συνταγματικών οργάνων, αλλά και αμεσότερα, μέσω των εκπροσώπων τους της τοπικής διοίκησης και των εθελοντικών τους οργανώσεων.
<P>
Ο ρόλος μας δεν πρέπει να είναι να αντιτεθούμε σε αυτήν την έκφραση δημοκρατικού πλούτου, αλλά να κατευθύνουμε την περιπλοκότητα των κοινωνιών και να βρούμε τις σωστές μεθόδους επικοινωνίας - αν και με διαφορετικές μεθόδους - με τις τοπικές αρχές και την κοινωνία των πολιτών.
<P>
Στη βάση όλων αυτών, υπάρχει ένα έλλειμμα επικοινωνίας: αν θέλουμε να φέρουμε την Ευρωπαϊκή Ένωση κοντά στους πολίτες της - να κάνουμε δηλαδή τις Βρυξέλλες λιγότερο απόμακρες - πρέπει να εξηγήσουμε τις πολιτικές της Ένωσης με σαφείς και απλούς όρους και να φροντίσουμε να συζητηθούν δημοσίως. Για το σκοπό αυτό, πρέπει να προωθήσουμε τη δημιουργία ενός ευρωπαϊκού δικτύου, όπου όλα τα επίπεδα διακυβέρνησης θα συμμετέχουν στον προσδιορισμό, την εφαρμογή και την παρακολούθηση των πολιτικών.
<P>
Η Λευκή Βίβλος προτείνει μια συστηματική προσέγγιση της δημιουργίας αυτού του δικτύου, που θα απαιτήσει τις βέλτιστες επαφές με εθνικές, περιφερειακές και τοπικές οργανώσεις και οργανισμούς, με σκοπό τη λήψη και την εφαρμογή των αποφάσεων της Ένωσης, με απόλυτο σεβασμό της συνταγματικής οργάνωσης κάθε κράτους μέλους.
<P>
Πρέπει ακόμη να λάβουμε σοβαρά υπόψη την άποψη της κοινωνίας των πολιτών. Φυσικά, δεν θεωρώ ότι δομές όπως οι μη κυβερνητικές οργανώσεις μπορούν να εκπροσωπήσουν την κοινή γνώμη με τον ίδιο τρόπο που την εκπροσωπεί το Ευρωπαϊκό Κοινοβούλιο ή με τον ίδιο τρόπο που οι οργανώσεις εργοδοτών και συνδικάτων εκπροσωπούν τα μέλη τους. Πρέπει επίσης να είμαστε βέβαιοι ότι η εσωτερική οργάνωση των ΜΚΟ βασίζεται σε δημοκρατικές αρχές. Η Ευρωπαϊκή Επιτροπή επιθυμεί όμως να εκμεταλλευτεί την ενέργεια και τις προσπάθειές τους και η Λευκή Βίβλος αναλύει τις μεθόδους αυτής της συνεργασίας.
<P>
Προτείνουμε λοιπόν, στη Λευκή Βίβλο, τις ελάχιστες προϋποθέσεις συμμετοχής με ένα διπλό στόχο: να κάνουμε όσο το δυνατόν πιο σαφές με ποιους συνεργαστήκαμε, ποιος μας έδωσε συμβουλές και αν σκοπεύουμε να ακολουθήσουμε αυτές τις συμβουλές, καθώς και πώς σκοπεύουμε να το πράξουμε. Αυτό θα επιτρέψει στο Ευρωπαϊκό Κοινοβούλιο να αξιολογήσει την ποιότητα και την αμεροληψία της διαδικασίας συμμετοχής για τη λήψη των αποφάσεών του στη νομοθετική διαδικασία.
<P>
Περνάμε τώρα στο δεύτερο ερωτηματικό, δηλαδή στο τι μπορούμε να κάνουμε για να γίνει πιο αποτελεσματική η δράση της Ευρωπαϊκής Ένωσης.
<P>
Συχνά επικρίνεται το κοινοτικό δίκαιο και κατηγορείται ότι είναι πολύ παρεμβατικό. Ορισμένες φορές υπερισχύει η εντύπωση ότι δεν κατορθώνει να ακολουθήσει το ταχύ βήμα της τεχνολογικής προόδου και των κοινωνικών αλλαγών.
<P>
Οι δύο αυτές κριτικές περιέχουν ένα μέρος αλήθειας και εμείς πρέπει να τις λάβουμε υπόψη. Και μπορούμε να τις λάβουμε υπόψη, εφόσον οι υπάρχουσες Συνθήκες μας παρέχουν μια ποικιλία οργάνων που μας επιτρέπουν να πάρουμε πρωτοβουλίες στο ύψος των περιστάσεων.
<P>
Τώρα που η εσωτερική αγορά είναι από πολλές απόψεις πλήρης, γίνεται επίσης λιγότερο αισθητή η ανάγκη νέων νομοθετικών πράξεων σ' αυτόν τον τομέα. Η Ένωση, συνεπώς, πρέπει να επικεντρωθεί κυρίως στην ορθή και αποτελεσματική εφαρμογή των υφιστάμενων κανόνων, για να λειτουργήσει η εσωτερική αγορά με τον καλύτερο τρόπο και για να περιοριστούν στο ελάχιστο οι στρεβλώσεις του ανταγωνισμού.
<P>
Τι μπορεί να κάνει η Επιτροπή για να εξασφαλίσει ότι το ευρωπαϊκό δίκαιο είναι άριστης ποιότητας; Θα ήθελα εν συντομία να αναφέρω πέντε κατευθύνσεις παρέμβασης που υποδεικνύονται στη Λευκή Βίβλο μας: κατ' αρχάς, σκοπεύουμε να λάβουμε πρωτοβουλίες ώστε η κοινή γνώμη να εμπιστεύεται τις επιστημονικές μας διαβουλεύσεις και, γενικότερα, τον τρόπο με τον οποίο συμβουλευόμαστε τους εμπειρογνώμονες. Δεύτερον, πρέπει να σχεδιαστεί η νομοθετική δραστηριότητα αξιολογώντας καλύτερα τον τύπο των μέτρων που πρέπει να λαμβάνονται. Τρίτον, πρέπει να προσδιοριστούν σαφέστερα οι περιστάσεις στις οποίες η κοινοτική νομοθεσία πρέπει να συμπληρώνεται από άλλες μορφές δράσης, όπως η αυτορρύθμιση ή η ανοιχτή μέθοδος συντονισμού. Τέταρτον, η Επιτροπή στοχεύει να επικεντρώσει τις προσπάθειές της στους τομείς που απαιτούν πραγματικά λήψη πολιτικής ευθύνης εκ μέρους της. Οι άλλες δραστηριότητες πρέπει να ανατίθενται σε υπηρεσίες της Ένωσης, για το ρόλο και τις αρμοδιότητες των οποίων απαιτείται περαιτέρω διεξοδική συζήτηση. Πέμπτον, εμείς προτείνουμε η Επιτροπή να ενισχύσει το ρόλο της επίβλεψης για τη σωστή εφαρμογή του κοινοτικού δικαίου στα κράτη μέλη. Το ζήτημα αυτό αποτελεί πηγή σοβαρής ανησυχίας, επειδή η ποιότητα εφαρμογής του κοινοτικού δικαίου είναι απογοητευτική.
<P>
Η άμεση ευθύνη για την αναποτελεσματικότητα και την αντιδημοτικότητα της ευρωπαϊκής νομοθεσίας βαρύνει, και μάλιστα σε σημαντικό βαθμό, τα κράτη μέλη. Για την αντιμετώπιση της κατάστασης αυτής, η Λευκή Βίβλος συνιστά τη χρήση κανονισμών αντί για οδηγίες σε πολλές περιπτώσεις όπου το όργανο αυτό αποδεικνύεται καταλληλότερο.
<P>
Είναι όμως γεγονός ότι η σαφήνεια του πρωτογενούς δικαίου μας εξαρτάται σε μεγάλο βαθμό από το έργο του Συμβουλίου και αυτής της Συνέλευσης, σε περίπτωση συναπόφασης.
<P>
Λίγο πριν από τη διεύρυνση, θα πρέπει συνεπώς να καταβάλουμε προσπάθειες ώστε το ευρωπαϊκό δίκαιο να είναι άριστης ποιότητας και να εφαρμόζεται με τρόπο ορθό και αποτελεσματικό.
<P>
Η Επιτροπή παρουσιάζει ξεκάθαρα στη Λευκή Βίβλο της τις πρωτοβουλίες που θα πάρουμε για να βάλουμε τάξη στο σπίτι μας. Ευχόμαστε αυτό να ωθήσει τα άλλα όργανα και τα κράτη μέλη να πράξουν γρήγορα το ίδιο.
<P>
Ο τρίτος και τελευταίος τύπος αλλαγής έχει σκοπό να κάνει πιο κατανοητή τη διάκριση των ρόλων και των ευθυνών των οργάνων, επικεντρωνόμενος σε θεμελιώδεις πολιτικές αρμοδιότητες.
<P>
Η Συνθήκη έχει βαρύνει από θεσμικές πρακτικές που περιέπλεξαν και αλλοίωσαν το σχέδιο των ιδρυτών. Η σημερινή Συνθήκη, εάν εφαρμοστεί σωστά, διαχωρίζει με σαφήνεια τους ρόλους του Κοινοβουλίου, του Συμβουλίου, της Επιτροπής, του Δικαστηρίου και των άλλων οργάνων.
<P>
Στην πράξη, όμως, οι πολίτες βρίσκονται ενώπιον ενεργειών που περιπλέκουν αυτήν την ξεκάθαρη διάκριση των ρόλων. Δεν μπορούν να καταλάβουν πλέον ποιος προτείνει, ποιος αποφασίζει, ποιος ελέγχει. Και καταλαβαίνουν ακόμη λιγότερο σε ποιο όργανο ανήκει η ευθύνη κάθε πράξης ή αν η ευθύνη είναι των ευρωπαϊκών οργάνων ή των κρατών μελών.
<P>
Πρέπει να ενεργήσουμε με ταχύτητα και αποφασιστικότητα για να διορθώσουμε αυτήν την κατάσταση και, για το σκοπό αυτό, δεν χρειάζονται άμεσες τροπολογίες στη Συνθήκη.
<P>
Η ανάγκη να επικεντρώσουμε την προσοχή στα ουσιαστικά καθήκοντα, όπως συνιστά η Λευκή Βίβλος μας, επιβάλλει τον ανασχεδιασμό των πολιτικών της Ευρωπαϊκής Ένωσης και κατά συνέπεια την αναδιοργάνωση του τρόπου με τον οποίο τα τρία όργανα - Συμβούλιο, Κοινοβούλιο και Επιτροπή - λειτουργούν και συνεργάζονται μεταξύ τους.
<P>
Η επιτροπολογία είναι το κυριότερο παράδειγμα της στρέβλωσης του συστήματος: ο νομοθέτης Συμβούλιο μετατρέπεται σε εκτελεστικό όργανο, ενώ ο νομοθέτης Κοινοβούλιο μένει έξω από αυτήν τη φάση. Η Επιτροπή, που αποτελεί το εκτελεστικό όργανο, πρέπει να παρέμβει με το νομοθέτη στις λεπτομέρειες, χωρίς όμως από την πλευρά του Συμβουλίου να αναλαμβάνονται οι συνακόλουθες πολιτικές ευθύνες, επειδή στην πραγματικότητα είναι οι εθνικές κυβερνήσεις - δηλαδή απευθείας τα κράτη μέλη - που συμμετέχουν στις συνεδριάσεις των εμπειρογνωμόνων.
<P>
Απαιτούνται, αντίθετα, απλές διατάξεις για να επιτρέψουν στο Συμβούλιο και στο Ευρωπαϊκό Κοινοβούλιο, να ελέγχουν, με ισότιμο τρόπο, τα πεπραγμένα της Επιτροπής και να βεβαιώνονται έτσι ότι εφαρμόζει τις αρχές και τους πολιτικούς προσανατολισμούς του νομοθέτη.
<P>
Οι μεγάλες πολιτικές προτεραιότητες της Ένωσης πρέπει να εκφράζονται και να συζητούνται σε επίσημες και τακτικές πολιτικές συναντήσεις, όπως για παράδειγμα οι συνεδριάσεις του Ευρωπαϊκού Συμβουλίου, η ετήσια ομιλία του Προέδρου της Επιτροπής ενώπιον του Ευρωπαϊκού Κοινοβουλίου για την κατάσταση της Ένωσης και άλλες επίσημες και πολιτικές συναντήσεις.
<P>
Αυτό με οδηγεί στο ζήτημα του τρόπου βελτίωσης της από κοινού λειτουργίας της Επιτροπής, του Συμβουλίου και του Κοινοβουλίου. Το σημαντικότερο εμπόδιο στο δρόμο της σαφούς διατύπωσης των πολιτικών είναι η ερμητικότητα στον τρόπο λειτουργίας του Συμβουλίου Υπουργών και η αυξανόμενη δυσκολία του, κυρίως στο πλαίσιο του Συμβουλίου "Γενικές Υποθέσεις" , να βρει ένα σημείο σύνθεσης των τομεακών συμφερόντων πριν φτάσει στο Ευρωπαϊκό Συμβούλιο.
<P>
Πολλά μπορούν και πρέπει να γίνουν για να βελτιωθεί η ευρωπαϊκή διακυβέρνηση όσον αφορά το θέμα αυτό, χωρίς να είναι αναγκαία η τροποποίηση των Συνθηκών. Σ' αυτό και μόνο σ' αυτό αποσκοπούν οι προτάσεις μας, αλλά είναι μια βαθιά αλλαγή.
<P>
Κυρίες και κύριοι βουλευτές, κατά την άποψή μου και αυτή η Συνέλευση πρέπει να επικεντρωθεί στις βασικές της αρμοδιότητες: αρμοδιότητες που εκφράζονται κυρίως με την ενίσχυση του αποφασιστικού ρόλου του Ευρωπαϊκού Κοινοβουλίου, των λειτουργιών ελέγχου εφαρμογής των πολιτικών και των μεγάλων ευθυνών του στον τομέα του προϋπολογισμού.
<P>
Η Λευκή Βίβλος συνιστά, με μεγάλο σεβασμό αλλά εξίσου μεγάλη αποφασιστικότητα, το Ευρωπαϊκό Κοινοβούλιο "να εγκαταλείψει το σημερινό λογιστικό ρόλο του σε ζητήματα λεπτομερειών, υπέρ ενός ελέγχου που θα βασίζεται περισσότερο στους πολιτικούς στόχους" . Ως θεματοφύλακας της Συνθήκης, έχω υποχρέωση να υποδείξω αυτήν την κατεύθυνση. Παρόλα αυτά, δεν είμαι εγώ, αλλά εσείς, που πρέπει να αποφασίσετε ποιες οργανωτικές αλλαγές είναι αναγκαίες.
<P>
Τέλος, θα πρέπει να επέλθουν αλλαγές στον τρόπο συνεργασίας των τριών οργάνων. Η επιστροφή στα βασικά καθήκοντα πρέπει να είναι διοργανική. Πρέπει να διευκρινίσουμε καλύτερα ποιος είναι υπεύθυνος για τα διάφορα νομοθετικά και εκτελεστικά καθήκοντα.
<P>
Κυρίες και κύριοι βουλευτές, η Ευρωπαϊκή Ένωση έχει από πολλού πάψει να είναι μια κοινή αγορά. Έχει γίνει μια πολιτική οντότητα και οι πολίτες της Ευρώπης το γνωρίζουν. Θα έχουμε όλοι μια πολύ χειροπιαστή απόδειξη σε λίγες εβδομάδες, όταν θα έχουμε στα χέρια μας και στις τσέπες τα κέρματα και τα χαρτονομίσματα σε ευρώ.
<P>
Οι ευρωπαίοι πολίτες θέλουν αυτή η Ένωση να είναι η δική τους Ένωση. Αυτό σημαίνει τη δημιουργία ενός κλίματος εμπιστοσύνης μεταξύ πολιτών και ευρωπαϊκών οργάνων, καθώς και ενός κλίματος εμπιστοσύνης μεταξύ των κρατών μελών. Για να αποκατασταθεί το κλίμα εμπιστοσύνης μεταξύ της Ευρώπης και των πολιτών της, θα πρέπει να δώσουμε στους πολίτες μια ξεκάθαρη ιδέα των στόχων και των εξουσιών των διαφόρων οργάνων.
<P>
Ήλθε η στιγμή να συγκεκριμενοποιήσουμε αυτούς τους φιλόδοξους στόχους. Αυτή η Λευκή Βίβλος είναι το πρώτο βήμα για να αρχίσει αμέσως μια σύνθετη διαδικασία. Έχουμε μαζί την ευκαιρία να δώσουμε νέα πνοή στο ευρωπαϊκό σχέδιο, οικοδομώντας το πάνω σε ένα μοντέλο πλήρους, διάφανης και ώριμης δημοκρατίας.
<P>
Σας καλώ να μην αφήσουμε αυτήν την ευκαιρία να μας διαφύγει.
<P>
(Χειροκροτήματα)

<SPEAKER ID=144 NAME="Πρόεδρος">
Ευχαριστώ τον κ. Πρόεδρο της Επιτροπής.

<SPEAKER ID=145 LANGUAGE="ES" NAME="Mιndez de Vigo">
Κυρία Πρόεδρε, επιτρέψτε μου με τα πρώτα λόγια να συγχαρώ τον Πρόεδρο κ. Πρόντι, τόσο για τη Λευκή Βίβλο όσο και για την παρουσίαση που έκανε εδώ σήμερα.
<P>
Κατά την άποψή μου, οι σαράντα σελίδες αυτής της Λευκής Βίβλου είναι σαράντα πυκνές σελίδες, γεμάτες προβληματισμό και προτάσεις. Όμως πιστεύω επίσης ότι η παρουσίασή της ήταν εξαιρετική, περιεκτική, γεμάτη ιδέες και όραμα, για τα οποία θέλω να τον συγχαρώ εξ ονόματος της Ομάδας μου.
<P>
Πιστεύω επιπλέον ότι ο τρόπος με τον οποίο παρουσίασε τη Λευκή Βίβλο ήταν απόλυτα επιτυχημένος. Το έκανε με μετριοφροσύνη και αυτό τον τιμά. Η Λευκή Βίβλος είναι ένα σημείο αφετηρίας. Είναι απλώς ένα κείμενο που μπορεί να χρησιμεύσει σαν βάση προβληματισμού και τώρα πρέπει να ζητήσουμε από τους συμπολίτες μας να συμμετάσχουν σ' αυτόν τον προβληματισμό, να προωθήσουν ιδέες, να προτείνουν σχέδια.
<P>
Πιστεύω ότι όλοι σ' αυτό το Κοινοβούλιο είμαστε σύμφωνοι με την ανάλυση της κατάστασης, ότι όλοι διερωτόμαστε τι συμβαίνει στην Ευρωπαϊκή Ένωση και γιατί της λείπει η εμπιστοσύνη που κάποιες στιγμές εκφράζουν οι συμπολίτες μας. Πιστεύω ότι το λέει πολύ σωστά η Λευκή Βίβλος: τα οφέλη της Ευρωπαϊκής Ένωσης είναι γενικά και συχνά δεν γίνονται αντιληπτά. Αντίθετα οι ζημιές είναι ειδικές. Θυμάμαι τον αντίκτυπο που προκάλεσε στην χώρα μου το μπλόκο των φορτηγών με φράουλες από τους γάλλους αγρότες. Αυτό συνέβαινε πάντα την ίδια εποχή του χρόνου για μια εβδομάδα και ήταν απλώς ένα πολύ ειδικό γεγονός. Λοιπόν, αυτό προκαλούσε ένα έντονο αντιευρωπαϊκό αίσθημα: "Αφού η Ευρωπαϊκή Ένωση δεν ασχολείται με μας, η Ευρωπαϊκή Ένωση δεν μας θέλει" . Αυτό τελείωσε, μεταξύ άλλων χάρη στην προσπάθεια της Ευρωπαϊκής Επιτροπής. Σίγουρα οι Ισπανοί, ή πολλοί απ' αυτούς, δεν το γνωρίζουν.
<P>
Πιστεύω ότι το κύριο πρόβλημα που έχουμε είναι ότι είμαστε Ευρωπαίοι χωρίς να το γνωρίζουμε και, αναμφίβολα, σ' αυτή τη σκληρή παιδαγωγική προσπάθεια να εξηγήσουμε τι είναι η Ευρώπη και σε τι χρησιμεύει η Ευρωπαϊκή Ένωση, αυτή η Λευκή Βίβλος αποτελεί μία καλή κίνηση.
<P>
Το δεύτερο σημείο που θέλω να υπογραμμίσω εξ ονόματος της Ομάδας μου είναι ότι αυτή η Λευκή Βίβλος αναδεικνύει την πρωτοτυπία του συστήματος που εφαρμόζεται τα τελευταία πενήντα χρόνια. Και επιπλέον φροντίζει ώστε αυτό το σύστημα, αυτό που ονομάζουμε "κοινοτική μέθοδος" , να συνεχιστεί και κανείς να μην το αμφισβητήσει. Σήμερα άκουσα με μεγάλη μου χαρά τον Πρόεδρο Πρόντι να μιλά για τη διατήρηση της ισορροπίας μεταξύ των θεσμών: προσωπικά αυτό μου φαίνεται κεφαλαιώδες.
<P>
Η Ομάδα του Ευρωπαϊκού Λαϊκού Κόμματος, που υποστήριζε πάντοτε με επιμονή να έχει η Ευρωπαϊκή Επιτροπή το μονοπώλιο της εξάσκησης της νομοθετικής πρωτοβουλίας, θεωρεί ότι είναι πολύ θετικό όταν διαμορφώνεται αυτή η νομοθετική πρωτοβουλία να βασίζεται στη συμμετοχή πολύ περισσότερων παραγόντων: γι' αυτό και κάνουμε έκκληση στην κοινωνία των πολιτών, στις τοπικές και περιφερειακές αρχές· προπαντός αν το κάνουμε με την ίδια αναφορά που έκανε ο κ. Πρόντι να μην αλλάξει επ' ουδενί η ισορροπία των άλλων οργάνων ούτε η συνταγματική τάξη των κρατών μελών.
<P>
Προφανώς, σ' αυτή την εργασία συνεισφοράς ιδεών πρόκειται να συνεργαστεί και το Ευρωπαϊκό Κοινοβούλιο. Και το κάνει ήδη μέσω της Επιτροπής Συνταγματικών Υποθέσεων, της οποίας εισηγητής για αυτό το θέμα θα είναι η κ. Kaufmann, όπως το κάνει επίσης ήδη σ' όλα εκείνα τα θέματα τα οποία στο τέλος πρόκειται να ενωθούν με αυτόν τον προβληματισμό της Επιτροπής, τον οποίο ο ίδιος ο Πρόεδρος Πρόντι αποκάλεσε τρίτο προβληματισμό, που πρόκειται να συμβάλει στη συζήτηση για τη Διακυβερνητική Διάσκεψη του 2004.
<P>
Αυτή η Λευκή Βίβλος είναι πολύ σημαντική, διότι βρισκόμαστε σε μία ιστορική στιγμή της διαδικασίας οικοδόμησης της Ευρωπαϊκής Ένωσης, και αυτή η διαδικασία ξεκίνησε ήδη με την διακήρυξη 23 της Νίκαιας. Είμαι σίγουρος ότι η παρουσία του Επιτρόπου κ. Barnier ανταποκρίνεται σ' αυτό. Επομένως, αυτό θα είναι ένα επιπρόσθετο στοιχείο αυτής της διαδικασίας, που είναι σημαντικό, το στοιχείο του οράματος, το οποίο είναι απαραίτητο τη στιγμή που η Ευρώπη προετοιμάζεται για το ευρώ, για τη διεύρυνση και για τη συζήτηση του τι θέλουμε εμείς οι Ευρωπαίοι.

<SPEAKER ID=146 LANGUAGE="DE" NAME="Swoboda">
Κυρία Πρόεδρε, κύριε Πρόεδρε της Επιτροπής, κυρίες και κύριοι Επίτροποι, αγαπητοί συνάδελφοι, μπορώ, κύριε Πρόεδρε, να συμφωνήσω εξ ονόματος της Ομάδος μου σε πολλά από αυτά τα οποία συζητήσαμε σήμερα. Μόνο διερωτώμαι, γιατί όλα αυτά δεν περιελήφθησαν με τόση σαφήνεια στη Λευκή Βίβλο που υποβάλατε σε μία χρονική στιγμή δυστυχώς, όπου δεν μπορούσαμε να την συζητήσουμε. Ειδικά η Λευκή Βίβλος για την ευρωπαϊκή διακυβέρνηση θα έπρεπε να έχει πρώτα υποβληθεί στο Κοινοβούλιό μας.
<P>
Είπατε, κύριε Πρόεδρε, ότι το Κοινοβούλιο εκπροσωπεί τους πολίτες της Ένωσης. Όντως. Διαβάζοντας όμως τη Λευκή Βίβλο, δεν βλέπω ούτε μία φορά αυτήν τη φράση, και πάντως όχι στην περίοπτη και πρώτη θέση που της αρμόζει. Αυτό το λέω όχι μόνο γιατί θέλουμε να πλέκουμε τα εγκώμιά μας, αλλά και γιατί δεν θα πρέπει να διαδοθεί η εντύπωση που έχουν κάποιοι στις μη κυβερνητικές οργανώσεις, ότι ο διάλογος με την κοινωνία των πολιτών θα μπορούσε τρόπον τινά να αντικαταστήσει την κοινοβουλευτική δημοκρατική διαδικασία. Όχι, να την αντικαταστήσει δεν μπορεί, μπορεί μόνο, οφείλει μάλιστα, να την συμπληρώσει! Πρόκειται για μία σημαντική πτυχή.
<P>
Κι έτσι έρχομαι στο δεύτερο σημείο. Ναι, η Ομάδα μας είναι υπέρ μίας ενισχυμένης διαβουλεύσεως με την κοινωνία των πολιτών, όπως κι αν εννοεί κανείς αυτήν την έννοια. Μόνο διερωτώμαι, κύριε Πρόεδρε, διαθέτει όντως η Επιτροπή το ανθρώπινο δυναμικό που χρειάζεται για να τις διεξαγάγει, όπως παρουσιάζεται εδώ; Ει μη τι άλλο, δεν αναφέρετε πώς θα τα καταφέρετε. Δεύτερον, δεν λέτε σχεδόν τίποτε για το πώς θα συνεργαστείτε στο έργο αυτό με το Κοινοβούλιο. Όντως, αναφέρετε ότι το Κοινοβούλιο έχει ήδη ξεκινήσει αυτήν τη διαδικασία, σωστό είναι. Θα πρέπει όμως να την ενισχύσουμε. Μαζί όμως πρέπει να αντιμετωπίσουμε τα πράγματα, όπως είπατε και εσείς σήμερα, γιατί ο πολίτης βλέπει την Ευρωπαϊκή Ένωση και όχι τόσο τα μεμονωμένα όργανα. Για το λόγο αυτό θα σας παρακαλούσα να διατυπώσετε προτάσεις για το πώς υπολογίζετε να διεξαγάγετε αυτόν τον κοινό διάλογο ώστε να είναι αποτελεσματικός αλλά και εφικτός. Γιατί όπως παρουσιάζεται εδώ, οδηγεί σε πολλαπλασιασμό των διαδικασιών διαβουλεύσεων, οι οποίες αντίκεινται στην αρχή της αποτελεσματικότητας, την οποία επίσης υποστηρίζετε. Είμαστε όμως διατεθειμένοι να συζητήσουμε πιο συγκεκριμένα μαζί σας για το θέμα αυτό.
<P>
(Χειροκροτήματα)
<P>
Τρίτον, η εκχώρηση αποφάσεων·έχετε δίκαιο, κύριε Πρόεδρε, θα ήταν ανόητο να θέλει ένα Κοινοβούλιο να λαμβάνει τις αποφάσεις για κάθε λεπτομέρεια και κανονιστική ρύθμιση. Πώς έχουν τα πράγματα με την θέση call back ή fall back που απαιτεί πάντα το Κοινοβούλιο; Δεν λέτε τίποτε στη Λευκή Βίβλο επ' αυτού. Είστε υπέρ, είστε κατά; Δεν θα τρέφετε ασφαλώς την ψευδαίσθηση ότι το Κοινοβούλιο μπορεί να συμφωνήσει να εκχωρήσουμε ρυθμιστικές εξουσίες και αρμοδιότητες χωρίς να έχουμε τη δυνατότητα να τις ανακτήσουμε, αν τα πράγματα πάνε στραβά; Ήδη, με την έκθεση Lamfalussy, είχαμε δυσάρεστες εμπειρίες. Κάποιοι Επίτροποι, και δεν θέλω να γίνω πιο σαφής, αντετάχθησαν σε αυτήν τη διαδικασία της συνεργασίας με το Κοινοβούλιο, ειδικά στο θέμα της εκχώρησης εξουσιών. Ως εκ τούτου είμαστε επιφυλακτικοί και δύσπιστοι. Όχι γιατί απορρίπτουμε την ιδέα, αλλά γιατί στην πράξη δεν μπορούμε ακόμη να έχουμε απόλυτη εμπιστοσύνη στην Επιτροπή.
<P>
Κύριε Πρόεδρε, στη Λευκή Βίβλο αναφέρεστε επανειλημμένως στην επάνοδο στα βασικά καθήκοντα, επικεντρώνεστε και πάλι στα βασικά καθήκοντα. Ούτε αυτό διευκρινίζετε. Βασικά καθήκοντα σε τί; Τα βασικά καθήκοντα της Επιτροπής και της Ευρωπαϊκής Ένωσης πριν από 20 χρόνια ήταν άλλα από τα σημερινά και στο μέλλον πάλι θα αλλάξουν. Σε μερικές προτάσεις που λαμβάνουμε σήμερα από την Επιτροπή μού γεννάται το ερώτημα, πρόκειται όντως για βασικό καθήκον της Ευρωπαϊκής Ένωσης; Σε άλλους τομείς, επί παραδείγματι στους τομείς του ασύλου, της μετανάστευσης κλπ., αποκτά νέες αρμοδιότητες. Το να κοιτάμε προς τα πίσω και να λέμε ότι πρέπει να επιστρέψουμε στα βασικά καθήκοντα δεν μπορεί να είναι πολιτική για το μέλλον. Έχετε όμως δίκαιο, και ελπίζω ότι η Επιτροπή θα διευκρινίσει πώς βλέπει τα βασικά καθήκοντά της για το μέλλον, για τα προσεχή δέκα χρόνια. Γιατί πρόκειται για απόφαση της παρούσης. Θέλουμε να την συζητήσουμε με το Συμβούλιο και την Επιτροπή. Το Agenda-setting, ο προσδιορισμός ανά έτος των πολιτικών προτεραιοτήτων δεν είναι μόνο καθήκον του Συμβουλίου και της Επιτροπής, αλλά, φυσικά, και του Κοινοβουλίου.
<P>
Εξέθεσα τα κρίσιμα σημεία. Για τα υπόλοιπα δεν μένει χρόνος, αλλά πιστεύω ότι είναι πιο σημαντικό να αναφέρουμε τα σημεία επικρίσεως. Σας προτείνουμε ταυτόχρονα να διεξαγάγουμε τους προσεχείς μήνες ένα διάλογο ώστε να καταλήξουμε σε ένα κοινό αποτέλεσμα.
<P>
(Χειροκροτήματα)

<SPEAKER ID=147 LANGUAGE="EN" NAME="Duff">
Κυρία Πρόεδρε, αυτή η Λευκή Βίβλος που κάναμε μεταξύ μας αξίζει περισσότερο από όλους τους πρόσφατους επίσημους λόγους των εθνικών ηγετών, διότι συνδυάζει τη σαφήνεια του σκοπού με ένα σημαντικό βαθμό αυτοκριτικής. Ο Πρόεδρος Πρόντι επέστησε την προσοχή στο παράδοξο ότι οι πολίτες θέλουν η Ένωση να κάνει περισσότερα σε αρκετούς τομείς, αλλά παρόλα αυτά βλέπουν με δυσπιστία το σύστημα διακυβέρνησης. Η Επιτροπή, ως εκ τούτου, πολύ σωστά επικεντρώνεται στη βελτίωση της αντιπροσωπευτικής ικανότητας της Επιτροπής, ιδιαίτερα στο προ-νομοθετικό στάδιο. Θα ήθελα, επίσης, να δοθεί μεγάλη έμφαση στη βελτίωση της μετα-νομοθετικής φάσης, παρακολουθώντας πολύ πιο στενά τον τρόπο με τον οποίο οι ευρωπαϊκές πολιτικές εφαρμόζονται επί του πεδίου.
<P>
Η Ομάδα μου χαιρετίζει την έμφαση της Επιτροπής στην αποκεντρωμένη διοίκηση και σε ένα ενισχυμένο ρόλο για τις περιφέρειες. Η ευρωπαϊκή περιφέρεια διαδραματίζει ένα ζωτικό ρόλο ως ενδιάμεσος, μεταξύ του πολίτη και των υπερεθνικών αρχών. Σημειώνουμε, επίσης, την ευγενική υπόδειξη το Κοινοβούλιο να τροφοδοτεί το ευρωπαϊκό σύστημα με τις απόψεις των δικών του εκλογέων. Δεν είμαι σίγουρος τι άλλο ετοιμάζουμε. Αλλά ο τόπος που σκοπεύουμε να κάνουμε κάτι τέτοιο είναι στη νέα συνέλευση, που ελπίζουμε ότι θα συσταθεί στο Laaken, κάτι στο οποίο, κατά περίεργο τρόπο, δεν γίνεται ούτε μια αναφορά σε ολόκληρη τη Λευκή Βίβλο.
<P>
Θα συμφωνούσε άραγε ο κ. Πρόντι ότι η Λευκή Βίβλος θα είναι η πιο σημαντική συνεισφορά στο έργο αυτής της συνέλευσης; Μπορεί να μας πει ακριβώς με ποιο τρόπο βλέπει η συνέχιση του έργου για τη Λευκή Βίβλο να ταιριάζει με αυτό της συνέλευσης;

<SPEAKER ID=148 LANGUAGE="NL" NAME="Maes">
Κυρία Πρόεδρε, κύριε Πρόεδρε της Επιτροπής, ειπώθηκαν πολλά ωραία πράγματα για τη Λευκή Βίβλο σας, αλλά αυτή μας απογοήτευσε, επειδή δεν αποτελεί το ιδιαίτερα σημαντικό έγγραφο που περιμέναμε, σύμφωνα με τις υποσχέσεις σας. Είναι δύσκολο να ανακαλυφθεί η πραγματική ιδιαιτερότητα στη συνεχιζόμενη μεταρρύθμιση της Επιτροπής, στις προγραμματικές δηλώσεις της Νίκαιας για το μέλλον της Ευρώπης και στη νέα ΔΔ. Επομένως, αναζητούμε τη σημασία. Είναι πιθανόν οι διαφορές απόψεων μεταξύ των Επιτρόπων και η πίεση που άσκησαν ορισμένες χώρες να συμβάλουν στον περιορισμό του εύρους της Λευκής Βίβλου;
<P>
Και εμείς είμαστε υπέρμαχοι της μεγαλύτερης συμμετοχής της κοινωνίας. Αυτό είναι θετικό. Ως δημοκράτες, ενδιαφερόμαστε και εμείς για τα κεφάλαια για καλύτερη πολιτική και καλύτερη νομοθεσία, καθώς και για τον προσανατολισμό των κατευθυντήριων γραμμών πολιτικής των θεσμικών οργάνων. Δίνουμε ιδιαίτερη σημασία στη θεσμική ισορροπία. Αυτό επισημάνθηκε και από άλλους ομιλητές, για παράδειγμα, όσον αφορά τις συνέπειες επί των αρμοδιοτήτων και του ρόλου του Ευρωπαϊκού Κοινοβουλίου και τη μεγαλύτερη χρησιμοποίηση μέσων soft law.
<P>
Προπαντός, διερωτώμεθα κατά πόσο θα υπάρξει επαρκής έλεγχος επί των προτεινόμενων νέων νομοθετικών οργάνων και επί των προτεινόμενων εξωτερικών εκτελεστικών οργάνων. Δεν έχουμε ακόμη ξεχάσει την ιστορία με το ΓTB. Ελπίζω ούτε εσείς.
<P>
Αντιμετωπίζουμε θετικά την πρόταση να διαδραματίζουν το Συμβούλιο και το Ευρωπαϊκό Κοινοβούλιο ισότιμο ρόλο στον έλεγχο για τον τρόπο με τον οποίο η Επιτροπή ασκεί τα καθήκοντά της.
<P>
Αλλά έχω και άλλες ανησυχίες. Ως υπέρμαχος των περιφερειών, με λυπεί το γεγονός ότι η σημασία των περιφερειών έχει μάλιστα περιοριστεί. Ελάχιστα διακρίνεται εδώ η διακυβέρνηση από τη βάση προς τα επάνω. Δεν διαπιστώνουμε την ύπαρξη της πολυεπίπεδης διακυβέρνησης, στην οποία συμμετέχουν όλα τα επίπεδα διοίκησης - κάτι το οποίο ζήτησε και ο κ. Duff. Οι διαφορές απόψεων μεταξύ των Επιτροπών πιθανόν οδήγησαν στην εξάλειψη της συμμετοχής των περιφερειών στην τελική λήψη αποφάσεων. Η Επιτροπή περιορίζεται σε ένα περισσότερο συστηματικό διάλογο με τις ευρωπαϊκές και εθνικές ενώσεις περιφερειακών και τοπικών αρχών σε πρωιμότερο στάδιο από εκείνο της λήψης αποφάσεων.
<P>
Σε αντίθεση με το αντικείμενο της Λευκής Βίβλου και με την έκθεση της προπαρασκευαστικής ομάδας εργασίας 4 C της Επιτροπής, δεν προβλέπεται, πλέον, η διαφοροποίηση της περιφερειακής συμμετοχής, ανάλογα με τον τύπο του κράτους μέλους, ενιαίου, αποκεντρωμένου, περιφερειοποιημένου ή ομόσπονδου. Αυτό οδηγεί σε οπισθοδρόμηση, σε σύγκριση με τις σημερινές θεσμικές αρμοδιότητες, τις οποίες έχουν ορισμένες περιφέρειες σε μερικά κράτη μέλη, για παράδειγμα, στο Βέλγιο. Μπορείτε να φανταστείτε ότι στην περιφέρειά μας θα υπάρξει ελάχιστος ενθουσιασμός για αυτή τη σχεδιαζόμενη διακυβέρνηση.

<SPEAKER ID=149 LANGUAGE="DE" NAME="Kaufmann">
Κυρία Πρόεδρε, κύριε Πρόεδρε της Επιτροπής, πριν από ενάμιση χρόνος, κύριε Πρόντι, κηρύξατε ως έναν από τους τέσσερις στρατηγικούς στόχους της Επιτροπής τη μεταρρύθμιση της ευρωπαϊκής διακυβέρνησης. Θα είναι πολύ τιμητικό για σας να αφήσετε, όπως και οι προηγούμενοι πρόεδροι της Επιτροπής, το αποτύπωμά σας. Υποστηρίζω πλήρως το μέλημά σας να αναλάβετε επί τέλους μέτρα για να καλύψετε το κενό μεταξύ της Ένωσης και των πολιτών της. Το ίδιο πιστεύω και η συντριπτική πλειοψηφία στο Σώμα. Σε τελευταία ανάλυση όλοι θέλουμε να μην παραμείνει μόνο σύνθημα η Ευρώπη των Πολιτών, αλλά να γίνει πραγματικότητα.
<P>
Με κάθε σεβασμό προς την προσπάθειά σας, κύριε Πρόεδρε της Επιτροπής, θα πρέπει με πάσα ειλικρίνεια να σας πω ότι με απογοητεύουν οι προτάσεις που υποβλήθηκαν. Έδωσα τη Λευκή Βίβλο σε πολίτες, γυναίκες και άντρες, και ρώτησα τι γνώμη έχουν. Ξέρετε πού βρίσκεται το πρόβλημα; Ότι ήταν τελείως ακατανόητο το περιεχόμενο αυτών των 40 σελίδων. "Αυτά είναι ευρωκινέζικα" , αυτήν την απάντηση πήρα. Πως, διερωτώμαι είναι δυνατό να καλυφθεί το χάσμα, όταν η ίδια η γλώσσα του κειμένου δεν αγγίζει τον παραλήπτη του;
<P>
Όντως, η Λευκή Βίβλος περιέχει θετικές ιδέες όπως την ενίσχυση τη ΟΚΕ, της Επιτροπής των Περιφερειών και τις ενισχυμένες διαβουλεύσεις με οργανώσεις της κοινωνίας των πολιτών. Θα ήθελα όμως να επισημάνω κάποια κρίσιμα ζητήματα.
<P>
Το βασικό πολιτικό πρόβλημα της Λευκής Βίβλου είναι, νομίζω, ορατό από την αρχή ήδη. Εκεί όπου λέγεται ότι οι πολίτες θεωρούν την Ένωση ανίκανη να αναλάβει δράση εκεί όπου χρειάζεται, όπως επί παραδείγματι στο θέμα της ανεργίας. Αυτή η ανάλυση του προβλήματος δεν ευσταθεί. Δεν θεωρούν ανίκανη την Ένωση οι πολίτες, πολλώ δε μάλλον, κάθε μέρα βλέπουν ότι η Ένωση και τα κράτη μέλη της αποδεικνύονται ανίκανα. Κύριε Πρόντι είπατε, σωστά, στην ομιλία σας ότι όταν ομιλούμε περί governance, στην πραγματικότητα συζητούμε για δημοκρατία. Όντως, εδώ, σήμερα, θίξατε το πρόβλημα του εκδημοκρατισμού της Ευρωπαϊκής Ένωσης, αλλά γιατί βλέπουμε μόνο ψήγματά του στη Λευκή Βίβλο;
<P>
Μία λέξη ακόμη για την τροποποίηση των συνθηκών. Η Λευκή Βίβλος προβλέπει φάση διαβουλεύσεων έως το Μάρτιο 2002. Έξι μήνες αργότερα θα υποβληθούν οι οριστικές προτάσεις. Μου φαίνεται παράλογο να υποβληθούν το φθινόπωρο του 2002 προτάσεις για τις υφιστάμενες συνθήκες, όταν ταυτόχρονα, και επί έξι μήνες θα έχουν γίνει εντατικότατες διεργασίες, ελπίζω δε με τη μορφή συμβατικής συνέλευσης, για την μεταρρύθμιση των συνθηκών αυτών. Το ότι παραιτείστε όπως είπατε από την τροποποίηση των συνθηκών δεν θα τηρηθεί τελικά, για να μην αναφέρω ότι ούτως ή άλλως προτείνετε αλλαγές στη Λευκή Βίβλο.
<P>
Συνοπτικά, κύριε Πρόεδρε, και έχοντας ακούσει τις παρεμβάσεις των συναδέλφων, πιστεύω και εγώ ότι είναι ανάγκη να γίνει διάλογος και σας διαβεβαιώ για τη διάθεση συνεργασίας τόσο του Σώματος όσο και τη δική μου προσωπικά.

<SPEAKER ID=150 LANGUAGE="IT" NAME="Dell'Alba">
Κύριε Πρόεδρε της Επιτροπής, στην κοινή μας γλώσσα, η λέξη governance δεν υπάρχει, πιθανόν ούτε σε άλλες ευρωπαϊκές γλώσσες, και είναι ενδεικτικό σύμπτωμα, θα μπορούσαμε να πούμε - και όχι μόνο για τη γλωσσολογική διαμάχη που υπήρξε αυτό το καλοκαίρι - το ότι, για τη μέγιστη προσπάθεια ανοίγματός της προς τα έξω, διαφάνειας και ευθύνης της προς το ευρύ κοινό, η Επιτροπή επέλεξε να εγκρίνει στο μέσον του καλοκαιριού ένα έγγραφο που φέρει έναν τίτλο που δεν μεταφράζεται.
<P>
Υπήρχαν άλλοι όροι διαθέσιμοι, που εκείνοι ήταν μεταφράσιμοι, μα προπαντός κατανοητοί και όχι μόνο γλωσσολογικά: κράτος δικαίου, rule of law, διαχωρισμός των εξουσιών, εις βάθος διαμόρφωση των κοινοτικών μηχανισμών, εκδημοκρατισμός των Συνθηκών, ευρωπαϊκό Σύνταγμα, ασφάλεια δικαίου κλπ. Επιλέξατε να μην χρησιμοποιήσετε πρακτικά κανέναν από αυτούς τους πυλώνες των εθνικών μας κρατών που, αντίθετα, ως γνωστόν, σπανίζουν στο σύστημα της Ευρωπαϊκής Ένωσης. Δεν θα ήθελα η governance να γίνει ένα είδος υλικού, συμβιβαστικού και φιλελεύθερου Συντάγματος αλά ιταλικά, όπως γνωρίζουμε πολύ καλά στη χώρα μας ότι συνέβη με το πραγματικό Σύνταγμα.
<P>
Η κοινωνία των πολιτών, για παράδειγμα, κύριε Πρόεδρε, είναι αυτή που στο Durban διαπόμπευσε το Ισραήλ προκαλώντας την αποχώρηση από αυτή τη συνδιάσκεψη των χωρών που είχαν μία αίσθηση ευθύνης, την οποία δεν πιστεύω πως επέδειξε η Ένωσή μας. Δεν ξέρω αν αυτή είναι η κοινωνία των πολιτών που σκέφτεστε, αλλά με φοβίζει λιγάκι γιατί, όπως είπε ο συνάδελφος κ. Swoboda, σήμερα μας εκφωνήσατε ένα λόγο πολύ φιλοκοινοβουλευτικό, αλλά, στο κείμενο, δεν είδα πολλές αναφορές στο Κοινοβούλιο!
<P>
Ακριβώς γιατί θα ήθελα μια Επιτροπή ισχυρή, με κύρος, είναι που κάνω αυτήν την παρέμβαση. Δεν θα ήθελα να γίνει το γραφείο μελετών ή το πολύ η Αρχή του ενός ή του άλλου ανταγωνισμού.
<P>
Κουράγιο λοιπόν, κύριε Πρόεδρε! Κατά τη γνώμη μου, το κείμενο αυτό δεν αρκεί. Για ένα άλμα σ' αυτήν την Ένωση, πρέπει το κράτος δικαίου και η νομική βεβαιότητα να πηγάζουν από αυτήν την προσπάθεια, που προς το παρόν είναι ανεπαρκής.

<SPEAKER ID=151 LANGUAGE="DA" NAME="Bonde">
Κυρία Πρόεδρε, θα ήθελα και εγώ να ευχαριστήσω την Επιτροπή για την καλή ανάλυση που έκανε στο έγγραφο "Governance" . Η έκθεση σε ορισμένα σημεία είναι τόσο επικριτική που θα μπορούσα να την είχα γράψει εγώ. Παρ' όλα αυτά μου λείπει ο αντίστοιχος κατάλογος με συγκεκριμένες, επακριβείς και δεσμευτικές προτάσεις οι οποίες θα ανοίξουν τη νομοθετική διαδικασία στους πολίτες.
<P>
Στην Ιταλία, ο κ. Πρόντι έχει μια καλή πρόταση να αναφέρονται ποιοι είναι οι σύμβουλοι. Γίνεται λόγος για έναν κατάλογο που πρέπει να συνοδεύει κάθε νομοσχέδιο, ο οποίος θα αναφέρει ποιοι έχουν διαβουλευτεί, όπως επίσης όλα τα πορίσματα των διαβουλεύσεων πρέπει να είναι προσβάσιμα στο Διαδίκτυο. Ο κ. Πρόντι έχει επίσης άλλη μία πρόταση για την προτίμηση κανονισμών σε σύγκριση με οδηγίες. Αυτό αντιβαίνει κάθετα στην απαίτηση της εποχής για αποκέντρωση. Αντιθέτως υπάρχει ανάγκη για μεγαλύτερη ελευθερία στις χώρες ως προς την εφαρμογή των οδηγιών - οι φράουλες δεν χρειάζεται να έχουν το ίδιο μέγεθος στην Ιταλία όπως στη Φινλανδία.
<P>
Αναφέρονται στο έγγραφο πολλά για περισσότερες διαβουλεύσεις αλλά φαίνεται σαν να υπάρχει στόχος να δημιουργηθεί μεγαλύτερη συμφωνία υπέρ της πρότασης της Επιτροπής. Δημιουργείται η εντύπωση της κίνησης "από πάνω προς τα κάτω" . Αυτό που λείπει είναι μια γνήσια έννοια της δημοκρατίας, σύμφωνα με την οποία κανείς ξεκινά από κάτω, από τη βάση. Τι ξεπερνά τα σύνορα; Τι δεν μπορούμε να διευθετήσουμε μόνοι μας; Πού επιθυμούμε η Επιτροπή να προβεί σε προτάσεις; Ο κ. Πρόντι πάντοτε μιλάει με ωραία λόγια για τη διαφάνεια αλλά έχει επίσης ένα τμήμα για να απορρίπτει την πρόσβαση του κοινού στα δημόσια έγγραφα. Δεν θα μπορούσε η Επιτροπή να συγχωνεύσει το τμήμα απορρίψεων της πρόσβασης του κοινού στα δημόσια έγγραφα με το τμήμα για τα ωραία λόγια περί διαφάνειας και να καταργήσει είτε το ένα είτε το άλλο τμήμα; Λόγου χάρη ακόμη δεν έχω λάβει πλήρη εικόνα ποιοι έχουν συμμετάσχει στις διαβουλεύσεις στις 1 500 επιτροπές και ομάδες εργασίας που υπάρχουν σήμερα. Αυτοί που κάθονται πίσω από τον κ. Πρόντι δεν κάνουν τη δουλειά που υποτίθεται ότι πρέπει να κάνουν. Η κατάσταση μοιάζει σαν και ο κ. Πρόντι να είναι φυλακισμένος μέσα στο δικό του φρούριο. Να προτείνω να εκδώσει ο κ. Πρόντι τις υποσχέσεις του περί διαφάνειας ως κανονισμό που θα δεσμεύει όλους όσους στέκονται πίσω του;

<SPEAKER ID=152 LANGUAGE="FR" NAME="Berthu">
Κύριε Πρόεδρε της Επιτροπής, η εισαγωγή της Λευκής Βίβλου σας για την ευρωπαϊκή διακυβέρνηση θέτει σαφώς το πρόβλημα, το πρόβλημα της εμπιστοσύνης των πολιτών που βαίνει μειούμενη, όπως φαίνεται και από το όχι στο ιρλανδικό δημοψήφισμα. Οι διορθωτικές κινήσεις όμως είναι ελάχιστα αποτελεσματικές. Καλύτερη διακυβέρνηση θα σήμαινε περισσότερη διαφάνεια, περισσότερη διαβούλευση, καλύτερη επικοινωνία, περισσότερη συμμετοχή, με μια πιο ανοιχτή μέθοδο συντονισμού, κλπ. Εν ολίγοις, κύριε Πρόεδρε, έχουμε να κάνουμε με αλλαγές συμπεριφοράς, οι οποίες είναι βεβαίως ευκταίες από πλευράς ευρωπαϊκών θεσμικών οργάνων, αλλά δεν θα έχουν σπουδαία αποτελέσματα αν δεν ενταχθούν σε μια βαθιά αλλαγή των συσχετισμών δυνάμεων στην ισορροπία των οργάνων. Οι πολίτες πιστεύουν, όπως πιστεύουμε και εμείς, ότι ορισμένα προβλήματα θα επιλύονταν καλύτερα με μια καλύτερη ευρωπαϊκή συνεργασία· παράλληλα όμως, στην πλειοψηφία τους και σε μόνιμη βάση, εντοπίζουν την πρωταρχική νομιμότητα στο εθνικό πλαίσιο. Υπ' αυτές τις συνθήκες, το συμπέρασμα είναι πολύ απλό: για να ενισχυθεί η νομιμότητα της ευρωπαϊκής συνεργασίας, για να αποκαταστήσουμε την επαφή μας με τους πολίτες, πρέπει να προσδώσουμε στα έθνη πρωταρχική βαρύτητα, μια θέση πολύ πιο εμφανή στη διαδικασία της ευρωπαϊκής απόφασης. Είναι η θεμελιακή προϋπόθεση για την αληθινή δημοκρατία, μια λέξη η οποία επί της ουσίας, κύριε Πρόεδρε, απουσιάζει από τη Λευκή αυτή Βίβλο. Όλα τα άλλα είναι φλυαρίες. Πώς γίνεται, λόγου χάρη, και στη Λευκή Βίβλο σας εμπεριέχονται αναλύσεις για τη συμμετοχή σε περιφερειακό και τοπικό επίπεδο στην ευρωπαϊκή πολιτική, για την αποκεντρωμένη διαχείριση, για την κοινή ρύθμιση με διάφορους οργανισμούς, οι οποίοι δεν κατονομάζονται εξάλλου, και δεν υπάρχει λέξη για το θεμελιώδη ρόλο των εθνικών κοινοβουλίων στη διαδικασία της ευρωπαϊκής απόφασης; Αντιλαμβάνομαι, κύριε Πρόεδρε, ότι από τη θέση σας δεν μπορείτε να επιλύσετε το πρόβλημα αυτό· η Λευκή Βίβλος όμως θα μπορούσε τουλάχιστον να το θέσει. Η καλύτερη επικοινωνία, την οποία εύχεστε ολόψυχα, δεν θα χρησιμεύσει σε τίποτα αν οι ευρωπαϊκές πολιτικές δεν τοποθετηθούν σε κεντρική θέση στις εθνικές δημοκρατίες.

<SPEAKER ID=153 NAME="Prodi">
. (ΙΤ) Κυρία Πρόεδρε, ευχαριστώ καταρχάς όλους τους ομιλητές που παρενέβησαν, γιατί έδωσαν μια πολύ χρήσιμη συμβολή σε αυτήν τη συζήτηση, που αποτελεί τη βάση για μια πιο εμπεριστατωμένη ανάλυση. Θα ήθελα για το λόγο αυτό να θίξω ορισμένα βασικά σημεία, ορισμένα σημεία αφετηρίας αυτού του εγγράφου, γιατί μαζί μπορούμε έπειτα να εργαστούμε για να το βελτιώσουμε και να το συμπληρώσουμε.
<P>
Περιγράψαμε, πράγματι, μια διαδρομή σ' αυτό το έγγραφο, αυτή όμως είναι η πρώτη πρόταση: θα υπάρξουν και άλλες συζητήσεις και μόνο σε μια δεύτερη φάση θα καταλήξουμε στο τελικό έγγραφο. Με ευχαρίστηση συνεπώς σημείωσα και σημειώνω τις κριτικές που ακούστηκαν, γιατί είναι μια πρώτη πρόταση που απαιτεί τη συμβολή όλων για να οριστικοποιηθεί.
<P>
Δεύτερο σημείο: η γλώσσα, το όνομα και όλα αυτά τα θέματα. Ναι, έχετε δίκαιο, αλλά, με κάθε ειλικρίνεια, εθνικούς νόμους έχω διαβάσει πολλούς και προσπάθησα να φτιάξω εξίσου πολλούς. Για αναφέρετε μου έναν που να είναι κατανοητός σαν γλώσσα στον κοινό πολίτη! Έχουν όλοι μια ειδική γλώσσα. Εμείς κάναμε ό,τι ήταν δυνατόν για να είναι κατανοητός, αλλά είναι οι ίδιες οι έννοιες που με τον τεχνικό τους χαρακτήρα αποτελούν τελικά πρόβλημα για τον κοινό πολίτη. Ο ρόλος μας λοιπόν είναι ακριβώς να εξηγήσουμε, να λειτουργήσουμε ως γέφυρα, αλλά δεν μπορούμε να απαρνηθούμε την ακρίβεια των προτάσεων.
<P>
Μεταξύ αυτών συμπεριλαμβάνεται και η διαφωνία για τον όρο "governance". Καταλαβαίνω καλά αυτό που λεει ο κ. Dell'Alba, μόνον που το πρόβλημα είναι ότι εδώ δεν χρησιμοποιούμε μία μόνο γλώσσα, αλλά ευτυχώς, και είμαστε υπερήφανοι γι' αυτό, χρησιμοποιούμε έντεκα, που στο μέλλον θα γίνουν είκοσι. Πρέπει λοιπόν να προσπαθήσουμε να προσαρμοστούμε. Ο τίτλος που επιλέξαμε δεν είναι ένας τίτλος που μου αρέσει, ακριβώς γιατί δουλεύοντας με τα λεξικά δεν μπορείς να βρεις μία μόνο λέξη. Αποτελεί μέρος των υποχρεώσεών μας να συνεννοούμαστε με τον καλύτερο δυνατό τρόπο, αν και ορισμένες φορές δεν καταφέρνουμε να το κάνουμε με την ακρίβεια που θα θέλαμε.
<P>
Τέλος, οι σχέσεις με το Κοινοβούλιο. Δεν εκφώνησα σήμερα μια ομιλία για να ευχαριστήσω το Κοινοβούλιο. Τα ίδια λόγια που είπα σήμερα για το ρόλο του Κοινοβουλίου και τις σχέσεις με τις ΜΚΟ, την κοινωνία των πολιτών, τη διαφορετική λειτουργία που έχουν, είναι για μένα λόγια συνηθισμένα, που έχω επαναλάβει χίλιες φορές και ειλικρινά προσπάθησα να εφαρμόσω στην πράξη αυτούς τους δεκαοχτώ μήνες στις σχέσεις μου μαζί σας. Αν οι εκθέσεις μας είναι ασφαλώς πιο αποτελεσματικές, πιο λειτουργικές, πιο στρωτές, πιο ανοιχτές απ' ό,τι ήταν πριν, είναι ακριβώς γιατί πιστεύω πως η νέα Ευρώπη πρέπει να βασίζεται σε ένα θεμελιώδη ρόλο του Ευρωπαϊκού Κοινοβουλίου.
<P>
Δέχομαι, τέλος, ορισμένες επικρίσεις για διάφορες ελλείψεις: για παράδειγμα, στην ομιλία προσδιορισμού του ρόλου της τοπικής αυτοδιοίκησης. Υπενθυμίζω ότι θέσαμε ένα όριο στη Λευκή Βίβλο: αμετάβλητες Συνθήκες. Όταν συνεπώς απαιτείται αλλαγή των εξουσιών, αυτό δεν αποτελεί αντικείμενο της Λευκής Βίβλου. Πρέπει να καταβάλουμε τεράστια προσπάθεια για να προσαρμόσουμε τον τρόπο δράσης μας, με τον καλύτερο δυνατό τρόπο, στα καθήκοντά μας, αλλά με τις Συνθήκες αμετάβλητες.
<P>
Αργότερα, στη δεύτερη φάση, διακεκριμένη από αυτήν, θα καταθέσουμε τις προτάσεις για το Laeken. Στη συνέχεια, στην τρίτη φάση, θα έχουμε ενεργό συμμετοχή και πρέπει να εργαστούμε μαζί για τις θεσμικές μεταρρυθμίσεις.
<P>
Μπροστά στις αποφάσεις της Νίκαιας, έπρεπε να το λάβουμε υπόψη μας αυτό και να έχουμε μια μεθοδολογία που θα σέβεται τις αναγκαίες μεταρρυθμίσεις. Προσέξτε όμως, γιατί η δημοκρατία είναι φτιαγμένη από κανόνες, αλλά είναι φτιαγμένη και από πρακτικές. Κατά την άποψή μου, όπως είδαμε στην ομιλία μου και στις συζητήσεις σας, υπάρχει δυνατότητα να βελτιώσουμε τον τρόπο εργασίας μας με αμετάβλητη νομοθεσία. Πιστεύω συνεπώς ότι πρέπει να εργαστούμε μαζί προς αυτήν την κατεύθυνση.
<P>
Υπάρχουν ορισμένα ιδιαίτερα σημεία που ανέδειξε η συζήτηση, σημεία που νομίζω πως έχουν ιδιάζουσα σημασία. Συζητήθηκε το πρόβλημα της εκχώρησης των εξουσιών στην Επιτροπή. Η Επιτροπή, συνεπής με όσα είπα σχετικά με την αμετάβλητη νομοθεσία, δεν ζητά περισσότερες εξουσίες, αλλά θέλει να οργανώσει το έργο της με πιο διαφανή και αποτελεσματικό τρόπο, επιστρέφοντας στη διαδρομή των ιδρυτικών Συνθηκών της Ένωσης όπου, στη θεσμική οργάνωση, το Συμβούλιο και το Κοινοβούλιο αποφασίζουν, η Επιτροπή εκτελεί, όχι στις τεχνικές λεπτομέρειες, και το Κοινοβούλιο ελέγχει. Στο τέλος, η Επιτροπή πιθανόν να κάνει λιγότερα από αυτά που κάνει σήμερα, αλλά θα αποφευχθεί η σύγχυση της πρακτικής της επιτροπολογίας, που καθυστερεί τις διαδικασίες και δεν βοηθά με κανένα τρόπο να γίνει σαφής ο ρόλος μας και ο δικός σας. Στην περίπτωση αυτή, υπάρχει κοινό συμφέρον του Κοινοβουλίου και της Επιτροπής, γιατί και οι δύο είμαστε μπερδεμένοι με αυτήν την πρακτική της επιτροπολογίας και είμαστε και οι δύο ανικανοποίητοι. Αυτά συνεπώς που λέμε στις προσωπικές μας συζητήσεις για την ανεπάρκεια αυτής της διαδικασίας, αυτά λοιπόν πρέπει να πούμε εδώ, στην Αίθουσα, γιατί έτσι θα βρούμε λύσεις.
<P>
Υπήρξαν επίσης αντιρρήσεις στις άμεσες ευθύνες των τοπικών αρχών στη διαδικασία λήψης αποφάσεων. Υπενθυμίζουμε ότι αυτό δεν μπορεί να γίνει, ακόμη κι αν έχει σαν βάση το ζήτημα της αποκέντρωσης, της επικουρικότητας. Στόχος μας είναι να λαμβάνουμε υπόψη, με διαφάνεια και οργανωμένα, την άποψη αυτών που είναι οι χρήστες και οι τελικοί εκτελεστές των κοινοτικών πολιτικών, πάντα με σεβασμό στη θεσμική δομή κάθε κράτους μέλους. Εμείς δεν μπορούμε να εισχωρήσουμε στην ιερή οργάνωση των κρατών μελών. Αυτά προβλέπουν το ρόλο των συνεδριάσεων, αυτά προβλέπουν τον θεσμικό τους μηχανισμό και, αν εμείς εισχωρήσουμε εδώ, διαπράττουμε μία παραβίαση και, κυρίως, παραβαίνουμε την αρχή της επικουρικότητας, στην οποία είμαστε απόλυτα και βαθιά προσηλωμένοι.
<P>
Θα ήθελα τώρα να σταθώ εν συντομία σε ορισμένες αντιρρήσεις του κ. Swoboda, γιατί αναφέρθηκε σε ορισμένα σημεία που πρέπει να αναλυθούν. Ένα από αυτά είναι ένα σημείο που μπορεί να φανεί τετριμμένο: διαβουλεύσεις, κοινωνία των πολιτών και πόροι. Δεν είναι, πιστεύω, τεράστιοι πόροι, είναι όμως προφανές ότι στο θέμα αυτό είναι το Ευρωπαϊκό Κοινοβούλιο, στο πλαίσιο της συζήτησης, αυτό που πρέπει να μας πει, να συμφωνήσει και να μας παράσχει τους πόρους που έχουμε ανάγκη. Αν και δεν κάναμε υπολογισμούς σε αυτήν τη φάση, πιστεύω ότι είναι ένα μικρό ποσόν, είναι όμως ένα από τα θέματα που πρέπει να συζητήσουμε μαζί, γιατί η αρμόδια για τον προϋπολογισμό αρχή είναι το Κοινοβούλιο.
<P>
Αλλο σημείο: εκχώρηση αρμοδιοτήτων και υπηρεσίες. Πρόκειται για εκχώρηση πρακτικών και τεχνικών δραστηριοτήτων και όχι για πολιτικές εκχωρήσεις, γιατί στα θέματα αυτά δεν επιτρέπεται εκχώρηση εξουσιών, είναι θέματα που πρέπει να αναλαμβάνουν οι θεσμικές αρχές.
<P>
Τέλος, ένα άλλο, πολύ σημαντικό ερώτημα που έθεσε ο κ. Swoboda: η συζήτηση για τις βασικές αρμοδιότητες της Επιτροπής, τις πολιτικές προτεραιότητες. Επαναλαμβάνω ότι η Επιτροπή ανέλαβε την υποχρέωση - και δεν είναι τυχαίο που το ανέφερα μεταξύ των ετήσιων υποχρεώσεων - να εξηγεί κάθε χρόνο, ενώπιον του Κοινοβουλίου, ποιες είναι οι πολιτικές της προτεραιότητες. Αυτή είναι η πρακτική που εμείς παρουσιάσαμε, προτείναμε και πιστεύω πως πρέπει να ακολουθήσουμε πιστά, γιατί, κάθε χρόνο, όπως συμβαίνει στις πιο δημοκρατικές και διαφανείς κυβερνητικές δομές, οι πολιτικές προτεραιότητες παρουσιάζονται ενώπιον του Κοινοβουλίου και ενώπιον του Κοινοβουλίου συζητούνται.
<P>
Να γιατί, κατά την άποψή μου, η Λευκή αυτή Βίβλος είναι, από τη μία πλευρά, μια νέα και μεγάλη προσπάθεια προόδου της δημοκρατίας και της διαφάνειας· από την άλλη, έχει ακόμη ορισμένες ασάφειες, αυτό όμως επειδή είναι μια πρόταση που δεν μπορούσαμε να παρουσιάσουμε σήμερα ολοκληρωμένη: πρέπει να βελτιωθεί και μελετηθεί με τη συνεργασία σας. Είναι ένα πλαίσιο, ένα διάγραμμα κι εγώ σας ευχαριστώ για τις αντιρρήσεις που εκφράσατε σήμερα, γιατί πιστεύω πως μας βοηθούν πολύ στο μελλοντικό μας έργο.
<P>
Τέλος, ευχαριστώντας σας, θέλω μόνο να αναφέρω ότι πρέπει, όλα αυτά, να τα δούμε στις τρεις βαθμίδες της μεγάλης ευρωπαϊκής μεταρρύθμισης που προτείναμε και οι οποίες θα εφαρμοστούν τα επόμενα τρία χρόνια: πρώτον, αναδιοργάνωση του εσωτερικού μας τρόπου εργασίας, δεύτερον, αλληλοβοήθεια για να σχεδιάσουμε πώς πρέπει να οργανώσουμε τη μεγάλη διαδικασία μεταρρύθμισης των οργάνων, άρα Laeken, και τρίτον, πώς θα υλοποιήσουμε τη διαδικασία μεταρρύθμισης των οργάνων.
<P>
Εγώ πιστεύω πως σήμερα, με το βήμα αυτό, προετοιμαζόμαστε καλά και για τα επόμενα δύο βήματα. Σας ευχαριστώ γιατί σήμερα, σε σχέση με αυτό το θέμα, ξεκινά μια συνεργασία χρονικής διάρκειας ενός έτους περίπου, έως ότου παρουσιάσουμε οριστικά αυτήν τη Λευκή Βίβλο που θα γίνει το όργανο της αυτορρύθμισής μας. Ίσως ο κ. Dell'Alba μπορεί να το ονομάσει έτσι: θα γίνει δηλαδή ο κώδικας, ο κανόνας με τον οποίο θα μπορέσουμε να λειτουργήσουμε με τρόπο αποτελεσματικό και να επαναφέρουμε το πνεύμα και το γράμμα των Συνθηκών και, συνεπώς, το ρόλο κάθε οργάνου στο έργο που πρέπει να φέρει σε πέρας.
<P>
(Χειροκροτήματα)

<SPEAKER ID=154 NAME="Πρόεδρος">
Ευχαριστώ τον Πρόεδρο της Επιτροπής, τους συναδέλφους που τοποθετήθηκαν και όσους παρέστησαν στη συζήτηση αυτή.
<P>
Η συζήτηση έληξε.

<CHAPTER ID=9>
Ώρα τωv Ερωτήσεωv (Επιτρoπή)
<SPEAKER ID=155 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (B5-0332/2001).
<P>
Πρώτο μέρος

<SPEAKER ID=156 NAME="Πρόεδρος">


<SPEAKER ID=157 NAME="Gerard Collins">
Ερώτηση αριθ. 37 του κ. (H-0602/01):
<P>
Θέμα: Διαχείριση των τεράστιων δυνατοτήτων της αγοράς αποβλήτων Δεδομένου ότι η παραγωγή αποβλήτων στην ΕΕ ανέρχεται σε περίπου 1.300 εκατομμύρια τόννους το χρόνο και η συνολική παραγωγή αποβλήτων αυξήθηκε κατά περίπου 15% την περίοδο 1995­1998, η διαχείριση των αποβλήτων αποτελεί μια τεράστια αγορά για τα κράτη μέλη χωρίς καν να ληφθούν υπόψη οι δυνατότητες της αγοράς μετά τη διεύρυνση. Ποιες νέες πρωτοβουλίες σκοπεύει να εισηγηθεί η Επιτροπή για να τονίσει τη σπουδαιότητα αυτής της αγοράς και πώς μπορεί να εξηγήσει στους νέους της Ευρώπης τις δυνατότητες για νέες ευκαιρίες απασχόλησης σ' αυτή την αγορά;

<SPEAKER ID=158 NAME="Wallstrφm">
. (ΕΝ) Κύριε Πρόεδρε, όπως πολύ σωστά επισημαίνει ο κ. Collins, η διαχείριση των αποβλήτων είναι μια τεράστια αγορά. Πράγματι, είναι η μεγαλύτερη περιβαλλοντική αγορά, η οποία παράγει κάθε χρόνο περίπου 44 δισεκατομμύρια ευρώ και 0,5 με 0,6% του κοινοτικού ΑΕγχΠ. Επιπλέον, οι εταιρείες που έχουν ως κύρια δραστηριότητα τη διαχείριση αποβλήτων απασχολούν 200 000 με 400 000 άτομα.
<P>
Όσον αφορά νέες πρωτοβουλίες, η Επιτροπή είναι επί του παρόντος στη διαδικασία ανάπτυξης αρκετών πρωτοβουλιών που θα προβάλλουν τις δυνατότητες της αγοράς αποβλήτων. Καταρχάς, το Έκτο Περιβαλλοντικό Πρόγραμμα Δράσης στον τομέα των αποβλήτων, το οποίο στοχεύει να αποσυνδέσει τον εκφυλισμό των αποβλήτων από την οικονομική ανάπτυξη. Αναγγέλλει ότι η Επιτροπή θα παρουσιάσει θεματικές στρατηγικές τόσο σχετικά με την αειφόρο χρήση των πόρων όσο και με την ανακύκλωση. Για αυτό θα χρειαστεί μια μακροχρόνια εξέταση και των δύο αυτών ζητημάτων.
<P>
Ένας από τους στόχους της στρατηγικής ανακύκλωσης θα είναι ο προσδιορισμός πολιτικών και μέσων για την ενθάρρυνση της δημιουργίας αγορών για τα ανακυκλωμένα υλικά. Δεύτερον, επιπρόσθετα στις προαναφερθείσες θεματικές στρατηγικές, η Επιτροπή σκοπεύει να προτείνει νομοθετικές πρωτοβουλίες που θα στοχεύουν σε ειδικά προβλήματα, όπως είναι οι μπαταρίες και τα απορρίμματα συσκευασίας. Μαζί με τη νομοθεσία για τα απόβλητα ηλεκτρονικού εξοπλισμού και τα οχήματα που βρίσκονται στο τέλος του κύκλου ζωής τους, οι πρωτοβουλίες αυτές αναμένεται ότι θα δώσουν μεγαλύτερη ώθηση στις αγορές διαχείρισης αποβλήτων.
<P>
Τρίτον, σε συνέχεια του Ευρωπαϊκού Συμβουλίου του Γκέτεμποργκ, η Επιτροπή είναι στη διαδικασία της προετοιμασίας μιας έκθεσης σχετικά με τον τρόπο με τον οποίο η περιβαλλοντική τεχνολογία μπορεί να προάγει την ανάπτυξη και την απασχόληση. Η έκθεση αυτή θα παρουσιαστεί τον επόμενο χρόνο στο εαρινό Ευρωπαϊκό Συμβούλιο.
<P>
Τέλος, η ολοκληρωμένη πολιτική προϊόντων θα ασχοληθεί με θέματα που αφορούν το σχεδιασμό, τη μεταποίηση, τη χρήση και τη διάθεση σε όλη τη διάρκεια του κύκλου ζωής ενός προϊόντος και, ως εκ τούτου, θα έχει επίδραση και στην παραγωγή αποβλήτων. Είναι μια πρόκληση να δείξουμε στους νέους της Ευρώπης τις δυνατότητες για νέες ευκαιρίες απασχόλησης στην αγορά αυτή. Ασφαλώς, όλοι οι ενδιαφερόμενοι έχουν, σε όλα τα επίπεδα, να διαδραματίσουν ένα ρόλο. Η Επιτροπή μπορεί να διαδραματίσει το ρόλο της διατηρώντας τα ζητήματα της διαχείρισης αποβλήτων στις πρώτες θέσεις της ημερήσιας διάταξης της κοινοτικής πολιτικής και παρέχοντας πληροφόρηση υψηλής ποιότητας. Ωστόσο, είναι σαφές ότι η εκπαίδευση παραμένει στο πεδίο αρμοδιότητας των κρατών μελών.

<SPEAKER ID=159 NAME="Collins">
Ευχαριστώ την Επίτροπο για την πολύ περιεκτική και άκρως κατατοπιστική απάντησή της.

<SPEAKER ID=160 NAME="Πρόεδρος">


<SPEAKER ID=161 NAME="Μυρσίνης Ζορμπά">
Ερώτηση αριθ. 38 της κ. (H-0639/01):
<P>
Θέμα: Παραβίαση των κανόνων ανταγωνισμού στην πώληση DVD Στην αγορά DVD παρατηρείται το φαινόμενο να υπάρχουν δύο διαφορετικά συστήματα στην Ευρώπη και στις Ηνωμένες Πολιτείες και την Ιαπωνία, με αποτέλεσμα οι ευρωπαίοι καταναλωτές να μην μπορούν να αγοράσουν DVD από χώρες διαφορετικής ζώνης από τη δική τους, όπου ας σημειωθεί πως και οι τιμές είναι χαμηλότερες και η κυκλοφορία τους πιο γρήγορη.
<P>
Η δικαιολογία η οποία χρησιμοποιείται από τις μεγάλες εταιρίες είναι ότι αυτός είναι ένας τρόπος για να προστατευθούν από την πειρατεία, ωστόσο πιστεύω ότι πρόκειται για ολοφάνερη καταπάτηση των κανόνων ανταγωνισμού της ελεύθερης αγοράς, εις βάρος των ευρωπαίων καταναλωτών, πράγμα για το οποίο πληροφορούμαι ότι και η Ευρωπαϊκή Επιτροπή πραγματοποιεί έρευνα.
<P>
Μπορεί η Επιτροπή να μας ενημερώσει για τα αποτελέσματα αυτής της έρευνας καθώς επίσης και για το πώς σκέφτεται να αντιμετωπίσει την παραβίαση των κανόνων του ανταγωνισμού στην αγορά DVD;

<SPEAKER ID=162 NAME="Monti">
. (ΕΝ) Μετά από καταγγελίες πολιτών, η Επιτροπή ξεκίνησε τον Ιούνιο του 2001 μια έρευνα για τη διαμόρφωση των τιμών των DVD και για το σύστημα κωδικοποίησης των DVD ανά ζώνες. Οι καταγγελίες των πολιτών αφορούσαν το γεγονός ότι οι τιμές των DVD ήταν σημαντικά υψηλότερες στην Κοινότητα απ' ό,τι στις Ηνωμένες Πολιτείες και ότι, εξαιτίας του συστήματος κωδικοποίησης των DVD ανά ζώνες, σύμφωνα με το οποίο ο κόσμος χωρίζεται σε έξι γεωγραφικές περιοχές, ένα DVD που θα αγοραστεί στις ΗΠΑ δεν μπορεί να παίξει σε ένα DVD player που έχει αγοραστεί στην Κοινότητα.
<P>
Η θέση των μεγάλων εταιρειών παραγωγής κινηματογραφικών ταινιών είναι ότι ο βασικός λόγος για ένα τέτοιου είδους σύστημα κωδικοποίησης σε ζώνες είναι ότι τους επιτρέπει να προστατεύουν τα δικαιώματα πνευματικής ιδιοκτησίας τους και το παραδοσιακό μοντέλο προβολής των ταινιών τους σε διαφορετικές χρονικές στιγμές στα διάφορα μέρη του κόσμου, καθώς, επίσης, τους προσφέρει προστασία κατά της πειρατείας.
<P>
Η Επιτροπή συμμερίζεται τις ανησυχίες της αξιότιμης βουλευτού, ότι οι καταναλωτές της Κοινότητας αντιμετωπίζουν προβλήματα εξαιτίας του συστήματος κωδικοποίησης των DVD ανά ζώνες. Τους εμποδίζει να απολαμβάνουν μια ευρύτερη επιλογή τίτλων DVD και, ενδεχομένως, χαμηλότερες τιμές. Ως εκ τούτου, η Επιτροπή ερευνά αν το σύστημα κωδικοποίησης των DVD ανά ζώνες είναι συμβατό με τους κοινοτικούς κανόνες ανταγωνισμού. Σε αυτό το πλαίσιο εξετάζονται όλες οι πτυχές σχετικά με την καθιέρωση και τη συνεχιζόμενη λειτουργία του συστήματος. Η Επιτροπή έχει αποστείλει αιτήσεις για παροχή πληροφοριών σε όλες τις εταιρείες που έχουν σχέση με το σύστημα, και εξετάζει επί του παρόντος το πρώτο μέρος του υλικού.

<SPEAKER ID=163 NAME="Ζορμπά">
Κύριε Επίτροπε, θα ήθελα απλώς να σας ρωτήσω εάν παρουσιάζονται ίδια φαινόμενα και σε άλλα προϊόντα, δηλαδή εάν έχουμε κωδικοποιήσεις και σε άλλα προϊόντα, διότι ο τομέας της πολιτιστικής βιομηχανίας είναι πάρα πολύ ευαίσθητος, υπάρχει μεγάλος ανταγωνισμός από την Αμερική στον οποίο είμαστε ασθενέστεροι, και όλοι έχουμε επίγνωση της κατάστασης, αλλά ξέρω την ευαισθησία σας στα θέματα του ανταγωνισμού και πιστεύω ότι η έρευνά σας θα δώσει αποτελέσματα.

<SPEAKER ID=164 NAME="Monti">
. (ΕΝ) Σας ευχαριστώ, κυρία Ζορμπά, για αυτή την ενθάρρυνση. Δεν έχουμε πληροφορίες για άλλα προϊόντα που να χαρακτηρίζονται από αυτό το σύστημα γεωγραφικής κωδικοποίησης. Εν πάση περιπτώσει δεν είχαμε καμία πληροφορία για τέτοιου είδους τυπολογία μέσω καταγγελιών, αντίθετα με την περίπτωση των DVD, που αποτελούν το αντικείμενο της έρευνας, την οποία διεξάγουμε και το θέμα της ερώτησής σας. Αν είχαμε στοιχεία και για άλλους τομείς, θα προσπαθούσαμε, όπως πάντα, να είμαστε αποτελεσματικοί όσον αφορά την εφαρμογή των κανόνων του ανταγωνισμού.

<SPEAKER ID=165 NAME="Πρόεδρος">


<SPEAKER ID=166 NAME="Roy Perry">
Ερώτηση αριθ. 39 του κ. (H-0641/01):
<P>
Θέμα: Αιτήματα της Lloyd Σε συνέχεια των ερευνών που πραγματοποιήθηκαν κατά το προηγούμενο έτος, δύναται η Επιτροπή να αποφανθεί σχετικά με το εάν η οδηγία 73/239/ΕΟΚ που αφορά στην ανάληψη δραστηριότητος ασφαλίσεως εκτός της ασφαλίσεως ζωής έχει μεταφερθεί και εφαρμοστεί κατάλληλα από την κυβέρνηση του Ηνωμένου Βασιλείου;

<SPEAKER ID=167 NAME="Bolkestein">
. (ΕΝ) Ως αποτέλεσμα πολλών καταγγελιών σε συνδυασμό με ένα αριθμό αναφορών που υποβλήθηκαν από πολίτες της ΕΕ στην Επιτροπή Αναφορών του Κοινοβουλίου, η Επιτροπή εξετάζει πολύ προσεκτικά αν οι απαιτήσεις της πρώτης οδηγίας για την ασφάλιση, εκτός της ασφάλισης ζωής, έχουν μεταφερθεί και εφαρμόζονται δεόντως, όσον αφορά την ένωση ασφαλιστών που είναι γνωστή ως Λόυντς.
<P>
Μέχρι σήμερα η Επιτροπή δεν είναι σε θέση να επιβεβαιώσει ότι όλες οι διατάξεις της πρώτης οδηγίας για την ασφάλιση, εκτός της ασφάλισης ζωής, έχουν πλήρως τηρηθεί στην περίπτωση Λόυντς. Η κατάσταση είναι εξαιρετικά περίπλοκη. Υπάρχουν αρκετές ειδικές διατάξεις στην οδηγία, όσον αφορά τους Λόυντς, οι οποίες αντικατοπτρίζονται σαφώς στην εθνική νομοθεσία του ΗΒ.
<P>
Η Επιτροπή επιδιώκει να ολοκληρώσει τις έρευνές της το συντομότερο δυνατό. Οι έρευνες αυτές βρίσκονται τώρα πολύ κοντά στην ολοκλήρωσή τους, οπότε θα ληφθεί και μία απόφαση: είτε να κλείσει η υπόθεση είτε να ξεκινήσει η επίσημη διαδικασία επί παραβάσει, σύμφωνα με το άρθρο 226. Η Επιτροπή θα ενημερώσει το Κοινοβούλιο για την απόφασή της αμέσως μόλις αυτή ληφθεί.

<SPEAKER ID=168 NAME="Perry">
Κύριε Πρόεδρε, θα ήθελα να ευχαριστήσω τον κ. Bolkestein για την απάντησή του. Αντιλαμβάνομαι ότι επανέλαβε τα όσα είπε σε μια πλήρη δήλωση στην Επιτροπή Αναφορών. Είχε πληροφορήσει την Επιτροπή Αναφορών τον περασμένο Ιούλιο ότι η Επιτροπή θα ήταν έτοιμη στο τέλος του καλοκαιριού να δώσει την απάντησή της. Κοιτώντας από το παράθυρο έξω από την Αίθουσα σήμερα, με την καταρρακτώδη βροχή, νομίζω ότι πλησιάζουμε πολύ κοντά στο τέλος του καλοκαιριού. Υποθέτω ότι δεν πρόκειται να πάρω κάποια σαφέστερη δήλωση από "το συντομότερο δυνατό" .
<P>
Θα μπορούσα ίσως να ρωτήσω επίσης τον κ. Bolkestein αν γνωρίζει την χρεοκοπία της Independent Insurance στο Ηνωμένο Βασίλειο τους τελευταίους μήνες και το γεγονός ότι η βρετανική κυβέρνηση διέταξε έρευνα στην ασφαλιστική εταιρεία Equitable Life. Οι υπηρεσίες του εξετάζουν και αυτές τις δύο ασφαλιστικές εταιρείες, ώστε να βεβαιωθούν ότι σε αυτές τις δύο περιπτώσεις η βρετανική κυβέρνηση εφαρμόζει δεόντως τις ευρωπαϊκές οδηγίες για την ασφάλιση;

<SPEAKER ID=169 NAME="Bolkestein">
. (ΕΝ) Οι ερωτήσεις που μόλις μου ετέθησαν έχουν δύο πτυχές. Η πρώτη ερώτηση είναι μάλλον μετεωρολογικής φύσης. Θα ήταν παράλογο να αρνηθεί κανείς ότι έξω βρέχει. Όμως αν αυτό ισοδυναμεί με τη δήλωση ότι το καλοκαίρι τελείωσε, είναι και πάλι ίσως πρόωρο να ισχυριστούμε κάτι τέτοιο. Έχω αξιόπιστες πληροφορίες ότι το καλοκαίρι τελειώνει συνήθως γύρω στις 21 Σεπτεμβρίου και η Επιτροπή προσπαθεί ακόμη να τηρήσει μια προθεσμία, αν και πρέπει να παραδεχτώ ότι η υπόθεση είναι τόσο περίπλοκη που θα χρειαστεί μια διεξοδική έρευνα, όχι μόνον από τη Γενική Διεύθυνση Εσωτερικής Αγοράς αλλά και από άλλα τμήματα της Επιτροπής. Ενδέχεται να μην σταθεί δυνατόν να τηρήσουμε ακριβώς αυτή την προθεσμία, αλλά ο βουλευτής ο οποίος μόλις μίλησε μπορεί να υπολογίζει στην προσωπική μου προσπάθεια να την τηρήσουμε όσο το δυνατόν αυστηρότερα, εφόσον η Επιτροπή οφείλει με τον ένα ή με τον άλλο τρόπο να λάβει μια απόφαση το συντομότερο δυνατό.
<P>
Όσον αφορά τη δεύτερη ερώτηση που μου ετέθη, η Επιτροπή έχει λάβει επισήμως γνώση των άκρως ατυχών χρεοκοπιών των δύο ασφαλιστικών εταιρειών που αναφέρθηκαν. Ο βουλευτής θα αντιλαμβάνεται ότι η Λόυντς είναι μια μοναδική περίπτωση. Δεν υπάρχει οργανισμός όμοιος με αυτόν στον κόσμο. Θα δίσταζα, ως εκ τούτου, να δημιουργήσω την εντύπωση ότι αυτό που συνέβη στις ασφαλιστικές εταιρείες που αναφέρθηκαν έχει κάποια συγκεκριμένη σχέση με την περίπτωση της Λόυντς. Η υπηρεσία μου εξετάζει τις χρεοκοπίες των δύο ασφαλιστικών εταιρειών. Φυσικά και ενδιαφερόμαστε. Προσπάθησα να παρακολουθήσω την υπόθεση στον Τύπο, αν και δεν γνωρίζω κατά πόσον οι αναφορές στον Τύπο είναι πλήρεις. Τα άτομα που με βοηθούν στο θέμα των ασφαλιστικών εταιρειών έχουν επιδείξει επίσης έντονο ενδιαφέρον, αλλά θα ήθελα να διαβεβαιώσω το βουλευτή ότι δουλεύουμε εντατικά στην έρευνα για την υπόθεση της Λόυντς.

<SPEAKER ID=170 NAME="Πρόεδρος">
Ευχαριστώ πολύ, κύριε Bolkestein, θα περιμένουμε το τέλος του καλοκαιριού, όπως προτείνατε ο ίδιος.
<P>
Δεύτερο μέρος Ερωτήσεις προς τον κ. Busquin

<SPEAKER ID=171 NAME="Πρόεδρος">


<SPEAKER ID=172 NAME="Brian Crowley">
Ερώτηση αριθ. 40 του κ. (H-0606/01):
<P>
Θέμα: Αξιοποίηση των αποτελεσμάτων της έρευνας που χρηματοδοτεί η ΕΕ Τον Ιούνιο, η Επιτροπή και η Ευρωπαϊκή Τράπεζα Επενδύσεων υπέγραψαν συμφωνία για την ενίσχυση της συνεργασίας με στόχο να προωθηθεί η έρευνα και η τεχνολογική καινοτομία δια της παροχής χρηματοδοτικής στήριξης στους ερευνητές. Εν όψει της ανάγκης να αξιοποιηθούν τα αποτελέσματα της έρευνας που προωθεί η ΕΕ και, κυρίως, να διασφαλισθούν τόσο η ανάπτυξη της βάσης όσο και οι νέες ευκαιρίες απασχόλησης, μήπως θα μπορούσε η Επιτροπή να αναφέρει με ποιον τρόπο σκοπεύει να ευαισθητοποιήσει την Ιρλανδία και τα άλλα κράτη μέλη όσον αφορά την αξιοποίηση αυτών των πιστώσεων, διασφαλίζοντας ταυτόχρονα και την ισότητα πρόσβασης προς αυτές; Θα μπορούσε εξάλλου να αναφέρει και τις πρώτες αντιδράσεις απέναντι σε αυτή την κοινή έρευνα και την συμφωνία για καινοτομία;
<P>
Ερωτήσεις προς τον κ. Nielson
<SPEAKER ID=173 LANGUAGE="FR" NAME="Busquin">
. (FR) Κύριε Πρόεδρε, κυρίες, κύριοι, επιτρέψτε μου καταρχάς να σας θυμίσω ότι μετά το Ευρωπαϊκό Συμβούλιο της Λισαβόνας η Επιτροπή και τα κράτη μέλη κλήθηκαν να λάβουν, με την υποστήριξη της Ευρωπαϊκής Τράπεζας Επενδύσεων, ορισμένα μέτρα, με στόχο κυρίως την ενίσχυση των επενδύσεων υπέρ της τεχνολογικής έρευνας και ανάπτυξης. Το κοινό μνημόνιο που ορίζει ένα πλαίσιο συνεργασίας ανάμεσα στο πρόγραμμα-πλαίσιο για την κοινοτική έρευνα και την πρωτοβουλία Καινοτομία 2000 της Ευρωπαϊκής Τράπεζας Επενδύσεων αποτελεί μια απάντηση στο αίτημα αυτό. Το κοινό αυτό μνημόνιο έχει στόχο να προσδώσει δυναμική στην ευρωπαϊκή έρευνα και καινοτομία, εκμεταλλευόμενο τις υπάρχουσες συνέργιες και αναπτύσσοντας νέες. Δεν αποτελεί ωστόσο ούτε εργαλείο του προγράμματος-πλαισίου, ούτε εργαλείο της πρωτοβουλίας Καινοτομία 2000. Η Επιτροπή και η Ευρωπαϊκή Τράπεζα Επενδύσεων εξακολουθούν να διαθέτουν χωριστές διαδικασίες λήψης αποφάσεων.
<P>
Έχουν καταβληθεί προσπάθειες για την ευαισθητοποίηση του κοινού ως προς την κοινή αυτή πρωτοβουλία, σχετικά με την οποία θα ήθελα να υπογραμμίσω ότι αναφέρθηκε από τους τηλεοπτικούς σταθμούς, τις ημερήσιες εφημερίδες και έξι ειδησεογραφικά πρακτορεία, τις ημέρες που ακολούθησαν την υπογραφή του μνημονίου. Επίσης, οι ιστοσελίδες της Επιτροπής και της Ευρωπαϊκής Τράπεζας Επενδύσεων έχουν διασυνδεθεί και προσφέρουν πληροφορίες σχετικά με το μνημόνιο. Εντός ολίγου, θα είναι διαθέσιμος στο Διαδίκτυο ένας τεχνικός οδηγός, ο οποίος θα εξηγεί τις πηγές συμπληρωματικών χρηματοδοτήσεων, διαδοχικών ή ταυτόχρονων, της Επιτροπής και της Ευρωπαϊκής Τράπεζας Επενδύσεων. Έχουν προβλεφθεί παρουσιάσεις και ημερίδες, κατά την έναρξη του επομένου προγράμματος-πλαισίου. Τέλος, οι προσκλήσεις για την υποβολή προσφορών σχετικά με το πρόγραμμα θα επισύρουν την προσοχή των υποψηφίων σ' αυτή τη δυνατότητα συμπληρωματικής χρηματοδότησης.
<P>
Η Επιτροπή θεωρεί επίσης σημαντική την ίση πρόσβαση στις χρηματοδοτήσεις. Για το λόγο αυτό, οι αξιολογήσεις θα θεμελιώνονται σε μια σειρά αρχές που έχουν θεσπιστεί προ πολλού, όπως η ποιότητα, η διαφάνεια, η μη διακριτική μεταχείριση, η αμεροληψία, όπως επίσης και η αποτελεσματικότητα και η ταχεία εκτέλεση. Οι αιτήσεις για λήψη επιδοτήσεων από την Επιτροπή και για δάνειο από την Ευρωπαϊκή Τράπεζα Επενδύσεων θα ακολουθήσουν την ισχύουσα διαδικασία. Αφενός, οι εμπειρογνώμονες της Επιτροπής θα διενεργήσουν μια αξιολόγηση με βάση τους κανονισμούς που προβλέπονται στο πρόγραμμα-πλαίσιο, οι οποίοι κυρίως βασίζονται στην επιστημονική ποιότητα, τον καινοτόμο χαρακτήρα, την κοινοτική προστιθέμενη αξία και τις προοπτικές οικονομικής ανάπτυξης. Αφετέρου, οι οικονομολόγοι και οι χρηματοπιστωτικοί αναλυτές της Ευρωπαϊκής Τράπεζας Επενδύσεων θα αξιολογήσουν τα σχέδια, για να βεβαιωθούν ότι είναι σύμφωνα προς τους στόχους της ΕΤΕπ, συμπεριλαμβανομένων όσων συνδέονται με την κοινοτική της εντολή, ότι πληρούν το κριτήριο της οικονομικής και χρηματοπιστωτικής βιωσιμότητας, ειδικότερα όσον αφορά την αποπληρωμή των δανείων, και τέλος ότι είναι αποδεκτά σε επίπεδο περιβάλλοντος.
<P>
Η υπογραφή του κοινού μνημονίου έχει ήδη θετική απήχηση στους ερευνητές, τα πανεπιστήμια και τους επιχειρηματίες, ειδικά όσον αφορά τα κεφάλαια επιχειρηματικού κινδύνου. Έχουν αναγνωρίσει τη δυναμική μιας τέτοιας συμφωνίας και την ευκαιρία που τους προσφέρει να συνδυάσουν τις χρηματοδοτήσεις της Επιτροπής για ολοκληρωμένα σχέδια με δάνεια από την Ευρωπαϊκή Τράπεζα Επενδύσεων. Πρόθεσή μας ήταν λοιπόν να κάνουμε πράξη τη συμπληρωματικότητα.

<SPEAKER ID=174 LANGUAGE="EN" NAME="Crowley">
Ευχαριστώ τον Επίτροπο για την απάντησή του. Ωστόσο, ήθελα κάτι πιο συγκεκριμένο, αν είναι δυνατόν, σε τρία σημεία.
<P>
Πρώτον, τι διαβουλεύσεις είχαν γίνει πριν από τη διάθεση των χρημάτων με ερευνητικά ιδρύματα, για παράδειγμα πανεπιστήμια, ιδιωτικά ερευνητικά ιδρύματα κ.ο.κ.;
<P>
Δεύτερον, θα χρησιμοποιηθεί η εξωτερική τεχνική βοήθεια στη λειτουργία του προγράμματος; Αν υπάρξει εξωτερική τεχνική βοήθεια, ποιος θα τη χειριστεί;
<P>
Τρίτον, σχετικά με την αξιολόγηση από την Επιτροπή και την ΕΤΕπ: η αξιολόγηση στηρίζεται καθαρά στην οικονομική απόδοση του έργου ή θα διασφαλίζει ότι γίνεται καινοτόμο επιστημονικό έργο, το οποίο μπορεί να μην έχει οικονομική απόδοση άμεσα, αλλά θα μπορούσε να έχει δυνητικά σε πέντε ή δέκα χρόνια;
<P>
Αυτοί οι τρεις τομείς είναι ζωτικής σημασίας για τις χώρες που εμπλέκονται σε τεχνολογία αιχμής, την οποία δεν γνωρίζουμε σήμερα, αλλά θα χρησιμοποιούμε σε δέκα ή δεκαπέντε χρόνια.

<SPEAKER ID=175 LANGUAGE="FR" NAME="Busquin">
. (FR) Θεωρώ τις ερωτήσεις του κ. Crowley απολύτως καίριες. Είναι η πραγματικότητα του χώρου. Τι συμβαίνει επί του παρόντος; Επί του παρόντος, έχουμε ένα πρόγραμμα-πλαίσιο για την τεχνολογική έρευνα και ανάπτυξη, το οποίο χρηματοδοτεί η Επιτροπή, μετά την έγκρισή του από το Κοινοβούλιο και το Συμβούλιο. Ως σήμερα, δεν υπήρχε σχέση ανάμεσα στη δράση μας και στη δράση της Ευρωπαϊκής Τράπεζας Επενδύσεων η οποία επίσης στηρίζει τη δανειοδότηση για την καινοτομία και τις υποδομές.
<P>
Στόχος ήταν λοιπόν να υπάρξει μια σύνδεση των δύο. Το υπόμνημα αυτό αμοιβαίας αναγνώρισης δεν αποτελεί προφανώς ένα μηχανισμό που επιδιώκει να κάνει τα πράγματα πιο πολύπλοκα. Για το λόγο αυτό λοιπόν, ο καθένας διατηρεί τις διαδικασίες του. Διατηρούμε εμείς της διαδικασίες μας για την επιστημονική αξιολόγηση, όπως επίσης και για το πρόγραμμα-πλαίσιο· και η Ευρωπαϊκή Τράπεζα διατηρεί τα οικονομικά και χρηματοπιστωτικά της κριτήρια. Είναι αλήθεια ότι την περίοδο αυτή μελετούμε από κοινού με την Ευρωπαϊκή Τράπεζα Επενδύσεων ορισμένες λύσεις, οι οποίες μπορούν να τελειοποιήσουν νέες διαδικασίες ενίσχυσης της καινοτομίας και νέες χρηματοδοτήσεις, λαμβάνοντας υπόψη τις υπάρχουσες εμπειρίες, αφενός του προγράμματος-πλαισίου για την έρευνα και αφετέρου της Ευρωπαϊκής Τράπεζας Επενδύσεων.
<P>
Το έργο αυτό βρίσκεται εν εξελίξει. Δεν μπορώ να προδικάσω τις απαντήσεις, μπορώ όμως ήδη να σας πω ότι ο μηχανισμός έχει ήδη τεθεί σε εφαρμογή στη Χαϊδελβέργη, μεταξύ άλλων, όπου ένα κέντρο μεταφοράς τεχνολογίας πρόκειται να χρηματοδοτηθεί από την Ευρωπαϊκή Τράπεζα Επενδύσεων με τους πλέον ευνοϊκούς για το κέντρο αυτό όρους, το οποίο επέλεξε να εργαστεί με την Ευρωπαϊκή Τράπεζα Επενδύσεων. Πράγμα το οποίο δεν θα ήταν δυνατόν χωρίς τις προνομιακές επαφές που είχαμε όσον αφορά τα ερευνητικά προγράμματα.
<P>
Υπάρχουν λοιπόν παραδείγματα, συμφωνώ όμως ότι πρέπει να καταβληθεί μεγάλη προσπάθεια πληροφόρησης και μελέτης των φακέλων. Σας ευχαριστώ για την ερώτησή σας και ελπίζω ότι θα συμβάλει στη διάδοση της πληροφόρησης αυτής.

<SPEAKER ID=176 LANGUAGE="DE" NAME="Rόbig">
Κύριε Πρόεδρε, κύριε Επίτροπε, θα ήθελα να ευχαριστήσω ιδιαιτέρως τον κ. Busquin για την πρωτοβουλία, μια και η Ευρωπαϊκή Τράπεζα Επενδύσεων είναι ακριβώς εκείνη η οποία διαθέτει τα μέσα για να υποστηρίξει την τομέα της έρευνας. Το ερώτημά μου αφορά το κατά πόσον είναι δυνατό η Ευρωπαϊκή Τράπεζα Επενδύσεων να δώσει και έμμεσες ενισχύσεις, επί παραδείγματι σε ομάδες που υποστηρίζουν τις μικρές και μεσαίες επιχειρήσεις, έτσι ώστε να επωφεληθεί των μέσων αυτών και η οικονομική διάσταση των μικρομεσαίων στην Ευρώπη, η οποία όπως ξέρουμε παράγει το 60% του ΑΕΠ και έχει τα δύο τρίτα των εργαζομένων. Θα ήταν πολύ σημαντικό να διετίθεντο και έμμεσες δυνατότητες.

<SPEAKER ID=177 LANGUAGE="FR" NAME="Busquin">
. (FR) Μάλιστα, είναι προφανές, και αυτή ακριβώς την έννοια έχει η πρωτοβουλία "Καινοτομία 2000" , την οποία παρουσίασε η Ευρωπαϊκή Τράπεζα Επενδύσεων στη Σύνοδο Κορυφής της Λισαβόνας. Μπορεί λοιπόν άνετα να γίνει τώρα· εξάλλου, η Ευρωπαϊκή Τράπεζα προβλέπει ένα κονδύλι 1,5 δισεκατομμυρίου ευρώ στο πλαίσιο του Ευρωπαϊκού Ταμείου Επενδύσεων. Δεδομένου ότι σήμερα υπάρχει στενή σχέση ανάμεσα στην Ευρωπαϊκή Τράπεζα Επενδύσεων και το Ευρωπαϊκό Ταμείο Επενδύσεων, το σχέδιο "Καινοτομία 2000" προβλέπει 1,5 δισεκατομμύριο ευρώ για την ενίσχυση της τεχνολογικής καινοτομίας, ειδικά όσον αφορά τις μικρές και μεσαίες επιχειρήσεις. Ενδέχεται η πληροφόρηση αυτή να μην έχει γίνει δυστυχώς ακόμα γνωστή και νομίζω ότι είναι χρήσιμο να τη διαδώσουμε.

<SPEAKER ID=178 NAME="Πρόεδρος">


<SPEAKER ID=179 NAME="Niall Andrews">
Ερώτηση αριθ. 41 του κ. (H-0604/01):
<P>
Θέμα: Η εξάλειψη της φτώχειας και η αναπτυξιακή πολιτική της Ευρωπαϊκής Κοινότητας Σε δήλωση που εξέδωσαν από κοινού το Συμβούλιο και η Επιτροπή στις 10 Νοεμβρίου 2000, επιβεβαιώθηκε ότι κύριος στόχος της κοινοτικής αναπτυξιακής πολιτικής είναι η μείωση και, τελικώς, η εξάλειψη της φτώχειας. Παρά τις εκπληκτικές και απαράμιλλες προσπάθειες της Ευρωπαϊκής Ένωσης που χορηγεί περί το 50% του συνόλου της δημόσιας βοήθειας στις αναπτυσσόμενες χώρες, το γεγονός παραμένει ότι στην υπό τη Σαχάρα περιοχή της Αφρικής και στη νότια Ασία, άνω του 40% του πληθυσμού εξακολουθεί να ζει κάτω από το όριο της φτώχειας, ενώ παγκοσμίως 800 εκατομμύρια επισημάνει η Επιτροπή όσον αφορά τους αξιέπαινους στόχους της κοινής δήλωσης και τι πιστεύει ότι μπορεί η Επιτροπή να πράξει περαιτέρω για να ενθαρρύνει άλλες χώρες να ακολουθήσουν το παράδειγμά της και να συμμετάσχουν στην προσπάθεια μείωσης και εξάλειψης της φτώχειας;

<SPEAKER ID=180 NAME="Nielson">
. (ΕΝ) Κύριε Πρόεδρε, από το Νοέμβριο του 2000, η Επιτροπή έχει λάβει μια σειρά σημαντικών μέτρων με σκοπό τη μείωση της φτώχειας στην κοινοτική συνεργασία για την ανάπτυξη. Όσον αφορά τις ιδιαίτερες προσπάθειες της ΕΚ, μέσα από διάφορα έγγραφα της Επιτροπής έχει αναφερθεί πρόοδος, όσον αφορά τον κεντρικό χαρακτήρα της μείωσης της φτώχειας. Η Επιτροπή βρίσκεται στα μισά της διαδικασίας προετοιμασίας εγγράφων στρατηγικής για τη μείωση της φτώχειας στα κράτη ΑΚΕ που θα εφαρμόσουν τη Συμφωνία του Κοτονού. Οι πολιτικές μείωσης της φτώχειας των ίδιων των αναπτυσσόμενων χωρών είναι η βάση για αυτά τα έγγραφα στρατηγικής για τις χώρες.
<P>
Έχει εκπονηθεί ένα προσχέδιο εγγράφου εργασίας των υπηρεσιών της Επιτροπής σχετικά με τα μέτρα που έχουν ληφθεί και σχεδιαστεί για να προωθήσουν το στόχο της μείωσης της φτώχειας στην αναπτυξιακή πολιτική της ΕΚ, ενώ έγινε στους υπαλλήλους της ΓΔ Ανάπτυξης της Επιτροπής ειδική επιμόρφωση με στόχο την ευαισθητοποίηση για το ζήτημα της φτώχειας. Η ανακοίνωση αυτή καταρτίστηκε δείχνοντας πώς η Επιτροπή ενσωματώνει τη διάσταση της ισότητας των φύλων στην αναπτυξιακή συνεργασία. Η ανισότητα των φύλων καθορίζει σε μεγάλο βαθμό τη φτώχεια.
<P>
Έχει, επίσης, σημειωθεί πρόοδος στην ανάπτυξη της πολιτικής συνοχής για τη μείωση της φτώχειας, για παράδειγμα, έχει ετοιμαστεί μια ανακοίνωση σχετικά με τους βασικούς κανόνες εργασίας και την κοινωνική ανάπτυξη. Όσον αφορά τους άλλους χορηγούς βοηθείας, πρέπει να σημειωθεί ότι πολλά κράτη μέλη της ΕΕ έχουν ήδη κάνει την εξάλειψη της φτώχειας κύριο στόχο των διμερών αναπτυξιακών τους προγραμμάτων.
<P>
Η ΕΚ στηρίζει εμφανώς και με οικονομικά μέσα τα έγγραφα στρατηγικής για τη μείωση της φτώχειας ως το κύριο μέσο για τη διασφάλιση της καθολικής και συντονισμένης στήριξης των χορηγών βοηθείας για τις προσπάθειες που καταβάλλουν οι αναπτυσσόμενες χώρες για την εξάλειψη της φτώχειας από τους λαούς τους.
<P>
Έχουν καθιερωθεί τακτικές επαφές ανάμεσα στην Επιτροπή, το ΔΝΤ και την Παγκόσμια Τράπεζα καθώς και με τους οργανισμούς των ΗΕ προκειμένου να συντονίσουμε τη στήριξή μας στις στρατηγικές μείωσης της φτώχειας στις αναπτυσσόμενες χώρες. Υποστηρίζουμε σθεναρά την αρχή σύμφωνα με την οποία η χώρα έχει την κυριότητα των αναπτυξιακών πολιτικών, η οποία είναι σύμφυτη με αυτή την προσέγγιση του εγγράφου στρατηγικής για τη μείωση της φτώχειας.
<P>
Τέλος, πρέπει να τονιστεί ότι η Επιτροπή έχει συμβάλλει στο έργο που επιτελεί η Επιτροπή Ανθρωπιστικής Βοήθειας (DAC) του ΟΟΣΑ, για την ανάπτυξη κατευθυντήριων γραμμών πολιτικής για τις χώρες μέλη. Σε γενικές γραμμές, όλα αυτά σημαίνουν ότι ποτέ άλλοτε ο συντονισμός και η συναίνεση μεταξύ των χορηγών βοηθείας δεν ήταν καλύτερη. Είναι πολύ σημαντικό να διαδραματίσουμε το ρόλο μας σε αυτό το κοινό έργο. Επιπλέον, μία ενοποιημένη έκθεση θα περιλαμβάνεται στην ετήσια έκθεση για την υλοποίηση της εξωτερικής βοήθειας από την Επιτροπή και αυτή η ετήσια έκθεση θα παρουσιαστεί αργότερα, εντός του φθινοπώρου.

<SPEAKER ID=181 NAME="Andrews">
Κύριε Πρόεδρε, εν συντομία θα ήθελα να ευχαριστήσω τον Επίτροπο και να τον συγχαρώ για την πρόοδο που έχει σημειώσει στο συγκεκριμένο τομέα της μείωσης της φτώχειας. Είναι ένας τρομερά σημαντικός τομέας, αλλά στη νέα συμφωνία εταιρικής σχέσης ΑΚΕ-ΕΕ γίνεται μία ειδική αναφορά στην πάταξη της διαφθοράς. Μέσα στο πλαίσιο της μείωσης της φτώχειας, τι πρόοδο έχει σημειώσει η Επιτροπή όσον αφορά την πάταξη της διαφθοράς;
<P>
Ένα από τα πράγματα που επεσήμανα στη διάρκεια της συζήτησης για την εταιρική σχέση ΑΚΕ-ΕΕ ήταν η έλλειψη έμφασης στην εκπαίδευση. Η σημασία της εκπαίδευσης δεν μπορεί να τονιστεί αρκετά. Είναι εξαιρετικά σημαντικό ότι, στην αντιμετώπιση της μείωσης της φτώχειας, δίνεται μεγάλη προτεραιότητα στην εκπαίδευση. Θα συμφωνούσε άραγε ο Επίτροπος με αυτή τη συγκεκριμένη δήλωση;

<SPEAKER ID=182 NAME="Nielson">
. (ΕΝ) Θα απαντήσω πρώτα στο τελευταίο μέρος της ερώτησης. Το αληθινό δίλημμα είναι ότι δεν υπάρχει τίποτα και χρειάζονται τα πάντα. Η απάντηση από τους εταίρους μας στην ομάδα ΑΚΕ χαρακτηρίζεται σε μεγάλο βαθμό από μια αρκετά υψηλή προτεραιότητα στην υποδομή. Θα συνεχίσουμε την κατασκευή δρόμων - μεγάλων και μικρών δρόμων - αλλά η εκπαίδευση και η υγεία είναι τα δύο επόμενα θέματα στη λίστα των προτεραιοτήτων. Θα συνεχίσουμε μία πολύ έντονη προσπάθεια στον τομέα της εκπαίδευσης.
<P>
Όσον αφορά τη διαφθορά και το νέο εργαλείο στη Συμφωνία του Κοτονού - άρθρο 97 - μπορώ να πληροφορήσω το Κοινοβούλιο ότι θα χρησιμοποιηθεί. Εντός σύντομου χρονικού διαστήματος όλα αυτά θα φανούν στην πρώτη περίπτωση, που το νέο άρθρο 97 θα χρησιμοποιηθεί ενεργά. Με αυτό δεν θέλουμε να πούμε ότι έχουμε ένα ισχυρό και εγγυημένα αποτελεσματικό εργαλείο, αλλά ότι όλα είναι ανοιχτά και ότι καταπιανόμαστε με αυτό το πρόβλημα. Σημαίνει, επίσης, ότι θέλουμε να το κάνουμε μέσω μιας προσπάθειας για συνεργασία και όχι απλά ως ένα είδος τιμωρίας.
<P>
Η έλλειψη ικανότητας για σωστή δράση εξηγεί, επίσης, γιατί τα πράγματα γίνονται με λάθος τρόπο. Απαιτείται προσπάθεια ευρείας βάσης. Πρέπει να εμμείνουμε σε αυτό το μέσο και θα το χρησιμοποιήσουμε.

<SPEAKER ID=183 NAME="Πρόεδρος">
Δεδομένου ότι αναφέρονται στο ίδιο θέμα, οι ερωτήσεις αριθ. 42 και 43 θα εξεταστούν από κοινού.

<SPEAKER ID=184 NAME="Maj Britt Theorin">
Ερώτηση αριθ. 42 της κ. (H-0613/01):
<P>
Θέμα: Τουρισμός για σεξ με παιδιά Η διεθνής οργάνωση ECPAT συνεργάζεται με διοργανωτές ταξιδίων προς καταπολέμηση του τουρισμού για σεξ με παιδιά. Μέχρι τούδε η Επιτροπή παρείχε οικονομική στήριξη καταβάλλοντας επιχορήγηση που καλύπτει 60% του κόστους του έργου, αλλά τώρα γνωστοποιήθηκε στη ECPAT ότι αυτή η στήριξη από τη ΓΔ Επιχειρήσεων αποσύρεται από του προσεχούς έτους και της υποδείχθηκε να αναζητήσει αντ' αυτής χρήματα από άλλη ΓΔ.
<P>
Το έργο είναι το μοναδικό στο είδος του και η ενίσχυση από την Επιτροπή συνάδει πλήρως με την απόφαση του Συμβουλίου του 1999 για προσπάθειες προς καταπολέμηση του τουρισμού για σεξ με παιδιά. Κατά συνέπειαν η ΓΔ Επιχειρήσεων είναι υπεύθυνη να εξασφαλίσει ότι το έργο ECPAT συνεχίζει να ενισχύεται μέσω άλλης ΓΔ προτού να αποσυρθεί η οικονομική στήριξη υπό την παρούσα μορφή.
<P>
Δύναται η Επιτροπή να υποσχεθεί ότι θα συνεχίσει η στήριξη αυτού του μοναδικού και καινοτόμου έργου;

<SPEAKER ID=185 NAME="Lennart Sacrιdeus">
Ερώτηση αριθ. 43 του κ. (H-0616/01):
<P>
Θέμα: Μακροπρόθεσμη χρηματοδότηση για την καταπολέμηση του σεξουαλικού τουρισμού με θύμα τα παιδιά Η οργάνωση ECPAT (Τερματισμός της παιδικής πορνείας στον Ασιατικό τουρισμό) αγωνίζεται κατά της σεξουαλικής εκμετάλλευσης των παιδιών, κυρίως στις χώρες με τις οποίες συνεργάζονται τα ευρωπαϊκά τουριστικά πρακτορεία.
<P>
Σύμφωνα με ορισμένες πηγές, η χρηματοδοτική στήριξη που παρέχεται από την ΓΔ "επιχειρήσεις" στην οργάνωση ECPAT θα καταργηθεί από τον επόμενο χρόνο. Κατά τη διάρκεια της περιόδου κατά την οποία έλαβε την ενίσχυση αυτή, η οργάνωση έθεσε σε εφαρμογή σημαντικές δράσεις, παρέχοντας, κατά κύριο λόγο, πολύτιμη βοήθεια σε ανεκτίμητο αριθμό παιδιών, ευνοώντας ωστόσο και τον τομέα του τουρισμού, ο οποίος από την πλευρά του κατήρτισε κώδικα συμπεριφοράς.
<P>
Εχει άραγε προβλέψει η Επιτροπή να παρατείνει τη χρηματοδότηση των σαφώς κρίσιμων δράσεων που έχει αναλάβει η οργάνωση ECPAT προκειμένου να επιτραπεί στο μέλλον η συνέχιση του ενεργού αγώνα κατά του σεξουαλικού τουρισμού που εμπλέκει τα παιδιά; Θα μπορούσε άραγε η Επιτροπή να προβλέψει τη μεταφορά του προγράμματος σε άλλη ΓΔ;

<SPEAKER ID=186 NAME="Nielson">
. (ΕΝ) Η Ευρωπαϊκή Επιτροπή συγχρηματοδοτεί από το 1997 μέτρα κατά του σεξουαλικού τουρισμού με θύμα τα παιδιά. Η Επιτροπή σκοπεύει να συνεχίσει να χρηματοδοτεί παρόμοια μέτρα στα επόμενα χρόνια.
<P>
Η μεταφορά της διαχείρισης του κονδυλίου B7-626 του προϋπολογισμού - καταπολέμηση του σεξουαλικού τουρισμού με θύμα τα παιδιά στις αναπτυσσόμενες χώρες - από τη ΓΔ Επιχειρήσεων στην Ευρωπαϊκή Υπηρεσία για τη Συνεργασία σημαίνει ότι η μονάδα ανθρωπίνων δικαιωμάτων και δημοκρατίας της Europ Aid θα είναι στο εξής υπεύθυνη για τον προσδιορισμό και τη συγχρηματοδότηση σχεδίων που αφορούν το σεξουαλικό τουρισμό. Οργανώσεις, όπως η ECPAT, οι οποίες ενδιαφέρονται να λάβουν συγχρηματοδότηση, πρέπει να υποβάλλουν τις προτάσεις τους στη μονάδα αυτή, που θα συνεχίσει να εφαρμόζει την πολιτική της Επιτροπής στη διαχείριση του κονδυλίου του προϋπολογισμού, που αφορά την καταπολέμηση του σεξουαλικού τουρισμού με θύμα τα παιδιά, λαμβάνοντας υπόψη τα συμφέροντα των ομάδων στόχων και τη βέλτιστη πρακτική στη διαχείριση σχεδίων.
<P>
Αν η πρόταση γίνει αποδεκτή, η Υπηρεσία για τη Συνεργασία Europaid είναι έτοιμη να οδηγήσει την ECPAT στα επόμενα βήματα. Θα συνεχίσουμε σε αυτή την κατεύθυνση. Πιστεύουμε ότι αυτή η αλλαγή θα βελτιώσει πραγματικά την αποτελεσματικότητα της δραστηριότητάς μας σε αυτή την περιοχή.

<SPEAKER ID=187 LANGUAGE="SV" NAME="Theorin">
Ευχαριστώ κύριε Πρόεδρε, κύριε Επίτροπε. Με ικανοποίηση σημειώνω το γεγονός ότι η Επιτροπή θα συνεχίσει την χρηματοδότηση της ECPAT. Θα ήθελα ωστόσο να αναφέρω ότι το σεξουαλικό εμπόριο με θύματα παιδιά δεν θα εξαφανιστεί όταν πάψει να αναφέρεται στους κύριους τίτλους των εφημερίδων. Για τον λόγο αυτό είναι εξαιρετικά σημαντικό να συνεχίσει το σχετικό έργο της η Επιτροπή.
<P>
Έχω ωστόσο ένα πρόβλημα με την πρόταση που μας υπέβαλε ο Επίτροπος Νielson, να διατίθενται δηλαδή οι πόροι στο σύνολό τους από την Europaid. Από ότι γνωρίζω, η Europaid απαιτεί να αποτελεί η οργάνωση που εφαρμόζει ένα συγκεκριμένο πρόγραμμα ΜΚΟ η οποία αναπτύσσει δράση σε αναπτυσσόμενη χώρα. Κάτι τέτοιο θα απέκλειε την ECPAT, η οποία δεν αναπτύσσει δράση κυρίως σε αναπτυσσόμενες χώρες.
<P>
Ούτε και η χώρα μου είναι άμοιρη ευθυνών. Λάβαμε πριν από λίγες ημέρες μία έκθεση της ECPAT στην οποία υπολογίζεται ότι τετρακόσια περίπου παιδιά στη Σουηδία, ηλικίας από τεσσάρων μηνών έως δεκαεπτά ετών αποτέλεσαν αντικείμενο εκμετάλλευσης. Πρόκειται για ανατριχιαστική αποκάλυψη, η οποία μας δείχνει ότι δεν μπορούμε να καταργήσουμε τους πόρους που διατίθενται προς ενίσχυση τέτοιων οργανώσεων, αλλά αντίθετα θα πρέπει να συνεχίσουμε να τις χρηματοδοτούμε και να αυξήσουμε μάλιστα την ενίσχυσή μας προς αυτές. Θεωρώ λοιπόν ότι ο Επίτροπος μας έδωσε την υπόσχεση ότι θα συμβεί αυτό. Θα πρέπει βέβαια να δούμε και πώς αυτό θα πραγματοποιηθεί από οργανωτικής άποψης.

<SPEAKER ID=188 NAME="Nielson">
. (ΕΝ) Δεν είμαι σίγουρος αν υπάρχει κάποιο πρόβλημα όσον αφορά το γεγονός ότι δεν πρόκειται για μια ΜΚΟ σε μια αναπτυσσόμενη χώρα. Δεν υπάρχει απολύτως καμία πρόθεση να αλλάξουμε τα κριτήρια επιλεξιμότητας, με βάση τα οποία κρίνεται μια οργάνωση. Οι αρχές παραμένουν ακριβώς οι ίδιες. Είναι ένα ζήτημα που αφορά τη βελτίωση της αποτελεσματικότητας χειρισμού. Το να γίνεται στο ίδιο γραφείο που χειρίζεται ζητήματα του κονδυλίου του προϋπολογισμού για τα ανθρώπινα δικαιώματα, αναμένεται ότι θα αυξήσει το ενδιαφέρον και θα ευαισθητοποιήσει τους εμπλεκόμενους υπαλλήλους. Δεν νομίζω ότι υπάρχει κάποιο πρόβλημα.

<SPEAKER ID=189 LANGUAGE="SV" NAME="Sacrιdeus">
θα ήθελα να ευχαριστήσω τον Επίτροπο Nielson για τη θετική του απάντηση. Μας έδωσε μία σημαντική διευκρίνηση, ως απάντηση στο βάσιμο ερώτημα της κ. Maj-Britt Theorin, εάν αυτό σημαίνει τροποποίηση των κριτηρίων επιλογής μίας οργάνωσης, στη συγκεκριμένη περίπτωση της ECPAT, για συνέχιση της χρηματοδότησής της με πόρους της ΕΕ.
<P>
Θα ήθελα να αναφέρω ότι ο συνάδελφός σας, ο κ. Erkki Liikanen, έδωσε αντίστοιχη θετική απάντηση όπως και εσείς σήμερα ακόμα, κύριε Nielson, σε ερωτήσεις που του υποβάλαμε εγώ και διάφοροι άλλοι συνάδελφοι εδώ στο Κοινοβούλιο. Δίνεται η εντύπωση ότι υπάρχει πραγματικό ενδιαφέρον προκειμένου να καταπολεμηθεί η καταπάτηση της ανθρώπινης αξίας μέσω μίας από τις πλέον αποκρουστικές μορφές δουλεμπορίου της εποχής μας.
<P>
Θα ήθελα να προσθέσω επίσης, και πιστεύω ότι μιλώ και εξ ονόματος της κ. Maj-Britt Theorin στην περίπτωση αυτή, ότι ελπίζουμε ότι δεν θα χρειάζεται πλέον στο μέλλον να υποβάλλουμε ερωτήσεις σχετικά με τη συνέχιση της χρηματοδότησης του έργου της ECPAT και του αγώνα κατά του σεξουαλικού τουρισμού με θύματα παιδιά. Ας αποδειχθούν φρούδες τέτοιες προσδοκίες διαφόρων Γενικών Διευθύνσεων.

<SPEAKER ID=190 NAME="Nielson">
. (ΕΝ) Σίγουρα συμφωνούμε στο θέμα αυτό. Θέλω απλά να προσθέσω μία παρατήρηση, όσον αφορά τις αναλογίες από πλευράς χρημάτων.
<P>
Η οργάνωση για την οποία συζητάμε εδώ είναι ο μεγαλύτερος αποδέκτης χρηματοδοτήσεων στον τομέα αυτό, αλλά και πάλι μιλάμε για ένα αρκετά μικρό χρηματικό ποσό. Όσον αφορά το χαρακτήρα του προβλήματος, την ορατότητα και την πολύ επίσημη και έντονη ανάμιξη που δείχνουμε ενεργώντας σε επίπεδο Επιτροπής, αποτελεί ένα πολύ σημαντικό κομμάτι της δράσης μας. Η οικονομική στήριξη, την οποία παρέχουμε στην προκειμένη περίπτωση, δεν αφορά πολλά χρήματα: γύρω στα 360 000 ευρώ. Όσον αφορά το πραγματικό πρόβλημα, δεν πρέπει να σχηματίσουμε λάθος εντύπωση για τις αναλογίες. Είναι εξίσου σημαντικό να δράσουμε γρήγορα και αποτελεσματικά.

<SPEAKER ID=191 NAME="Πρόεδρος">


<SPEAKER ID=192 NAME="Μιχαήλ Παπαγιαννάκη">
Ερώτηση αριθ. 44 του κ. (H-0614/01):
<P>
Θέμα: Ανθρωπιστική βοήθεια σε παιδιά Κατά τη διάρκεια σεμιναρίου (1-2 Μαρτίου) στο Norrkφping, o Επίτροπος κ. Nielson παρουσίασε συγκλονιστικά στοιχεία σχετικά με τις ένοπλες συγκρούσεις και τις επιπτώσεις που αυτές έχουν στα παιδιά. Σύμφωνα με εκτιμήσεις της UNICEF, κατά τη διάρκεια της τελευταίας δεκαετίας οι ένοπλες συγκρούσεις είχαν σαν άμεσο ή έμμεσο αποτέλεσμα το θάνατο 2 εκατ. παιδιών και την αναπηρία ή σοβαρό τραυματισμό άλλων 6 εκατ. παιδιών, ενώ 1 εκατ. έμειναν ορφανά, 20 εκατ. αναγκάστηκαν να εγκαταλείψουν τις εστίες τους και περισσότερα από 300.000 παιδιά έλαβαν μέρος σε ένοπλες συγκρούσεις. Σύμφωνα με τον Επίτροπο, τα ανωτέρω στοιχεία δεν είναι απόλυτα αξιόπιστα λόγω έλλειψης ενός άρτιου συστήματος καταγραφής.
<P>
Δεδομένου ότι το Γραφείο Ανθρωπιστικής Βοήθειας της Επιτροπής έχει δαπανήσει 40 περίπου εκατ. ευρώ από την αρχή του 2000 υπέρ αυτών των παιδιών, προτίθεται η Επιτροπή να προχωρήσει, όπως άλλωστε το επιθυμεί και ο αρμόδιος Επίτροπος, στην ανάπτυξη ενός τυποποιημένου συστήματος πληροφόρησης όπου οι επί τόπου αρμόδιοι - προσωπικό για την διατήρηση της ειρήνης, αρμόδιοι για την ανθρωπιστική βοήθεια κλπ.- θα μπορούσαν να χρησιμοποιήσουν για να συλλέξουν και να οργανώσουν τα δεδομένα, πράγμα που θα βοηθούσε στο να γίνουν αντιληπτές οι πραγματικές διαστάσεις του προβλήματος καθώς επίσης και η πιο συστηματική αντιμετώπισή του;

<SPEAKER ID=193 NAME="Nielson">
. (ΕΝ) Δεν είναι εύκολο να βρεθούν αξιόπιστοι αριθμοί σχετικά με τις επιπτώσεις των ενόπλων συγκρούσεων στα παιδιά. Αν και υπάρχουν διαθέσιμα στοιχεία αναφέρονται συχνά σε συγκεκριμένο πλαίσιο, είναι ανέκδοτα ή αποσπασματικά. Οι ίδιοι ενοποιημένοι αριθμοί - 2 εκατ. παιδιά σκοτώθηκαν σε ένοπλες συγκρούσεις, 300 000 παιδιά έλαβαν μέρος σε ένοπλους αγώνες, κλπ. οι οποίοι δημοσιοποιήθηκαν στη διεθνή κοινότητα στην εξαιρετική έκθεση που εκπόνησε ο Graηa Machel το 1996, μνημονεύονται συνεχώς χωρίς επιφυλάξεις, αν και δεν μπορούν να είναι έγκυροι ακόμη και σήμερα.
<P>
Υπογράμμισα για πρώτη φορά τη σοβαρή έλλειψη αξιόπιστων στοιχείων στη συνάντησή μου με τον ειδικό εκπρόσωπο του Γενικού Γραμματέα του ΟΗΕ για τα παιδιά και τις ένοπλες συγκρούσεις, κ. Otunnu, το Δεκέμβριο 2000. Εμπνευσμένος από τη συζήτηση εκείνη, επωφελήθηκα της ευκαιρίας του σεμιναρίου που οργάνωσε η σουηδική Προεδρία στο Norrkφping φέτος το Μάρτιο για να κάνω έκκληση για αυξημένες προσπάθειες βελτίωσης των γνώσεων για τα παιδιά στις συγκρούσεις. Από τότε η ECHO προσπαθεί να βρει το σθένος για να ξεκινήσει ένα μεγάλης κλίμακας πρόγραμμα συλλογής δεδομένων. Ο κύριος στόχος της προσπάθειας είναι να γίνουν αντιληπτές οι πραγματικές διαστάσεις του προβλήματος. διότι η έλλειψη αξιόπιστων στοιχείων είναι επιζήμια στην προσπάθειά μας να υπερασπιστούμε τα ανθρώπινα δικαιώματα και, παράλληλα, αποτελεί ένα σημαντικό εμπόδιο για τη βελτίωση της ανθρωπιστικής δράσης μας.
<P>
Δεν θέλω, όμως, να ξεκινήσουμε απλά ακόμη ένα σχέδιο που θα καταλήξει σε μια έκθεση, η οποία ίσως να μην χρησιμοποιηθεί ποτέ. Έχουν ήδη διεξαχθεί πολυάριθμες μελέτες για τα παιδιά στις συγκρούσεις. Ωστόσο, όσο δεν υπάρχουν κοινές αντιλήψεις και κοινοί ορισμοί, ένα πολύπλοκο σχέδιο, που θα επιδιώκει να διαμορφώσει μία πραγματική εικόνα των γεγονότων έχει πολύ μικρή πιθανότητα επιτυχίας. Ως εκ τούτου, αντί να επικεντρωθούμε σε προσωρινά αποτελέσματα, επιδιώκουμε να δημιουργήσουμε μια ευρεία διεθνή υποστήριξη για μία περιεκτική πρωτοβουλία σχετικά με μια μεθοδολογία συγκέντρωσης δεδομένων, που θα καθιστά δυνατές τις συγκρίσεις μεταξύ περιοχών και στη διάρκεια του χρόνου.
<P>
Τον περασμένο μήνα η ECHO συμμετείχε στο σεμινάριο που οργάνωσαν στη Φλωρεντία το γραφείο του κ. Otunnu, η UNICEF και άλλοι, με τον τίτλο: Συμπλήρωση των κενών γνώσης: ένα ερευνητικό πρόγραμμα δράσης για τις επιπτώσεις των ενόπλων συγκρούσεων στα παιδιά. Το εργαστήριο αυτό κατόρθωσε να δημιουργήσει ένα δίκτυο ερευνητών, τόσο από το Βορρά όσο και από το Νότο, οι οποίοι είναι έτοιμοι να ξεκινήσουν την έρευνα γύρω από τέσσερα θέματα, ένα εκ των οποίων θα είναι τα στοιχεία για τις επιπτώσεις των ενόπλων συγκρούσεων στα παιδιά.
<P>
Παράλληλα με αυτή την πρωτοβουλία, η ECHO θα συνεχίσει τη συνεργασία με την UNICEF. Η UNICEF, ως ο οργανισμός των ΗΕ για τη βοήθεια και την προστασία των παιδιών, έχει τη δυνατότητα να διαδραματίσει έναν κεντρικό ρόλο στη συλλογή δεδομένων. Ως εκ τούτου, η Επιτροπή ενθαρρύνει την UNICEF να αναπτύξει ένα ουσιαστικό διεθνές σχέδιο συλλογής δεδομένων για τα παιδιά στις συγκρούσεις, χρησιμοποιώντας ως ομάδα βολιδοσκόπησης το ερευνητικό δίκτυο του κ. Otunnu.
<P>
Είμαι διατεθειμένος να αναλάβω μια πολιτική και μια οικονομική δέσμευση για τη βελτίωση της διαθεσιμότητας δεδομένων για τις επιπτώσεις των ενόπλων συγκρούσεων στα παιδιά, υπό την προϋπόθεση ότι κάθε νέα πρωτοβουλία θα περιλαμβάνει γενικές συμφωνίες για τους ορισμούς, τις αντιλήψεις και τις μεθοδολογίες για τη συλλογή δεδομένων. Ο στόχος είναι να δημιουργήσουμε ένα σύστημα που θα επιτρέπει στα άτομα που εργάζονται στον εν λόγω τομέα, σε κάθε είδους οργανισμό, να τροφοδοτούν με πληροφορίες ένα ενιαίο σύστημα. Αυτό θα έχει, επίσης, σημαντική επίδραση στο έργο υποστήριξης προς τις χώρες που εμπλέκονται σε σύγκρουση, διότι θα γνωρίζουν ότι οι αριθμοί, τα αγόρια και τα κορίτσια για τα οποία μιλάμε, τα πραγματικά στατιστικά στοιχεία που προκύπτουν από τη διαδικασία αυτή, προέρχονται από τη δική τους χώρα και δεν είναι κάτι που αναφέρεται σε μια έκθεση και ενδέχεται να μην είναι αλήθεια.

<SPEAKER ID=194 NAME="Παπαγιαννάκης">
Κύριε Επίτροπε, θέλω να σας πω ότι συμμερίζομαι και την ανησυχία σας και την έγνοια σας να βελτιώσετε το σύστημα και θα έχετε και την υποστήριξή μας.
<P>
Δύο απλές ερωτήσεις, πραγματικές και όχι ρητορικές. Είπατε ότι πολλές φορές δεν υπάρχουν κοινοί ορισμοί, κοινά στάνταρντς, και πολλές φορές δεν έχουμε βοήθεια επί τόπου για να κάνουμε καλή αναζήτηση. Ποιος σας εμποδίζει; Νομίζω ότι δεν είναι μόνο εθνικό το ζήτημα. Υπάρχουν και πολιτικές πλευρές τις οποίες δεν απαιτώ εσείς να αναλάβετε πλήρως, αλλά υπάρχουν.
<P>
Και ένα δεύτερο, που συνδυάζεται με αυτό και με την προηγούμενη συζήτηση. Στους πολέμους δεν σκοτώνονται μόνο παιδιά ή ορφανεύουν ή γίνονται φτωχά, που είναι δραματικά πράγματα, έχουμε και άλλες πλευρές που θα ήθελα να σας ρωτήσω, ειλικρινά, εάν ασχολείστε μα αυτές. Παραδείγματος χάριν, είδαμε σεξουαλική κακομεταχείριση παιδιών από στρατιώτες δικούς μας, της Ευρωπαϊκής Ένωσης, στη Σομαλία και αλλού. Στη Βοσνία και στο Κοσσυφοπέδιο γίνεται γιγάντια εκστρατεία εκπόρνευσης παιδιών, νέων παιδιών, αγοριών και κοριτσιών. Εκεί εσείς μπορείτε κάτι να κάνετε;

<SPEAKER ID=195 NAME="Nielson">
. (ΕΝ) Σε σχέση με την ερώτηση αυτή η πλέον σημαντική συμπληρωματική πτυχή εδώ είναι: ποιος μας σταματά; Προφανώς μας σταματούν στην προσπάθεια αυτή εκείνοι που προκαλούν τα προβλήματα και οι οποίοι ευθύνονται για τις συγκρούσεις. Οι συγκρούσεις που αντιμετωπίζουμε σήμερα είναι συγκρούσεις όπου ο άμαχος πληθυσμός δεν είναι αποκομμένος από τη σύγκρουση. Απεναντίας είναι περισσότερο από όμηροι, είναι θύματα. Αυτό σημαίνει ότι κανείς δεν κάνει έναν έντιμο πόλεμο και το αίσθημα ενοχής για τις απαγωγές παιδιών και τον εξαναγκασμό τους να συμμετάσχουν στον πόλεμο, είναι από ψυχολογική πλευρά η κύρια αιτία για την οποία είναι τόσο δύσκολο να βρεθεί η αλήθεια.
<P>
Το περιβάλλον είναι δύσκολο, από πολιτική άποψη, και με κάθε άλλη έννοια του όρου. Ο ελεύθερος Τύπος δεν έχει εύκολη πρόσβαση στα μέρη του κόσμου, όπου συμβαίνουν αυτά τα πράγματα. Την επόμενη εβδομάδα θα είμαι στο Αφγανιστάν για να εκφράσω την υποστήριξή μας στις οργανώσεις που χρηματοδοτούμε εκεί και για τις οποίες εργάζονται εθελοντές. Η επίσκεψη θα δείξει, επίσης, στο λαό του Αφγανιστάν και τα θύματα της σύγκρουσης ότι δείχνουμε περισσότερο από πολιτικό ενδιαφέρον. Δείχνουμε ένα αληθινό, χειροπιαστό, ανθρωπιστικό ενδιαφέρον. Ενεργώντας έτσι μπορεί, επίσης, να ανεβάζουμε πιο ψηλά τον πήχη, ως προς αυτά που μπορούμε να επιτύχουμε.

<SPEAKER ID=196 NAME="Πρόεδρος">


<SPEAKER ID=197 NAME="Bernd Posselt">
Ερώτηση αριθ. 45 του κ. (H-0636/01):
<P>
Θέμα: Ανθρωπιστική βοήθεια στον Καύκασο Τι αναλογία της προβλεπόμενης για το 2001 ανθρωπιστικής βοήθειας για την Τσετσενία καθώς και για τους τσετσένους εκτοπισθέντες στις όμορες περιοχές έχει ήδη διατεθεί στην θιγόμενη περιοχή, και τι προγραμματίζεται για το υπόλοιπο τμήμα του έτους ή για το 2002;

<SPEAKER ID=198 NAME="Nielson">
. (ΕΝ) Κύριε Πρόεδρε, από την αρχή της σύγκρουσης το 1999, η Επιτροπή χορήγησε περίπου 44 εκατομμύρια ευρώ για ανθρωπιστική βοήθεια στα θύματα της σύγκρουσης στην Τσετσενία. Μέχρι στιγμής φέτος, έχουν εγκριθεί τρεις αποφάσεις χρηματοδότησης που ανέρχονται συνολικά σε 18,5 εκατομμύρια ευρώ. Προορίζονται για την αντιμετώπιση των άμεσων αναγκών όσων θίγονται από τη σύγκρουση, για τη φροντίδα των εκτοπισθέντων στο εσωτερικό της χώρας ατόμων και για τη στήριξη του πλέον ευαίσθητου ντόπιου πληθυσμού καθώς και για τη βοήθεια προς τους εκτοπισθέντες στο εσωτερικό της χώρας Τσετσένους, στις περιοχές του Inguchetia και του Dagestan.
<P>
Αυτό σημαίνει ότι το 2001, 18,5 εκατ. ευρώ από τα 25 εκατ. που είχαν αρχικά προβλεφθεί έχουν ήδη δεσμευθεί. Προκειμένου να καθοριστούν οι περαιτέρω χρηματοδοτικές ανάγκες το χρόνο αυτό, η Υπηρεσία Ανθρωπιστικής Βοήθειας της Ευρωπαϊκής Επιτροπής θα προβεί σε μια νέα αξιολόγηση της ανθρωπιστικής κατάστασης το Σεπτέμβριο και θα υποβάλλει στη συνέχεια μια πρόταση χρηματοδότησης στην Επιτροπή. Ο κύριος στόχος αυτής της προσεχούς απόφασης θα είναι η προετοιμασία για το χειμώνα.
<P>
Το γεωγραφικό πεδίο της δράσης βοήθειας θα καθοριστεί σύμφωνα με τις αναγνωρισμένες ανάγκες προτεραιότητας. Το ελάχιστο απαιτούμενο ποσό για το σκοπό αυτό εκτιμάται επί του παρόντος γύρω στα 11,5 εκατομμύρια ευρώ. Το 2002, η ECHO σκοπεύει να συνεχίσει τη χρηματοδότηση επιχειρήσεων, που συνάδουν με την ανθρωπιστική εντολή της. Προφανώς, το πεδίο της ανάμιξης της ECHO θα εξαρτηθεί από την κατάσταση της ασφάλειας και τις συνθήκες εργασίας των εργαζομένων στην ανθρωπιστική βοήθεια. Αυτό αφορά, κυρίως, τις επιχειρήσεις μας στο εσωτερικό της Τσετσενίας, όπου η κατάσταση είναι ακόμα πολύ δύσκολη για μας και όπου συμμετέχουμε ακόμη σε ένα μη ικανοποιητικό μέχρι στιγμής διάλογο με τις ρωσικές αρχές, όσον αφορά τη ραδιοεπικοινωνία, την πρόσβαση και τις συνθήκες εργασίας και την ασφάλεια γενικά των ανθρώπων που ασχολούνται με τη διαχείριση των χρημάτων μας εκεί.

<SPEAKER ID=199 LANGUAGE="DE" NAME="Posselt">
Ευχαριστώ πολύ, κύριε Επίτροπε. Θα ήθελα να κάνω μόνο δύο συμπληρωματικές ερωτήσεις. Καταρχάς, πού βρίσκεται το θέμα της ανθρωπιστικής βοήθειας για τους Τσετσένους εκτοπισθέντες που ζουν στη Γεωργία; Δεν είπατε, νομίζω, ακόμη τίποτε για το θέμα αυτό. Και δεύτερον, σκοπεύετε να μεταβείτε στην Τσετσενία, ή σκοπεύει η Επιτροπή να θεσπίσει εκεί μόνιμη αντιπροσωπία;

<SPEAKER ID=200 NAME="Nielson">
. (ΕΝ) Κύριε Πρόεδρε, όσον αφορά τη Γεωργία, μπορώ να δώσω τις ακόλουθες πληροφορίες: περίπου 7 000 τσετσένοι πρόσφυγες πιστεύεται ότι βρίσκονται στην κοιλάδα Pankisi στη Γεωργία. Από το ξέσπασμα της σύγκρουσης το φθινόπωρο του 1999, η ECHO έχει διαθέσει ποσό 820 000 ευρώ για ανθρωπιστική βοήθεια προς αυτή την ομάδα δικαιούχο. Οι χρηματοδοτούμενες επιχειρήσεις επικεντρώθηκαν κατά κύριο λόγο στη βασική υγειονομική περίθαλψη. Ωστόσο, δεδομένων των περιορισμένων δημοσιονομικών πόρων και των αυξανόμενων ανθρωπιστικών αναγκών στο βόρειο Καύκασο, πρέπει να δοθεί προτεραιότητα στην κατανομή των πόρων.
<P>
Ως εκ τούτου, μέχρι στιγμής φέτος, δεν προορίζεται καμία χρηματοδότηση για τους τσετσένους πρόσφυγες στη Γεωργία. Μια αξιολόγηση από την ECHO, που θα διεξαχθεί το Σεπτέμβριο - αυτή για την οποία μίλησα - καθώς και η περαιτέρω εξέλιξη των επί τόπου αναγκών θα καθορίσουν πιθανή περαιτέρω βοήθεια από την ECHO υπέρ των τσετσένων προσφύγων στη Γεωργία.
<P>
Αυτή είναι μια πολύ επιφυλακτική εκτίμηση, αλλά μέχρι στιγμής πιστεύω ότι η ισορροπία των δράσεων μας είναι σωστή. Για την κατάσταση στην Τσετσενία καθαυτή, δεν σχεδιάζω, επί του παρόντος, κάποια επί τόπου αποστολή. Παρακολουθούμε πολύ στενά κάθε δραστηριότητα εκεί. Η ίδρυση μιας εσωτερικής υπηρεσίας δεν θεωρείται ο αποτελεσματικότερος τρόπος για να ενεργήσουμε αυτή τη συγκεκριμένη στιγμή. Πηγαινοερχόμαστε και παρακολουθούμε όσο πιο στενά γίνεται και όσο πιο στενά μας επιτρέπεται.

<SPEAKER ID=201 NAME="Πρόεδρος">


<SPEAKER ID=202 NAME="Patricia McKenna">
Ερώτηση αριθ. 46 της κ. (H-0666/01):
<P>
Θέμα: Αναζήτηση πετρελαίου στο Σουδάν Γνωρίζει η Επιτροπή την πολιτική της καμμένης γης που εφαρμόζει η Σουδανική κυβέρνηση στην περιοχή του Ανω Νείλου στο Σουδάν με σκοπό να προετοιμάσει το έδαφος στις μεγάλες πετρελαϊκές εταιρείες για την αναζήτηση και εκμετάλλευση πετρελαίου;
<P>
Υπό το φως της πολιτικής αυτής, τι ενέργειες προτίθεται να αναλάβει η Επιτροπή προκειμένου να εκτιμήσει τις επιπτώσεις που θα έχει αυτή η αναζήτηση πετρελαίου όσον αφορά την κατάσταση των ανθρωπίνων δικαιωμάτων στην περιοχή; Είναι διατεθειμένη η Επιτροπή να προωθήσει μια προσωρινή απαγόρευση των ευρωπαϊκών επενδύσεων στον σουδανικό πετρελαϊκό τομέα και να κλείσει τα σύνορά της στο αργό πετρέλαιο Nile Blend μέχρις ότου θα έχει επιτευχθεί διαρκής ειρήνη στο Σουδάν;
<P>
Μπορεί η Επιτροπή να εξασφαλίσει την καθιέρωση δεσμευτικής νομοθεσίας σε θέματα ανθρωπίνων δικαιωμάτων ούτως ώστε οι εταιρείες να θεωρούνται υπεύθυνες για τις δραστηριότητές τους στο εξωτερικό, είτε άμεσα είτε μέσω των θυγατρικών τους;

<SPEAKER ID=203 NAME="Nielson">
. (ΕΝ) Θα αρχίσω παραθέτοντας το τελευταίο μέρος της ερώτησης - "Μπορεί η Επιτροπή να εξασφαλίσει την καθιέρωση δεσμευτικής νομοθεσίας σε θέματα ανθρωπίνων δικαιωμάτων, ούτως ώστε οι εταιρείες να θεωρούνται υπεύθυνες για τις δραστηριότητές τους στο εξωτερικό, είτε άμεσα είτε μέσω των θυγατρικών τους;" Θα αντιδρούσα προειδοποιώντας να μην σπεύσουμε στην αρχή της διεθνούς δικαιοδοσίας στη νομοθεσία μας. Έχω ξεκάθαρη αντίληψη της ισχυρής γνώμης αυτού του Σώματος όσον αφορά το Νόμο Helms-Burton με τη διεθνή δικαιοδοσία του και τα προβλήματα που δημιουργεί. Είναι αναγκαίο να προσεγγίσουμε το θέμα αυτό με προσοχή.
<P>
Όσον αφορά το Σουδάν, παρακολουθούμε στενά την πολιτική κατάσταση και συμμετέχουμε ενεργά στον πολιτικό διάλογο ανάμεσα στην ΕΕ και το Σουδάν, που ξανάρχισε το Νοέμβριο 1999. Παρά τις συνεχιζόμενες ανησυχίες για την κατάσταση των ανθρωπίνων δικαιωμάτων και την απουσία προόδου στην ειρηνευτική διαδικασία, ο πολιτικός διάλογος θεωρείται γενικά θετικός και συμφωνήθηκε να συνεχιστεί για ένα χρόνο ακόμη.
<P>
Η Επιτροπή υποστηρίζει πρωτοβουλίες υπέρ των ανθρωπίνων δικαιωμάτων στο Σουδάν και σχεδιάζει μια μελέτη, ώστε να ετοιμάσει μια πιο περιεκτική στρατηγική στην περιοχή αυτή. Η Επιτροπή γνωρίζει ότι τα οικονομικά ζητήματα, όπως η επιδίωξη μεριδίου από τον πετρελαϊκό πλούτο του Σουδάν, διαδραματίζουν ένα ολοένα σημαντικότερο ρόλο στη σύγκρουση. Έτσι θα μπορούσαμε να πούμε ότι η ανάπτυξη αυτού του πετρελαϊκού τομέα έχει εντείνει το ενδιαφέρον για τις ειρηνευτικές διαπραγματεύσεις. Θα μπορούσε να μετατραπεί σε πλεονέκτημα για τη διαδικασία των ειρηνικών διαπραγματεύσεων.
<P>
Η Επιτροπή γνωρίζει τις κατηγορίες ότι πολλοί άνθρωποι που ζουν κοντά στις πετρελαϊκές εκμεταλλεύσεις εξαναγκάστηκαν να φύγουν και ότι παραβιάστηκαν τα ανθρώπινα δικαιώματά τους. Πιστεύουμε ότι δεν υπάρχει αμφιβολία πως στρατιωτικές ομάδες που έχουν οπλιστεί από την κυβέρνηση για να προστατεύουν τις πετρελαιοπηγές και στρατιωτικές ομάδες που υποστηρίζονται από το SPLM (Κίνημα Απελευθέρωσης του Σουδανικού Λαού) εμπλέκονται στις παραβιάσεις των ανθρωπίνων δικαιωμάτων. Ωστόσο, δεν υπάρχει ακριβής ανεξάρτητη και αντικειμενική ενημέρωση, που να επιβεβαιώνει μια πολιτική καμένης γης σε μεγάλη κλίμακα, η οποία να οργανώνεται και να εφαρμόζεται από την κυβέρνηση.
<P>
Όσον αφορά μια πιθανή απαγόρευση των επενδύσεων, η Επιτροπή αμφιβάλει για τη χρησιμότητα μονομερών κυρώσεων, ως εργαλείο εξωτερικής πολιτικής. Είμαστε πεπεισμένοι ότι μια πολιτική δέσμευσης και όχι απομόνωσης είναι ο καλύτερος τρόπος για να ακουστούν οι ανησυχίες μας και να εκπληρωθούν οι προσδοκίες μας.
<P>
Όσον αφορά τη νομοθεσία, η Επιτροπή προωθεί ήδη το σεβασμό των ανθρωπίνων δικαιωμάτων από τις ευρωπαϊκές εταιρείες, οπουδήποτε και αν δραστηριοποιούνται, ειδικότερα μέσω των κατευθυντήριων γραμμών του ΟΟΣΑ για τις πολυεθνικές επιχειρήσεις. Το μέσο αυτό, αν και δεν είναι νομικά δεσμευτικό, επισύρει τις έντονες συστάσεις 33 κυβερνήσεων προς τις πολυεθνικές επιχειρήσεις τους να λειτουργούν με κοινωνικά υπεύθυνο τρόπο σε όλο τον κόσμο. Είναι σαφές ότι αυτό δεν είναι το ίδιο με αυτό που αναφέρεται στην ερώτηση, αλλά η ευρεία διεθνής στήριξη για τις αρχές αυτές είναι σε κάθε περίπτωση αναγκαία για τη βελτίωση της αποτελεσματικότητας. Πιστεύω ότι αυτός είναι ο καλύτερος τρόπος για να προχωρήσουμε.

<SPEAKER ID=204 NAME="McKenna">
Θα είμαι σύντομη. Δεν βλέπω τη συνάφεια της ιδέας της διεθνούς δικαιοδοσίας. Μιλάμε για μεγάλες ευρωπαϊκές εταιρείες πετρελαίου και πρέπει να θεωρούνται υπεύθυνες για τις δραστηριότητές τους. Δεν πρέπει να ξεχνάμε ότι τα χρήματα και τα κέρδη, που έχουν οι εταιρείες αυτές, επιστρέφουν στην Ευρώπη.
<P>
Οι μεγάλες ευρωπαϊκές εταιρείες πρέπει να είναι υπεύθυνες για τον τρόπο λειτουργίας τους σε άλλα μέρη του κόσμου. Αν υπήρχε δεσμευτική νομοθεσία την οποία έπρεπε να εφαρμόζουν οι μεγάλες ευρωπαϊκές εταιρείες, τότε δεν θα είχαμε την κατάσταση που έχουμε σήμερα. Αυτό δεν αφορά μόνο τις μεγάλες εταιρείες πετρελαίου, αφορά, επίσης, άλλες ευρωπαϊκές πολυεθνικές, που αγνοούν τις ευθύνες τους για τα ανθρώπινα δικαιώματα, το περιβάλλον και τις βασικές πολιτικές ελευθερίες. Κάνουν τεράστια κέρδη κι εμείς εδώ επωφελούμαστε από τα κέρδη αυτά. Πρέπει να αντιμετωπίσουμε το ζήτημα αυτό.

<SPEAKER ID=205 NAME="Nielson">
. (ΕΝ) Αν είχα πιο κυνική διάθεση θα έλεγα ότι είστε ελαφρώς αισιόδοξη, όταν λέτε ότι επωφελούμεθα από τα κέρδη των εταιρειών πετρελαίου.
<P>
Αυτό που είπα για την αρχή της διεθνούς δικαιοδοσίας είναι σωστό. Είναι ένα πραγματικό πρόβλημα να νομοθετεί κανείς εδώ για κάτι που συμβαίνει σε μιαν άλλη χώρα. Το πραγματικό πρόβλημα είναι ότι αυτό που είναι νόμιμο στα χαρτιά ή στην πράξη σε μια χώρα όπως το Σουδάν μπορεί να είναι πολύ διαφορετικό από αυτό που θα δεχόμασταν ότι είναι νόμιμο εδώ. Όμως η διαφορά αυτή είναι μέρος της πραγματικότητας του κόσμου μας. Έτσι θα εμμείνω στην προειδοποίησή μου να μην ακολουθήσει το Κοινοβούλιο αυτό που έκανε το αμερικανικό Κογκρέσο με το πρόβλημα της Κούβας, όπως το είδαν από τη δική τους άποψη και το Νόμο Helms-Burton, επιβάλλοντας έξω από τη χώρα τις δικές τους αρχές δικαιοδοσίας. Μπορεί να συμφωνούμε ή όχι μαζί τους, όμως οι αρχές αυτές καθορίστηκαν μόνο από αυτούς. Αυτή είναι η καρδιά του προβλήματος.
<P>
Αν και η δεοντολογία της συζήτησης αυτής τείνει προς την κατεύθυνση που εξέφρασε η αξιότιμη βουλευτής, οι τεχνικές και οι νομοθετικές πτυχές της επίκλησης της αρχής αυτής είναι παρόλα αυτά κάτι το οποίο θα συμβούλευα να αποφύγουμε.

<SPEAKER ID=206 NAME="Perry">
Είχα την ευκαιρία να επισκεφτώ το Σουδάν νωρίτερα αυτό το χρόνο, όπως έκανε και ο κ. Corrie ηγούμενος μιας επίσημης αντιπροσωπείας, αν και όχι την ίδια περίοδο. Είμαι ευγνώμων στον Επίτροπο για την καλοζυγισμένη απάντησή του. Μου φαίνεται ότι αυτό που χρειάζεται εδώ στην Ευρώπη είναι μια εκτίμηση των γεγονότων που χαρακτηρίζουν την κατάσταση - αυτό που συμβαίνει στην πραγματικότητα. Προβλήθηκαν πολλοί ισχυρισμοί. Η σουδανική κυβέρνηση τους αρνείται. Θέλουμε να φτάσουμε στην αλήθεια. Θα ήθελα να ακούσω αν η Επιτροπή πρόκειται να κάνει καμία προσπάθεια, ή κάνει ήδη κάποια προσπάθεια, προκειμένου να προσπαθήσει να αποδείξει αν υπάρχει ή όχι πολιτική καμένης γης.
<P>
Ο εκπρόσωπος της Επιτροπής στο Χαρτούμ μου είπε ότι η βοήθειά μας προς το Σουδάν είναι σοβαρά περιορισμένη εξαιτίας των πολιτικών περιορισμών. Αν μπορούσαμε μόνο να αρχίσουμε να δίνουμε περισσότερη βοήθεια στη χώρα αυτή, ίσως συμβάλλουμε περισσότερο στη λήξη αυτού του εμφύλιου πολέμου και επιτύχουμε μεγαλύτερο σεβασμό για τα ανθρώπινα δικαιώματα σε ολόκληρη τη χώρα. Αυτή πρέπει να είναι η φιλοδοξία όλων μας.

<SPEAKER ID=207 NAME="Nielson">
. (ΕΝ) Πρόκειται για μια πολύ δύσκολη υπόθεση όπου εμείς, από τη μια πλευρά, συμμετέχουμε ενεργά στην ανθρωπιστική στήριξη, αλλά όπου το θέμα της πρόσβασης και της μη ανάμιξης με τις εμπόλεμες πλευρές, προκειμένου να βοηθήσουμε τα άτομα που έχουν ανάγκη, είναι ένα σημαντικό πρόβλημα. Στην κορυφή όλων αυτών η όλη απόδοση και τα πολιτικά προβλήματα σε σχέση με την κυβέρνηση και τις πολιτικές της και τις πτυχές των ανθρωπίνων δικαιωμάτων έχουν δημιουργήσει μια αρκετά άσχημη κατάσταση, εδώ και κάποια χρόνια.
<P>
Τώρα η προσπάθεια να διαδραματίσουμε αποφασιστικό ρόλο σε μια ειρηνευτική διαδικασία εισερχόμενοι σε ένα ηθελημένο διάλογο φαίνεται να είναι αποτελεσματική. Αυτά είναι όλα όσα μπορούμε να πούμε αυτή τη στιγμή. Γνωρίζω πολύ καλά τις απόψεις και τις συμβουλές του επικεφαλής της αντιπροσωπείας μας στο Χαρτούμ και αυτό σίγουρα δείχνει ότι ο διάλογος στον οποίο βρισκόμαστε σημειώνει κάποια πρόοδο. Έτσι αναζητούμε τρόπους να εξισορροπήσουμε ανάμεσα στη βία και την πειθώ. Δεν μπορώ να είμαι περισσότερο ακριβής, επί του παρόντος.

<SPEAKER ID=208 LANGUAGE="SV" NAME="Sacrιdeus">
Τόσο σε σουηδικά όσο και σε διεθνή μέσα μαζικής ενημέρωσης αναφέρθηκαν πληροφορίες σύμφωνα με τις οποίες η χριστιανική ανθρωπιστική οργάνωση Christian Aid εξέφρασε την απαίτηση να εγκαταλείψουν το Σουδάν εταιρείες όπως η σουηδική εταιρεία πετρελαίου Lundin Oil, στην διοίκηση της οποίας περιλαμβάνεται μάλιστα ο σύμβουλος του Γενικού Γραμματέα των Ηνωμένων Εθνών για τα Βαλκάνια, Carl Bildt. Πραγματοποίησε μήπως ο Επίτροπος Nielson και η Επιτροπή κάποιες επαφές με την Christian Aid και την Lundin Oil, ενδεχομένως ακόμα και με τον σύμβουλο του ΟΗΕ, Carl Bildt, σχετικά με αυτούς τους ισχυρισμούς, οι οποίοι κάνουν λόγο για καταπάτηση των ανθρωπίνων δικαιωμάτων κατά την κατασκευή δρόμου σε σημείο εξόρυξης πετρελαίου στο Νότιο Σουδάν;

<SPEAKER ID=209 NAME="Nielson">
. (ΕΝ) Η εταιρεία πετρελαίου έχει, όπως αντιλαμβάνομαι, αγοραστεί τώρα από μια αμερικανική πετρελαϊκή εταιρεία, όμως, αυτό δεν αλλάζει τη γενική εικόνα. Ούτε προσθέτει ούτε αφαιρεί κάτι από το πρόβλημα. Ούτε κατά την άποψή μου η παρουσία του πρώην σουηδού πρωθυπουργού στο διοικητικό της συμβούλιο επηρεάζει το πρόβλημα. Δεν έχουμε ειδικές σχέσεις με τον αναφερόμενο οργανισμό ή με αυτή τη συγκεκριμένη εταιρεία πετρελαίου.
<P>
Η πετρελαϊκή δραστηριότητα στο Σουδάν πρέπει να θεωρείται ως πηγή για τη χώρα, που μπορεί να χρησιμοποιηθεί στο μέγιστο δυνατό βαθμό για το καλό του σουδανικού λαού. Βλέπουμε πολλές περιπτώσεις στρεβλής χρήσης των πετρελαϊκών πόρων. Αν το δούμε από την άποψη της πολιτικής διανομής, πολύ λίγες από τις αναπτυσσόμενες χώρες που διαθέτουν πετρελαϊκούς πόρους έχουν θετικές συνέπειες στον κοινωνικό τομέα από αυτό. Ένα από τα στοιχεία που θέσαμε στη συζήτηση για τις προτεραιότητες στο Ανατολικό Τιμόρ, στην αρχή της παρουσίας μας εκεί, ήταν να τους συμβουλέψουμε ότι πρέπει να εξασφαλίσουν πολύ καλούς συμβούλους για να τους βοηθήσουν να διαχειριστούν το όλο θέμα των πετρελαϊκών πόρων, που αποτελεί τώρα μέρος του οικονομικού μέλλοντος της χώρας αυτής. Η εσωτερική διανομή είναι σημαντική και αυτό πρέπει να συζητηθεί με τις περισσότερες ίσως αναπτυσσόμενες χώρες.

<SPEAKER ID=210 NAME="Πρόεδρος">
Ευχαριστώ, κύριε Nielson, για την εκτενή και εξαιρετική σας συνεργασία.
<P>
Σύμφωνα με τον Κανονισμό, η ερώτηση 47, του κ. Howitt, θα απαντηθεί γραπτώς.
<P>
Ερωτήσεις προς τον κ. Liikanen

<SPEAKER ID=211 NAME="Πρόεδρος">


<SPEAKER ID=212 NAME="William Francis Newton Dunn">
Ερώτηση αριθ. 48 του κ. (H-0600/01):
<P>
Θέμα: Τιμές για χρονικά απεριόριστη πρόσβαση στο διαδίκτυο Ένα βασικό εργαλείο στην διαδικασία eEurope είναι η συγκριτική ανάλυση των επιδόσεων. Η ιστοθέση της Επιτροπής (στην ηλεκτρονική διεύθυνση http://europa.eu.int/information_society/eeurope/benchmarking/index_en.htm) παρέχει ένα κατάλογο με στοιχεία αναφοράς που θα δημοσιευτούν από την Επιτροπή. Στο τμήμα 3 αυτού του καταλόγου βρίσκεται το καίριας σημασίας θέμα της χρονικά απεριόριστης (χωρίς τη χρήση μετρητή) πρόσβασης στο διαδίκτυο, η οποία έχει καθιερωθεί στην αγορά του Ηνωμένου Βασιλείου, και για την οποία εκφράζεται η ελπίδα ότι σύντομα θα υιοθετηθεί και στην υπόλοιπη Ένωση. Δυστυχώς η Επιτροπή δεν έχει δημοσιεύσει καόμα τα συγκριτικά δεδομένα για αυτόν τον σημαντικότατο δείκτη.
<P>
Σκοπεύει η Επιτροπή να διαθέσει αυτήν την πληροφορία στον Ευρωπαίο πολίτη στην ιστοθέση της δημοσιεύοντας συγκριτικά στοιχεία για τις τρέχουσες λιανικές τιμές χρονικά απεριόριστης πρόσβασης στο διαδίκτυο που ισχύουν στα δεκαπέντε κράτη μέλη, καθώς επίσης και για τις χρονικά απεριόριστες υπηρεσίες που διατίθενται χονδρικά από τους αρμόδιους φορείς;

<SPEAKER ID=213 NAME="Liikanen">
. (ΕΝ) Κύριε Πρόεδρε, το κόστος της πρόσβασης είναι ο βασικός καθοριστικός παράγοντας για τη χρήση του Διαδικτύου και οι πολιτικές για τη μείωση του κόστους με την εισαγωγή μεγαλύτερου ανταγωνισμού έχουν κεντρική θέση στο έτος του προγράμματος δράσης. Ενόψει αυτού το Συμβούλιο Εσωτερικής Αγοράς πέρυσι το Νοέμβριο ενέκρινε μια δέσμη δεικτών για τη συγκριτική ανάλυση των επιδόσεων στο έτος του προγράμματος δράσης, οι οποίοι περιελάμβαναν το κόστος της πρόσβασης. Κατά τον ορισμό του δείκτη τιμής πρόσβασης, το Συμβούλιο όρισε ως πηγή τον ΟΟΣΑ, που θα συμπληρώνεται αν κριθεί αναγκαίο από μια μελέτη της Επιτροπής. Το πλεονέκτημα των δεδομένων του ΟΟΣΑ ήταν ότι επιτρέπουν να γίνονται συγκρίσεις με τρίτες χώρες και ειδικότερα με τις Ηνωμένες Πολιτείες.
<P>
Τα δεδομένα του ΟΟΣΑ χρησιμοποιήθηκαν στην έκθεση της Επιτροπής στο Ευρωπαϊκό Συμβούλιο της Στοκχόλμης. Τα δεδομένα περιλαμβάνουν τη χρονικά απεριόριστη πρόσβαση, ωστόσο η μεθοδολογία τους λαμβάνει υπόψη μόνο τις τιμές που χρεώνει η κύρια εταιρεία τηλεπικοινωνιών που λειτουργεί σε κάθε χώρα. Πρακτικά, αυτό σημαίνει ότι υπήρχαν πολύ λίγοι διαθέσιμοι αριθμοί, που άξιζαν να περιληφθούν στην ιστοθέση. Για να αντικαταστήσει τη μεθοδολογία αυτή, η Επιτροπή έκανε μια πρόσκληση υποβολής προσφορών για μελέτες που αφορούσαν τη μέτρηση των τιμών πρόσβασης στο Διαδίκτυο στην ΕΕ. Η ανταπόκριση ήταν ικανοποιητική και τα δεδομένα των τιμών θα μετρηθούν την 1η Νοεμβρίου 2001 και θα δοθούν στην Επιτροπή το αργότερο στις 15 Ιανουαρίου 2002. Η μέτρηση θα επαναληφθεί μετά από 6 μήνες. Όλη αυτή η έρευνα θα δημοσιευθεί από ένα τμήμα συγκριτικής ανάλυσης επιδόσεων της ιστοθέσης του e-Europe.
<P>
Αν και η ανάλυση του ΟΟΣΑ είναι περιορισμένη, δίνει μια ένδειξη του αντίκτυπου της χρονικά απεριόριστης πρόσβασης στην τιμή του Διαδικτύου. Το κόστος της χρονικά απεριόριστης πρόσβασης το Σεπτέμβριο 2000 στην έκθεση του ΟΟΣΑ ήταν - και εδώ χρησιμοποιούμε δολάρια επειδή χρησιμοποιούν δολάρια, τον επόμενο χρόνο θα χρησιμοποιούμε ευρώ - 25 δολάρια ΗΠΑ στο Ηνωμένο Βασίλειο, 35 δολάρια ΗΠΑ στην Ισπανία και 50 δολάρια ΗΠΑ στη Γερμανία. Νέοι αριθμοί από τον Αύγουστο του 2001 δεν δείχνουν αξιοσημείωτη μεταβολή στις τιμές της χρονικά απεριόριστης πρόσβασης. Οι ΗΠΑ παραμένουν στο χαμηλότερο επίπεδο με 20 δολάρια ΗΠΑ. Είναι, επίσης, σαφές από τη διαδικασία της συγκριτικής ανάλυσης επιδόσεων ότι η χρονικά απεριόριστη πρόσβαση αυξάνεται γρήγορα στην ΕΕ. Για παράδειγμα, προσωρινά δεδομένα από την έρευνα για η χρήση του Διαδικτύου δείχνουν ότι τον Ιούνιο η αναλογία των νοικοκυριών με χρονικά απεριόριστη πρόσβαση ADSL αυξήθηκε κατά περισσότερο από 200% σε σχέση με την έρευνα του περασμένου Οκτωβρίου. Η συνολική διείσδυση του ADSL παραμένει χαμηλή, αυτό είναι γεγονός, αλλά υπήρξαν αρκετές θεαματικές εξελίξεις στα κράτη μέλη, για παράδειγμα, το Βέλγιο ανέβηκε από το 1% στο 11% στο διάστημα των 8 μηνών που μεσολάβησαν μεταξύ των δύο ερευνών.

<SPEAKER ID=214 NAME="Newton Dunn">
Ήταν μια τόσο περιεκτική απάντηση που δεν μπορώ να σκεφτώ κάποια συμπληρωματική ερώτηση, γι' αυτό δεν πρόκειται να υποβάλω άλλη ερώτηση.

<SPEAKER ID=215 NAME="Πρόεδρος">
Κύριε Newton Dunn, σας ευχαριστώ για την απόφασή σας.
<P>
Δεδομένου ότι οι συντάκτες τους απουσιάζουν οι ερωτήσεις αριθ. 49 και 50 καθίστανται άκυρες.

<SPEAKER ID=216 NAME="Jonas Sjφstedt">
Ερώτηση αριθ. 51 του κ. (H-0617/01):
<P>
Θέμα: Ελαστικά υψηλής ταχύτητας στη Σουηδία Τον Απρίλιο τρέχοντος έτους, αρκετοί σουηδοί οδηγοί που ετοιμάζονταν να αγοράσουν νέα θερινά ελαστικά, αντιμετώπισαν μια παράλογη κατάσταση. Σύμφωνα με παράγοντες του κλάδου, μια οδηγία της ΕΕ προβλέπει ότι κάθε καινουργές όχημα πρέπει να διαθέτει ελαστικά ικανά να αντέχουν τη μέγιστη θεωρητική ταχύτητα του οχήματος.
<P>
Μολονότι στη Σουηδία η μέγιστη επιτρεπόμενη ταχύτητα είναι 110 km/h, αρκετοί οδηγοί υποχρεώθηκαν να εφοδιάσουν τα οχήματά τους με ελαστικά που προβλέπονται για ταχύτητες 270, ενίοτε δε και 300 km/h.
<P>
Ο κίνδυνος προστίμων και νέων ελέγχων δεν αρκεί για να αποτρέψει τους οδηγούς από το να μην αγοράσουν ελαστικά υψηλής ταχύτητας και ορισμένοι έμποροι ελαστικών διαθέτουν έτοιμα έντυπα με τα οποία οι πελάτες τούς απαλλάσσουν της ευθύνης όταν τοποθετούν ελαστικά που προβλέπονται για ταχύτητα μόλις 190 km/h.
<P>
Υπό το πρίσμα των ανωτέρω θα μπορούσε η Επιτροπή να γνωστοποιήσει εάν η ερμηνεία της οδηγίας είναι ορθή; Έχει ο μεμονωμένος οδηγός το δικαίωμα να τοποθετεί στο όχημά του ελαστικά μη δυνάμενα να αντέξουν τη μέγιστη θεωρητική ταχύτητα του οχήματος;

<SPEAKER ID=217 NAME="Liikanen">
. (ΕΝ) Σε ευρωπαϊκό επίπεδο οι προδιαγραφές για τα ελαστικά των επιβατικών αυτοκινήτων ορίζονται στην οδηγία 92/23/ΕΟΚ της 31ης Μαρτίου 1992. Η ευρωπαϊκή νομοθεσία για την έγκριση τύπου των οχημάτων με κινητήρα ορίζει ότι κάθε καινούριο αυτοκίνητο πρέπει να διαθέτει μια ορισμένη κατηγορία ελαστικών σύμφωνη με τις προδιαγραφές του κατασκευαστή του οχήματος, τα οποία θα είναι ικανά να αντέχουν τη μέγιστη ταχύτητα του οχήματος.
<P>
Ωστόσο, η οδηγία αυτή αφορά αποκλειστικά την αρχική κυκλοφορία του οχήματος πριν την έκδοση άδειας κυκλοφορίας σε ένα κράτος μέλος. Δεν δίνεται καμία ένδειξη όσον αφορά τη χρήση του οχήματος, συμπεριλαμβανομένων των πτυχών που συνδέονται με τη μέγιστη ταχύτητα των ελαστικών αντικατάστασης. Ένα άλλο νομοθέτημα - η οδηγία 1999/37/ΕΟΚ για τις ελάχιστες πληροφορίες που πρέπει να περιέχουν τα έγγραφα κυκλοφορίας οχημάτων με κινητήρα - δεν περιλαμβάνει καμία προδιαγραφή για αυτό το χαρακτηριστικό των ελαστικών αντικατάστασης. Ως εκ τούτου, η ερμηνεία που έδωσαν στη σχετική νομοθεσία της ΕΚ η βιομηχανία ελαστικών και οι διανομείς στη Σουηδία είναι ορθή. Ωστόσο, το γεγονός ότι σε ευρωπαϊκό επίπεδο δεν δίνεται κάποια συγκεκριμένη οδηγία, δεν επιτρέπει αυτόματα στους ιδιοκτήτες αυτοκινήτων να αντικαθιστούν τα ελαστικά με το μοντέλο που επιθυμούν.
<P>
Σε εθνικό επίπεδο και σύμφωνα με την αρχή της επικουρικότητας, η αστυνομία και οι δικαστικές αρχές των κρατών μελών έχουν την ευθύνη για την εφαρμογή των σχετικών με την οδική ασφάλεια διατάξεων και την επιβολή των αντίστοιχων κυρώσεων, όταν αυτό απαιτείται. Καταρχήν, η εφαρμογή σε ένα αυτοκίνητο ελαστικών, τα οποία δεν είναι σε θέση να αντέξουν τη μέγιστη ταχύτητα του αυτοκινήτου, θα μπορούσε να ακυρώσει την καταλληλότητα του οχήματος ως προς την έγκριση τύπου ΕΕ. Σε αυτή την εν δυνάμει επικίνδυνη κατάσταση θα μπορούσε να επιβάλλεται ποινή από την αστυνομία, στην περίπτωση που θα έρχεται σε αντίθεση με την εθνική νομοθεσία.

<SPEAKER ID=218 LANGUAGE="SV" NAME="Sjφstedt">
Σας ευχαριστώ πολύ, κύριε Επίτροπε, για την απάντησή σας. Το ανώτατο όριο ταχύτητας στη Σουηδία είναι 110 χλμ/ώρα, όμως τώρα επιβάλλεται σε πολλούς Σουηδούς να διαθέτουν λάστιχα αυτοκινήτων τα οποία είναι κατάλληλα για ταχύτητες έως και 250 χλμ/ώρα. Φυσικά είναι ακριβά τέτοια λάστιχα και δημιουργούν πολλά προβλήματα στους ιδιοκτήτες αυτοκινήτων.
<P>
Δεν υπάρχουν στην πράξη λόγοι που να αφορούν την οδική ασφάλεια, για τους οποίους να είναι υποχρεωτική η χρήση τέτοιου τύπου λάστιχων στα αυτοκίνητα. Πιστεύω λοιπόν ότι παραμένει δύσκολο να εξηγήσει κανείς την επιβολή τέτοιων όρων οι οποίοι έχουν ως αποτέλεσμα σημαντική αύξηση του κόστους για τους ιδιοκτήτες οχημάτων.
<P>
Από την απάντησή σας, κύριε Επίτροπε, μου δίνεται η εντύπωση ότι όταν κάποιος αλλάξει το λάστιχο του αυτοκινήτου για δεύτερη φορά έχει το δικαίωμα να χρησιμοποιήσει διαφορετικό τύπο λάστιχου, εφόσον το επιτρέπει η εθνική νομοθεσία. Καλά κατάλαβα την απάντησή σας;

<SPEAKER ID=219 NAME="Liikanen">
. (ΕΝ) Κύριε Πρόεδρε, πρέπει να πω ότι πρόκειται για ένα μάλλον περίπλοκο τμήμα της νομοθεσίας της ΕΕ. Προτού να δώσω μιαν ακριβή απάντηση στην τελευταία ερώτηση θέλω να συμβουλευτώ τους εμπειρογνώμονες μου, αλλά ίσως μπορώ να δώσω μιαν απάντηση στο πρόβλημα που συζητείται. Παρόλο που στη Σουηδία το όριο ταχύτητας είναι 110 με 120, τα ελαστικά πρέπει να αντέχουν υψηλότερα όρια ταχύτητας διότι, αν ένα σουηδικό αυτοκίνητο διασχίσει τη γέφυρα και περάσει στη Δανία και από τη Δανία στη Γερμανία, όπου δεν υπάρχουν όρια ταχύτητας στους αυτοκινητόδρομους, θα ταξιδεύει με υψηλότερες ταχύτητες. Σε ολόκληρη την Ευρώπη πρέπει να διασφαλίζεται το ίδιο επίπεδο ασφάλειας. Θα επανέλθω στην πρώτη ερώτηση του αξιότιμου βουλευτή το συντομότερο δυνατόν.

<SPEAKER ID=220 NAME="Πρόεδρος">


<SPEAKER ID=221 NAME="Esko Olavi Seppδnen">
Ερώτηση αριθ. 52 του κ. (H-0620/01):
<P>
Θέμα: Αυτοκίνητο φιλικό προς τους πεζούς Σε πολλές χώρες της ΕΕ συζητείται το θέμα της βελτίωσης της ασφάλειας της κυκλοφορίας. Ένα σχέδιο που έχει παρουσιασθεί στο πλαίσιο αυτής της συζήτησης είναι το λεγόμενο αυτοκίνητο που είναι φιλικό προς το περιβάλλον. Εξετάζει η Επιτροπή την περίπτωση να εκπονηθεί νέα σχετική οδηγία ή θα σημειωθεί σχετική πρόοδος με πιθανή εθελοντική συμβολή της βιομηχανίας;

<SPEAKER ID=222 LANGUAGE="FI" NAME="Liikanen">
. (FI) Κύριε Πρόεδρε, η Επιτροπή έχει επίγνωση των ανησυχιών που εξέφρασε ο κ. βουλευτής. Για την εξέταση των ζητημάτων αυτών, η Επιτροπή εξέδωσε ανακοίνωση σχετικά με την προστασία των πεζών στις 11 Ιουλίου 2001. Είναι σημαντικό να θυμηθούμε τη σπουδαιότητα του θέματος. Κάθε χρόνο 9 000 πεζοί και ποδηλάτες βρίσκουν τον θάνατο και 200 000 τραυματίζονται σε δυστυχήματα, στα οποία ενέχεται το αυτοκίνητο.
<P>
Η ευρωπαϊκή αυτοκινητοβιομηχανία, μετά από συζητήσεις της με την Επιτροπή, έχει σήμερα δεσμευτεί να εφαρμόσει ένα σύνολο ιδιοτήτων ασφαλείας από το έτος 2002. Οι ιδιότητες αυτές αποσκοπούν στη βελτίωση της ασφάλειας του πεζού σε περιπτώσεις ατυχήματος. Σχετικά με το πώς θα πραγματοποιηθεί η έκδοση κανονισμών, έχουμε να επιλέξουμε μεταξύ μιας εθελοντικής συμφωνίας με τη βιομηχανία που θα στηρίζεται σε συμπεφωνημένους στόχους, αφενός, και της συνήθους οδού της νομοθετικής διαδικασίας, αφετέρου. Τον Ιούλιο, η Επιτροπή επισήμανε ότι το περιεχόμενο της δέσμευσης της βιομηχανίας ανταποκρινόταν στους στόχους που είχε θέσει η Επιτροπή. Έως το τέλος του έτους, θα λάβουμε την τελική απόφαση για το εάν θα υλοποιηθούν τα πρότυπα ασφαλείας με δέσμευση, η οποία θα ελέγχεται αυστηρά, ή με τη νομοθεσία. Σύμφωνα με τη συμφωνία, οι κατασκευαστές αυτοκινήτων θα αναλάβουν την υποχρέωση να εξασφαλίσουν ότι όλα τα καινούρια αυτοκίνητα θα περνούν από μια σειρά δοκιμών, που σκοπό έχουν να επιβεβαιώσουν ότι τα αυτοκίνητα έχουν σχεδιασθεί με τέτοιον τρόπο, ώστε οι πεζοί και οι ποδηλάτες σε αυτοκινητιστικό ατύχημα να υφίστανται όσο το δυνατόν μικρότερη βλάβη.
<P>
Οι συζητήσεις που διεξήχθησαν με την Ένωση Ευρωπαίων Κατασκευαστών Αυτοκινήτου (ACEA) σχετικά με τη δέσμευση της βιομηχανίας έχουν στηριχθεί στους ακόλουθους στόχους: πρώτον, επίτευξη των στόχων που προτείνει η Ευρωπαϊκή Επιτροπή για τη Βελτίωση της Ασφάλειας των Αυτοκινήτων (EEVC), δεύτερον, υλοποίηση των μέτρων που θα βελτιώσουν την ασφάλεια των πεζών βραχυπρόθεσμα και μεσοπρόθεσμα, τρίτον, εφαρμογή της νέας και ανώτερης τεχνολογίας που βελτιώνει αποτελεσματικά την ασφάλεια των πεζών, και τέταρτον, η ανακάλυψη μιας καινοτόμου λύσεως, η οποία θα συνδυάζει τις παθητικές και ενεργητικές ιδιότητες ασφαλείας. Στόχος της δέσμευσης είναι η μείωση του αριθμού των θυμάτων καθώς και η ελάττωση των τραυματισμών και της σοβαρότητάς τους. Σύμφωνα με μια εκτίμηση, ο αριθμός των θανάτων θα μειωνόταν κατά 2 000 τον χρόνο, εάν όλα τα αυτοκίνητα που κινούνται στους δρόμους της Ευρωπαϊκής Ένωσης πληρούσαν τις απαιτήσεις των δοκιμών EEVC. Η μείωση αυτή θα αντιστοιχούσε με το 20% του σημερινού επιπέδου. Χάρη στη νέα τεχνολογία, ο αριθμός των θανάτων θα μπορούσε να μειωθεί ακόμη περισσότερο.
<P>
Εάν η Επιτροπή αποφασίσει να προτείνει μια νομοθεσία, αυτή θα βασίζεται στο περιεχόμενο της ανωτέρω συμφωνίας. Η βιομηχανία θα αναλάβει τη δέσμευση ότι από 1ης Ιουλίου 2005 όλοι οι νέοι τύποι οχημάτων θα πληρούν τις απαιτήσεις οι οποίες συνδέονται με την πρώτη σειρά παθητικών μέτρων που συνιστά το Κοινό Κέντρο Ερευνών της Επιτροπής. Οι βελτιώσεις θα προστεθούν βαθμιαία στα υπάρχοντα μοντέλα, ούτως ώστε να αποτελούν μέρος των ιδιοτήτων όλων των καινούριων αυτοκινήτων το έτος 2012. Στο επόμενο στάδιο οι κατασκευαστές θα δεσμευθούν να τοποθετήσουν και άλλο εξοπλισμό ασφαλείας. Από το έτος 2010, κατά τρόπον ώστε τελικά να επιτευχθούν οι στόχοι που έθεσε η EEVC, είτε σύμφωνα με τις τεχνικής φύσεως προτάσεις της ΕEVC είτε με άλλες μεθόδους, των οποίων οι επιπτώσεις στην ασφάλεια θα είναι τουλάχιστον παρεμφερείς. Ως παράδειγμα, μπορούμε να αναφέρουμε ότι, από την αρχή του επόμενου έτους, όλα τα καινούρια αυτοκίνητα θα εφοδιάζονται με λαμπτήρες προσοχής και θα απαγορευθούν οι σκληροί πρόσθετοι προφυλακτήρες. Από το έτος 2003, όλα τα νέα οχήματα θα μπορούσαν να εφοδιάζονται με απεμπλεκόμενα φρένα. Τον Ιούλιο, οι κατασκευαστές αυτοκινήτων της Ιαπωνίας, τους οποίους εκπροσωπεί η Ένωση Ιαπώνων Κατασκευαστών Αυτοκινήτου (JAMA), ενέκριναν επισήμως το θέμα αυτό με μια πανομοιότυπη δέσμευση. Οι δεσμεύσεις της ACEA και της JAMA καλύπτουν άνω του 95% της αγοράς αυτοκινήτων ιδιωτικής και επαγγελματικής χρήσης στην ΕΕ. Με τους κατασκευαστές της Νότιας Κορέας διαπραγματευόμαστε για παρόμοιες δεσμεύσεις, οι οποίες θα οδηγούσαν σε σχεδόν 100% κάλυψη. Όπως γνωρίζει ο κ. βουλευτής, τον Ιούλιο η Επιτροπή διαβίβασε την εγκεκριμένη ανακοίνωσή της στο Ευρωπαϊκό Κοινοβούλιο και στο Συμβούλιο για γνωμοδότηση.

<SPEAKER ID=223 LANGUAGE="FI" NAME="Seppδnen">
Κύριε Πρόεδρε, ευχαριστώ τον Επίτροπο για την κατατοπιστική του απάντηση. Διαπιστώνω ότι η Επιτροπή σκέπτεται την ασφάλεια της κυκλοφορίας, αν και νομίζω ότι μια φράση όπως "αυτοκίνητο φιλικό προς τους πεζούς" είναι εσφαλμένη, δεδομένου ότι δεν υπάρχει ατσάλινη μάζα χιλίων ή δύο χιλιάδων κιλών που θα μπορούσε να είναι φιλική προς τον άνθρωπο, όταν πέφτει επάνω του με ταχύτητα πολλών δεκάδων ή πολλών εκατοντάδων χιλιομέτρων. Όμως το ερώτημα ήταν, πρώτα απ' όλα, εάν η Επιτροπή πρόκειται να υποβάλει πρόταση οδηγίας σχετικά με το θέμα αυτό ή μήπως είναι έτοιμη να συνάψει συμφωνία με τους κατασκευαστές αυτοκινήτων. Μήπως η απάντηση του Επιτρόπου πρέπει να ερμηνευθεί ότι, σε κάποιο στάδιο, στην Επιτροπή ενδέχεται να επικρατήσει η άποψη ότι θα επιτευχθούν αποτελέσματα ταχύτερα συνάπτοντας συμφωνία με τους κατασκευαστές αυτοκινήτων, δηλαδή, να ενεργήσουμε επομένως κατά τον τρόπο αυτό και να μην εκδώσουμε οδηγία σχετικά με το θέμα.

<SPEAKER ID=224 LANGUAGE="FI" NAME="Liikanen">
. (FI) Κύριε Πρόεδρε, η Επιτροπή άφησε τη λήψη της τελικής απόφασης για το στάδιο εκείνο, όπου θα έχει ακούσει τη γνωμοδότηση του Κοινοβουλίου. Και οι δυο εναλλακτικές λύσεις έχουν τα υπέρ τους. Είναι σαφές ότι η οδός της σύναψης συμφωνίας είναι ταχύτερη, όμως αποτελεί επίσης νέο τρόπο δράσης. Στο πλαίσιο της απόφασης σχετικά με τα λάδια των αυτοκινήτων έχει ήδη επιλεγεί η λύση αυτού του τύπου πρωτύτερα. Η οδός της νομοθετικής διαδικασίας είναι πιο παραδοσιακή και πιο συνήθης, διαρκεί όμως περισσότερο, και η Επιτροπή θέλει να λάβει την απόφαση αυτή τώρα, όταν θα έχει ολοκληρωθεί ο κύκλος των γνωμοδοτήσεων.

<SPEAKER ID=225 NAME="Πρόεδρος">


<SPEAKER ID=226 NAME="Bart Staes">
Ερώτηση αριθ. 53 του κ. (H-0629/01):
<P>
Θέμα: Η προέλευση της τεχνολογίας των πληροφοριών όπως χρησιμοποιείται στο πλαίσιο των προγραμμάτων SENSUS και AVENTINUSηξκ Την Τετάρτη 13 Ιουνίου, η Επιτροπή αποφάσισε να διατάξει έρευνα σχετικά με το σκάνδαλο της Europol. Η εν λόγω έρευνα δεν θα πρέπει να περιορισθεί στη "διαχείριση του SENSUS";. Όλες οι προσκλήσεις για την υποβολή προσφορών και οι αναθέσεις συμβάσεων στα πλαίσια των SENSUS και AVENTINUS θα πρέπει να ελεγχθούν από την OLAF. Μια τέτοια ανεξάρτητη έρευνα αποτελεί τη μοναδική εγγύηση ότι θα διαλευκανθεί η σκοτεινότερη υπόθεση της Europol. Ένα από τα σημαντικότερα εκκρεμούντα ερωτήματα αφορά την προέλευση της τεχνολογίας των πληροφοριών όπως χρησιμοποιείται στο πλαίσιο των προγραμμάτων SENSUS και AVENTINUS, καθώς και των συστημάτων Europolis Eurint Europol.
<P>
Είναι διατεθειμένη η Επιτροπή να αναθέσει στην OLAF τον έλεγχο όλων των προσκλήσεων για την υποβολή προσφορών και των συμβάσεων που έχουν ανατεθεί στο πλαίσιο του AVENTINUS και του SENSUS; Μπορεί να επιβεβαιώσει η Επιτροπή το γεγονός ότι η αναγνωρισμένη τεχνολογία Polygon της επιχείρησης Polygeneses του Μονάχου χρησιμοποιείται στο πλαίσιο του SENSUS AVENTINUS, καθώς και των συστημάτων Europolis και Eurint της Europol; Εάν ναι, με ποιον τρόπο χορηγήθηκε η εν λόγω τεχνολογία και/ή το δικαίωμα χρησιμοποίησής της;

<SPEAKER ID=227 NAME="Liikanen">
. (ΕΝ) Ο αξιότιμος βουλευτής αναφέρεται σε μια έρευνα που διέταξε η Επιτροπή στις 13 Ιουνίου μετά από μία σειρά άρθρων στον Τύπο σχετικά με την Europol. Προκειμένου να αποφύγουμε μια πιθανή παρανόηση, η Επιτροπή θα πρέπει να επισημάνει ότι δεν διέταξε έρευνα για το συναφές με την Europol ζήτημα, στο οποίο αναφέρεται ο αξιότιμος βουλευτής. Απ' όσο γνωρίζει η Επιτροπή το ζήτημα αφορά καταγγελίες απάτης που δεν σχετίζονται με την ανάθεση συμβάσεων στο πλαίσιο του Sensus. Η Επιτροπή αντιλαμβάνεται ότι οι εσωτερικές έρευνες της Europol οδήγησαν στις ολλανδικές δικαστικές αρχές, που ερευνούν τώρα το ζήτημα.
<P>
Όσον αφορά τη δράση που έχει αναλάβει η Επιτροπή αναφορικά με το πρόγραμμα Sensus, η Επιτροπή έχει ξεκινήσει μιαν εσωτερική επισκόπηση της διαχείρισης του εν λόγω προγράμματος, όπως φαίνεται στην απάντηση της Επιτροπής στις προφορικές ερωτήσεις που έθεσε ο αξιότιμος βουλευτής. Μετά από την επισκόπηση αυτή καθώς, επίσης, στη βάση συνεχιζόμενων, πιο γενικών συστάσεων, τόσο από το Ελεγκτικό Συνέδριο όσο και από την επιτροπή εξωτερικής παρακολούθησης του προγράμματος τεχνολογιών της κοινωνίας της πληροφορίας, η Επιτροπή υλοποιεί αλλαγές στις διαδικασίες που θα διασφαλίσουν σημαντικές βελτιώσεις στη διαχείριση σχεδίων.
<P>
Η Επιτροπή παρακολουθεί ως παρατηρητής τις συνεδριάσεις του Διοικητικού Συμβουλίου της Europol καθώς και τις συνεδριάσεις των επικεφαλής των εθνικών μονάδων. Δεν έχει εντολή να ερευνήσει την Europol, παρά μόνο στο πλαίσιο των σχέσεων του άμεσου εντολέα, όπως μέσω του προγράμματος Sensus. Στο πλαίσιο του Sensus και όπως εξηγήθηκε στις απαντήσεις στις γραπτές ερωτήσεις, η Επιτροπή δεν σχεδιάζει επί του παρόντος ένα οικονομικό έλεγχο της συμμετοχής της Europol στο Sensus. Αλλά η ανάγκη για ένα τέτοιο έλεγχο θα εκτιμηθεί ξανά όταν θα έχουν υποβληθεί όλες οι απαιτήσεις πιστώσεων που σχετίζονται με το Sensus από τους συμμετέχοντες στο πρόγραμμα. Αυτό αναμένεται να συμβεί στις επόμενες λίγες ημέρες.
<P>
Το Sensus και το Aventinus εμπλέκονταν στην προανταγωνιστική έρευνα χρησιμοποιώντας πολλές βασικές τεχνολογίες για την παραγωγή ενός συστήματος επίδειξης. Ο στόχος ήταν να ξεπεραστούν τα γλωσσικά εμπόδια μεταξύ των υπηρεσιών επιβολής της ευρωπαϊκής νομοθεσίας στον αγώνα τους ενάντια στο οργανωμένο έγκλημα, όπως είναι το εμπόριο ναρκωτικών και η παράνομη μετανάστευση. Το Sensus είναι ένα σύστημα μοντέλων λογισμικού που περιλαμβάνουν γλωσσικό περιεχόμενο, χρήση και δημιουργία εκθέσεων, ροή εργασιών και συστήματα διαχείρισης βάσεων δεδομένων. Δεν υπάρχει, ως εκ τούτου, ειδική βασική τεχνολογία.
<P>
Σύμφωνα με τις πληροφορίες που έλαβε η Επιτροπή, αν και η τεχνολογία Polygon επρόκειτο αρχικά να χρησιμοποιηθεί στο Sensus, το φθινόπωρο του 1999 επιλέχθηκε αντ' αυτής μία διαφορετική τεχνολογία. Οι ανάδοχοι διαβεβαίωσαν την υπηρεσία της Επιτροπής ότι η τεχνολογία Polygon δεν είναι συστατικό στοιχείο του συστήματος επίδειξης του Sensus. Ο συντονιστής των προγραμμάτων Aventinus επιβεβαίωσε ότι η Polygon δεν χρησιμοποιήθηκε ούτε στο Aventinus I ούτε στο Aventinus II.
<P>
Όσον αφορά τις τεχνολογίες που χρησιμοποιούνται στα συστήματα Europolis και Eurint, η Επιτροπή δεν είναι σε θέση να απαντήσει στην ερώτηση του αξιότιμου βουλευτή.

<SPEAKER ID=228 NAME="Staes">
 - (NL) Ευχαριστώ τον Επίτροπο για την εξαιρετικά εμπεριστατωμένη απάντησή του, από την οποία προέκυψαν ορισμένα νέα στοιχεία για αυτό το θρίλερ, εάν μπορώ να το ονομάσω έτσι. Εντούτοις, έχω ένα έντονο αίσθημα, κύριε Επίτροπε. Έχω την αίσθηση ότι, υπό το φως αυτών που συμβαίνουν αυτή τη στιγμή στην Europol, υπάρχει ανεπαρκής έλεγχος και ότι εμείς, με τον έναν ή με τον άλλο τρόπο, σε ευρωπαϊκό επίπεδο, πρέπει να επεξεργαστούμε ένα σύστημα, με το οποίο θα ελέγχεται καλύτερα η Europol. Γνωρίζω ότι ο υφιστάμενος κανονισμός για την OLAF δεν επαρκεί. Επομένως, θα ήθελα να ζητήσω από τον Επίτροπο να εξετάσει ποιες προτάσεις είναι δυνατό να υποβληθούν σχετικά.
<P>
Ένα δεύτερο συμπληρωματικό ερώτημα αφορά το συντονιστή του προγράμματος SENSUS. Γνωρίζουμε όλοι μας ότι αυτός πιθανότατα είναι πράκτορας των γερμανικών μυστικών υπηρεσιών. Αυτός ο άνθρωπος, στα τέλη του περασμένου έτους, καταδικάστηκε για πλαστογραφία. Θα ήθελα να πληροφορηθώ από τον Επίτροπο, γιατί εμείς ακόμη αυτό δεν το γνωρίζουμε από τις προηγούμενες απαντήσεις, κατά πόσο αυτός ο άνθρωπος δεν εξακολουθεί να συντονίζει το πρόγραμμα SENSUS. Και εάν δεν συμβαίνει κάτι τέτοιο, θα ήθελα ευχαρίστως να πληροφορηθώ από αυτόν ποιος συντονίζει το πρόγραμμα SENSUS. Ευχαριστώ τον Επίτροπο για την απάντησή του.

<SPEAKER ID=229 NAME="Liikanen">
. (ΕΝ) Κύριε Πρόεδρε, όσον αφορά την Europol, δεν βρίσκεται σύμφωνα με την παρούσα νομική βάση υπό τον έλεγχο της Επιτροπής όπως είναι κανονικά ο προϋπολογισμός της Επιτροπής. Έτσι ο μόνος τρόπος, που έχουμε να ελέγχουμε ζητήματα, τα οποία αφορούν την Europol βρίσκεται στο πλαίσιο μιας συγκεκριμένης σύμβασης. Αν έχουμε μια σύμβαση για την Europol, όταν ολοκληρωθεί ένας τελικός δημοσιονομικός ισολογισμός, μπορούμε να ελέγξουμε το ζήτημα.
<P>
Όσον αφορά το όνομα του συντονιστή και τη θέση του, ελπίζω ότι μπορώ να παράσχω τις λεπτομέρειες άμεσα στον αξιότιμο βουλευτή. Θα ελέγξω την κατάσταση σήμερα.

<SPEAKER ID=230 NAME="Πρόεδρος">


<SPEAKER ID=231 NAME="Gary Titley">
Ερώτηση αριθ. 54 του κ. (H-0645/01):
<P>
Θέμα: Βιομηχανίες άμυνας Σε απάντηση στην ερώτησή μου Η-0447/01 που κατατέθηκε στην Ώρα των Ερωτήσεων της 13ης Ιουνίου, η Επιτροπή ανέφερε ότι εξέταζε τις ενέργειες που επρόκειτο να λάβει προς εφαρμογή του Σχεδίου Δράσης του 1997, έτσι ώστε να εφαρμοσθεί η στρατηγική της πολιτικής της ΕΕ για τις αμυντικές βιομηχανίες. Η Επιτροπή επισήμανε ότι θα είναι σε θέση να αναφέρει ποιες ενέργειες προτίθεται να αναλάβει αυτό το φθινόπωρο. Μπορεί η Επιτροπή να καταθέσει τώρα μια σύνοψη των προτάσεων που προτίθεται να ανακοινώσει;

<SPEAKER ID=232 NAME="Liikanen">
. (ΕΝ) Παρά τις δυσκολίες που είχαμε να κινηθούμε σχετικά με το θέμα αυτό τόσο γρήγορα όσο ελπίζαμε, θέλω να τονίσω ότι η ανάλυση του προγράμματος δράσης του 1997, που συνιστούσε την ανάγκη για αναδιάρθρωση της ευρωπαϊκής αμυντικής βιομηχανίας και για τη δημιουργία μιας ενιαίας αγοράς για τα αμυντικά προϊόντα είναι ακόμη έγκυρη. Στην πραγματικότητα πιστεύω ότι είναι ακόμη πιο έγκυρη για δύο τουλάχιστον λόγους: ανάπτυξη της ΕΠΑΑ - Ευρωπαϊκή Πολιτική Ασφάλειας και Αμυνας - και σύσταση των διεθνικών αμυντικών εταιρειών.
<P>
Μέχρι τώρα οι συζητήσεις του Συμβουλίου χαρακτηρίζονται από διαφορές απόψεων ανάμεσα στα κράτη μέλη, που εμποδίζουν την υιοθέτηση μιας κοινής θέσης για τη διαμόρφωση μιας ευρωπαϊκής πολιτικής εξοπλισμών. Αλλά καθώς η ανταγωνιστικότητα της ευρωπαϊκής αμυντικής βιομηχανίας είναι ζωτική για την αξιοπιστία της Ευρωπαϊκής Πολιτικής Ασφάλειας και Αμυνας που τώρα αναπτύσσεται, η Επιτροπή αναμένει ότι οι κυβερνήσεις θα αναγνωρίζουν όλο και περισσότερο την επείγουσα ανάγκη για αλλαγή στη νοοτροπία προκειμένου να θέσουν τέλος σε πολιτικές και πρακτικές, που εμποδίζουν τις ευρωπαϊκές αμυντικές εταιρείες να εργαστούν μαζί πιο αποδοτικά.
<P>
Μια τέτοια αλλαγή στη θέση των κρατών μελών θα επιτρέψει στην Επιτροπή να συμβάλλει πιο αποφασιστικά στη δημιουργία μιας ευρωπαϊκής αγοράς αμυντικού εξοπλισμού μέσω της άσκησης της αρμοδιότητάς της στο πλαίσιο των κοινοτικών πολιτικών, όπως είναι η δημιουργία μιας ενιαίας αγοράς στην άμυνα, στο εξωτερικό εμπόριο, κλπ.
<P>
Ως αρμόδιος για τις επιχειρήσεις Επίτροπος, εργάζομαι με στόχο την προαγωγή μεγαλύτερου ανταγωνισμού στην αμυντική βιομηχανία της Ευρώπης σε στενή συνεργασία με τις εθνικές αρχές και με εκπροσώπους της βιομηχανίας. Μία σημαντική πρωτοβουλία στο πλαίσιο αυτό είναι οι προσπάθειές μας που στοχεύουν στη συνειδητοποίηση της σημασίας των ζητημάτων τυποποίησης για την αποδοτικότητα και την ανταγωνιστικότητα των ευρωπαϊκών αμυντικών βιομηχανιών, καθώς και η διερεύνηση επιλογών και πιθανών δράσεων εκκίνησης για τη μεταρρύθμιση των αμυντικών προτύπων.
<P>
Τα θέματα αυτά εξετάστηκαν σε όλη τους την έκταση σε ένα σημαντικό συνέδριο, το οποίο παρακολούθησαν τα κύρια ενδιαφερόμενα μέρη, πέρυσι το φθινόπωρο. Με την ευκαιρία αυτή ο Ευρωπαϊκός Οργανισμός Τυποποίησης, ο CEN, αναγνωρίστηκε ως το ιδανικό φόρουμ για να υλοποιηθεί αυτή η προσπάθεια με τη μορφή ενός εγχειριδίου σχετικά με τα αμυντικά πρότυπα και τις αμυντικές διαδικασίες, το οποίο, όταν θα δημιουργηθεί, θα προσφέρει περισσότερη διαφάνεια, θα βελτιώσει τη διαλειτουργικότητα, την εναρμόνιση των απαιτήσεων και τη σχέση κόστους-οφέλους στις προμήθειες. Η διαδικασία αυτή έχει ήδη ξεκινήσει.
<P>
Όσον αφορά τη βιομηχανία καθαυτή, έχει σημειωθεί μια τεράστια μεταβολή του τοπίου της αμυντικής βιομηχανίας, ιδιαίτερα στον τομέα του ευρωπαϊκού διαστήματος και τον ηλεκτρονικό τομέα. Ικανοποιητική πρόοδος έχει, επίσης, σημειωθεί στον τομέα των χερσαίων εξοπλισμών και το ναυτικό τομέα. Αναμένεται ότι όταν η μεταβολή αυτή θα έχει ολοκληρωθεί και θα εφαρμόζεται πλήρως, η βιομηχανία θα διαμορφώσει νέες προσδοκίες όσον αφορά την πρόσβαση στις αμυντικές αγορές στην Ευρώπη και το εξωτερικό.
<P>
Προκειμένου να δοθεί ο αναγκαίος χρόνος για να διατυπωθούν αυτές οι θέσεις, συμφωνήθηκε η προγραμματισμένη συνάντηση των εταιρειών της αμυντικής βιομηχανίας με τους εμπλεκόμενους Επιτρόπους να πραγματοποιηθεί μέχρι το τέλος του χρόνου, κατά προτίμηση τώρα στις αρχές του φθινοπώρου.
<P>
.

<SPEAKER ID=233 NAME="Titley">
Θα ήταν λάθος, κύριε Επίτροπε, να συνοψίσω τη διεξοδική απάντησή σας σε ένα "όχι" , δηλαδή ότι η Επιτροπή δεν πρόκειται να κάνει τίποτα; Όταν σας μίλησα πριν από μερικούς μήνες σε αυτή εδώ την Αίθουσα είχατε πει ότι μέχρι το φθινόπωρο θα είχε σημειωθεί πρόοδος. Αλλά μου φαίνεται ότι αυτό που λέτε είναι πως η Επιτροπή δεν πρόκειται να κάνει τίποτα για να δώσει συνέχεια στην ανακοίνωσή της ή στο σχέδιο δράσης της. Αυτά που είπατε είναι μια σύνοψη του τι έχει συμβεί μέχρι σήμερα αλλά όχι μια ένδειξη ότι πράγματι πρόκειται να υπάρξει δυναμική δράση στο εγγύς μέλλον, μια και τώρα είναι φθινόπωρο.

<SPEAKER ID=234 NAME="Liikanen">
. (ΕΝ) Θα ήθελα να πω ότι το θέμα της τυποποίησης, για το οποίο τώρα κινούμαστε δραστήρια, είναι ένα πολύ σημαντικό θέμα. Το γεγονός ότι τώρα εργαζόμαστε σε καθημερινή βάση είναι πρόοδος. Όσον αφορά τις νομοθετικές προτάσεις, δεν είμαι σε θέση να δώσω μιαν οριστική απάντηση σήμερα.

<SPEAKER ID=235 NAME="Πρόεδρος">
Δεδομένου ότι ο χρόνος που προβλέπεται για την Ώρα των Ερωτήσεων προς την Επιτροπή έχει εξαντληθεί, οι ερωτήσεις 55 ως 96 θα απαντηθούν γραπτώς.
<P>
Η Ώρα των Ερωτήσεων προς την Επιτροπή έληξε.
<P>
(Η συνεδρίαση διακόπτεται στις 20.20 και συνεχίζεται στις 21.00)

<CHAPTER ID=10>
Αποτελέσματα της Διάσκεψης της Βόννης για τις κλιματικές μεταβολές
<SPEAKER ID=236 NAME="Πρόεδρος">
Η ημερήσια διάταξη προβλέπει τη δήλωση της Επιτροπής σχετικά με τα αποτελέσματα της Διάσκεψης της Βόννης για τις κλιματικές μεταβολές.

<SPEAKER ID=237 NAME="Wallstrφm">
. (ΕΝ) Σας ευχαριστώ που με καλέσατε να ενημερώσω το Σώμα σχετικά με τη Διάσκεψη για τις κλιματικές αλλαγές που έγινε τον Ιούλιο.
<P>
Η Διάσκεψη στέφθηκε με επιτυχία, ειδικότερα για την Ευρωπαϊκή Ένωση. Στις 23 Ιουλίου επετεύχθη μια συναινετική πολιτική συμφωνία όσον αφορά τις τεχνικές λεπτομέρειες της εφαρμογής του Πρωτοκόλλου του Κυότο. Επέλυσε, ως εκ τούτου, όλα τα κύρια εκκρεμή πολιτικά ζητήματα, που είχαν μείνει ανοιχτά μετά το πρώτο μέρος της διάσκεψης στη Χάγη τον περασμένο Νοέμβριο, γεγονός που ανοίγει το δρόμο για την επικύρωση του Πρωτοκόλλου.
<P>
Επιτρέψτε μου να σας δώσω μια σύντομη αξιολόγηση της Διάσκεψης της Βόννης, πριν να στραφώ στις κύριες αποφάσεις επί της ουσίας.
<P>
Η έκβαση της Βόννης αποτελεί ένα μεγάλο επίτευγμα για την Ευρωπαϊκή Ένωση. Μετά από την αποχώρηση των Ηνωμένων Πολιτειών από το Πρωτόκολλο του Κυότο, η Ευρωπαϊκή Ένωση ανέλαβε επικεφαλής της προάσπισης του Πρωτοκόλλου. Αυτό περιελάμβανε μια δήλωση από τα Ευρωπαϊκά Συμβούλια της Στοκχόλμης και του Γκέτεμποργκ και ψηφίσματα από το Ευρωπαϊκό Κοινοβούλιο. Αποστολές υψηλού επιπέδου από τη σουηδική και τη βελγική Προεδρία και την Επιτροπή επισκέφτηκαν τις Ηνωμένες Πολιτείες, τον Καναδά, τη Ρωσία, το Ιράν, την Κίνα, την Αυστραλία και την Ιαπωνία προκειμένου να ζητήσουν υποστήριξη για τη θέση μας.
<P>
Η δέσμευση της ΕΕ να θέσει σε ισχύ το Πρωτόκολλο του Κυότο πριν από την Παγκόσμια Διάσκεψη Κορυφής για την Αειφόρο Ανάπτυξη - Ρίο +10 - το Σεπτέμβριο του παρόντος έτους υιοθετήθηκε και από πολλά άλλα μέρη. Αυτό έκανε τόσο σημαντική την επιτυχία στη Βόννη. Η συμφωνία που επετεύχθη στη Βόννη απέτρεψε, πράγματι, το ναυάγιο των διεθνών προσπαθειών για την καταπολέμηση των κλιματικών αλλαγών μετά την αποτυχία της διάσκεψης στη Χάγη και την ανακοίνωση του Προέδρου Μπους ότι οι Ηνωμένες Πολιτείες δεν θα υποστηρίξουν το Πρωτόκολλο του Κυότο.
<P>
Αυτό που μπορούσε, επίσης, να συμβεί ήταν μια εναλλακτική πρόταση στο Πρωτόκολλο του Κυότο από τις Ηνωμένες Πολιτείες. Αυτό θα είχε προκαλέσει σύγχυση στις διεθνείς προσπάθειες να καθιερωθεί ένα αποτελεσματικό διεθνές πλαίσιο για την καταπολέμηση των κλιματικών αλλαγών. Ως εκ τούτου, οι συνομιλίες στη Βόννη αποτέλεσαν έναν αγώνα με το ρολόι. Πρέπει να πούμε ότι οι Ηνωμένες Πολιτείες τήρησαν την υπόσχεση του Προέδρου Μπους ότι δεν θα αποτρέψει άλλες χώρες να επικυρώσουν το Πρωτόκολλο του Κυότο. Κατά τη διάρκεια της τελευταίας ολομέλειας του υπουργικού τμήματος της διάσκεψης κανένα μέρος δεν αντιτέθηκε στην έγκριση της πολιτικής συμφωνίας που επιτεύχθηκε. Παράλληλα η ΕΕ και άλλα μέρη εξέφρασαν την ελπίδα ότι οι ΗΠΑ θα επανενταχθούν στη διαδικασία του Κυότο. Δεν υπάρχει τίποτα στη συμφωνία που να τις εμποδίζει να το κάνουν.
<P>
Η Ευρωπαϊκή Ένωση επέδειξε μια ισχυρή και ενιαία θέση κατά τη διάρκεια των συνομιλιών και η βελγική Προεδρία έκανε καλή δουλειά, όσον αφορά το συντονισμό της θέσης μας. Θα ήθελα, επίσης, να σημειώσω την πολιτική στήριξη που προσέφεραν οι ΜΚΟ και οι ευρωβουλευτές που ήταν παρόντες στη συνάντηση, συμμετέχοντας με ένα πολύ εποικοδομητικό τρόπο. Η έκβαση της Βόννης αποτελεί μια νίκη για τις πολυμερείς διεθνείς σχέσεις. Στη σημερινή συζήτηση για την παγκοσμιοποίηση στέλνει ακόμη ένα πολιτικό μήνυμα, ότι η διεθνής κοινότητα είναι σε θέση να αντιμετωπίσει τα παγκόσμια προβλήματα προς όφελος όλων των χωρών.
<P>
Η συμφωνία ήταν ένα σημαντικότατο επίτευγμα, αλλά ασφαλώς απομένουν ακόμη ορισμένες ενέργειες να αναληφθούν προτού τεθεί σε ισχύ το Πρωτόκολλο του Κυότο. Πρώτον, τα πολιτικά στοιχεία τα οποία συμφωνήθηκαν θα πρέπει να μεταφραστούν σε νομικά κείμενα. Αυτό θα οριστικοποιηθεί και θα εγκριθεί επισήμως στη διάσκεψη των μερών στην επόμενη σύνοδό της, την COP 7 το Νοέμβριο στο Μαρακές.
<P>
Ποιες είναι τώρα οι προοπτικές για την επικύρωση του Πρωτοκόλλου του Κυότο; Η θέση σε ισχύ απαιτεί την επικύρωση από 55 μέρη, που να αντιπροσωπεύουν τουλάχιστον το 55% των εκπομπών CO2 των βιομηχανοποιημένων χωρών το 1990. Δεδομένου ότι οι Ηνωμένες Πολιτείες δεν έχουν την πρόθεση επί του παρόντος να επικυρώσουν το πρωτόκολλο, αυτό σημαίνει ότι χρειάζεται η επικύρωση τουλάχιστον από την Ιαπωνία και τη Ρωσία, μαζί με την ΕΕ και τις υποψήφιες χώρες, για να τεθεί σε ισχύ το πρωτόκολλο.
<P>
Καθώς οι υποψήφιες χώρες υποστήριξαν τις θέσεις της ΕΕ η προσοχή μας εστιάζεται ιδιαίτερα στην Ιαπωνία, αλλά και στη Ρωσία. Η Ιαπωνία αισθάνεται ότι έχει ισχυρούς δεσμούς με το Πρωτόκολλο του Κυότο και έχει δηλώσει επανειλημμένα το στόχο της να το θέσει σε ισχύ μέχρι το 2002. Παράλληλα, η Ιαπωνία έχει μέχρι στιγμής αποφύγει να δεσμευτεί καθαρά ως προς την επικύρωση του πρωτοκόλλου, ακόμη και χωρίς τις Ηνωμένες Πολιτείες.
<P>
Η θέση της Ρωσίας ήταν ασαφής κατά τη διάρκεια των διαπραγματεύσεων και την τελευταία στιγμή έγινε σαφές στη Βόννη ότι δεν επρόκειτο να εγείρει αντιρρήσεις. Αυτό παρά το γεγονός ότι η Ρωσία θα επωφεληθεί οικονομικά από το Πρωτόκολλο του Κυότο και την καθιέρωση ενός διεθνούς συστήματος εμπορίας εκπομπών, καθώς θα μπορεί να πουλά δικαιώματα εκπομπών χάρη στους γενναιόδωρους στόχους της για τις εκπομπές αερίων.
<P>
Και οι δύο αυτές χώρες έχουν τώρα μια μεγάλη ευθύνη, διότι θα καθορίσουν αν η διεθνής κοινότητα θα κάνει ή όχι ένα σημαντικό βήμα για την καταπολέμηση των κλιματικών αλλαγών. Γι' αυτό το λόγο η Βόννη αποτελεί ένα σημαντικό βήμα, χωρίς όμως να σηματοδοτεί το τέλος της διαδικασίας.
<P>
Πρέπει, επίσης, να υπογραμμίσω τον εποικοδομητικό ρόλο που διαδραμάτισαν στη Βόννη οι αναπτυσσόμενες χώρες, η Ομάδα των 4-77/Κίνας, υπό την προεδρία του Ιράν, συμμεριζόμενες τις θέσεις της ΕΕ σε πολλά σημεία. Οι καλές μας σχέσεις με την ομάδα αυτή αποδείχθηκαν ένα ουσιαστικό στοιχείο για την επιτυχή έκβαση.
<P>
Στη δύσκολη κατάσταση στην οποία βρισκόμαστε, η ΕΕ ήταν αναγκασμένη να κάνει παραχωρήσεις στα άλλα μέρη ώστε να επιτύχει μια συμφωνία στη Βόννη και να διασώσει το Πρωτόκολλο του Κυότο. Οι παραχωρήσεις αυτές αφορούν κυρίως μια γενναιόδωρη μέτρηση των στοιχείων άνθρακα-ψευδαργύρου ως προς τους στόχους για τις εκπομπές των βιομηχανοποιημένων χωρών και, την τελευταία νύχτα των διαπραγματεύσεων, παραχωρήσεις που αφορούν το νομικά δεσμευτικό χαρακτήρα του καθεστώτος συμμόρφωσης.
<P>
Η συμφωνία σχετικά με τον ψευδάργυρο σημαίνει ότι περίπου το 70% του στόχου της συνολικής μείωσης εκπομπών κατά 5,2% για τις βιομηχανοποιημένες χώρες σύμφωνα με το πρωτόκολλο μπορεί να καλύπτεται από ψευδάργυρο αντί για πραγματική μείωση εκπομπών. Ωστόσο, δεδομένου ότι οι εκπομπές έχουν αυξηθεί στις περισσότερες βιομηχανοποιημένες χώρες, από το 1990 και μετά, χρειάζεται μια σημαντική προσπάθεια μείωσης των εκπομπών σε αυτές τις χώρες. Η παραίτηση από το νομικά δεσμευτικό χαρακτήρα των συνεπειών για τη μη συμμόρφωση ήταν μια άλλη παραχώρηση, αναγκαία για να πεισθεί η Ιαπωνία. Ωστόσο, σε αντάλλαγμα, το σύστημα καθαυτό είναι αρκετά φιλόδοξο και, αν και επί του παρόντος μόνο πολιτικά δεσμευτικό, δημιουργεί ένα ισχυρό κίνητρο για συμμόρφωση των μερών. Όταν εφαρμοστεί το Πρωτόκολλο του Κυότο θα προβλέπει ένα πιο λεπτομερές και αυστηρό σύστημα συμμόρφωσης από οποιαδήποτε άλλη πολυμερή περιβαλλοντική συμφωνία μέχρι στιγμής.
<P>
Η συμφωνία περιλαμβάνει μια δήλωση από την ΕΕ και ορισμένες άλλες χώρες για ένα χρηματοδοτικό πακέτο 450 εκατ. ευρώ το χρόνο μέχρι το 2005 για ενίσχυση των ικανοτήτων, μεταφορά τεχνολογίας και προσαρμογή στις κλιματικές αλλαγές στις αναπτυσσόμενες χώρες.
<P>
Η κύρια πρόοδος που πρέπει να επιτύχει το Πρωτόκολλο του Κυότο είναι, εν πάση περιπτώσει, να δημιουργήσει την αρχιτεκτονική και τους γενικούς κανόνες ενός διεθνούς πλαισίου για τις κλιματικές αλλαγές: για παράδειγμα, δεσμευτικούς στόχους εκπομπών, τους ευέλικτους μηχανισμούς για την επίτευξη των στόχων αυτών, ένα καθεστώς συμμόρφωσης, υποστήριξη προς τις αναπτυσσόμενες χώρες ως προς τι περαιτέρω αποφάσεις μπορούν να πάρουν. Πέρα από τη σπουδαιότητά του στην αντιμετώπιση μίας από τις μεγαλύτερες παγκόσμιες προκλήσεις - κλιματική αλλαγή - το Πρωτόκολλο του Κυότο θα δημιουργήσει μια νέα μεγάλη διεθνή αγορά για τα δικαιώματα εκπομπών μεταξύ των βιομηχανοποιημένων χωρών. Θα διοχετεύσει, επίσης, νέους πόρους στις αναπτυσσόμενες χώρες και τις οικονομίες σε μετάβαση στην Κεντρική και Ανατολική Ευρώπη. Είναι, επίσης, σίγουρα σημαντικό για την πολιτική αποδοχή του Πρωτοκόλλου του Κυότο ότι οι επενδύσεις σε πυρηνικές εγκαταστάσεις εξαιρούνται από την υλοποίηση από κοινού και από τον μηχανισμό καθαρής ανάπτυξης.
<P>
Όπως είπα νωρίτερα, η συμφωνία στη Βόννη ανοίγει το δρόμο για την επικύρωση του Πρωτοκόλλου του Κυότο. Η Ευρωπαϊκή Ένωση έχει δεσμευτεί ως προς την επικύρωση από τους αρχηγούς κρατών και κυβερνήσεων. Σκοπεύω, ως εκ τούτου, να παρουσιάσω στο Συμβούλιο και το Ευρωπαϊκό Κοινοβούλιο σύντομα, και σίγουρα πολύ πριν από το τέλος του χρόνου, πρώτα από όλα μια πρόταση επικύρωσης για το Πρωτόκολλο του Κυότο. Αυτή θα περιλαμβάνει μια απόφαση του Συμβουλίου για την κατανομή του βάρους μεταξύ των κρατών μελών των Κοινοτήτων, συνολικά ένα στόχο μείωσης των εκπομπών κατά 8% στη βάση της πολιτικής συμφωνίας του Συμβουλίου Περιβάλλοντος της 16ης Ιουνίου 1998· δεύτερον, μια ανακοίνωση για μία στρατηγική εφαρμογής με καλή σχέση κόστους-ωφέλειας για τη μείωση των εκπομπών αερίων, που προκαλούν το φαινόμενο του θερμοκηπίου στην ΕΕ, βασισμένης στην τελική έκθεση του ευρωπαϊκού προγράμματος για την αλλαγή του κλίματος της Επιτροπής, του ΕΠΑΚ· τρίτον, μια πρόταση για μία οδηγία πλαίσιο σχετικά με ένα πανευρωπαϊκό σύστημα εμπορίας εκπομπών, ως βασικό στοιχείο μιας στρατηγικής εφαρμογής του Πρωτοκόλλου του Κυότο με καλή σχέση κόστους-ωφέλειας.
<P>
Θα ήθελα να εκφράσω την εκτίμησή μου για τη συνεχιζόμενη στήριξη του Ευρωπαϊκού Κοινοβουλίου για τη θέση της ΕΕ στις διεθνείς διαπραγματεύσεις για το κλίμα και για το αμείωτο ενδιαφέρον σας για αυτό το ζήτημα. Αντικατοπτρίζονταν στην ισχυρή κοινοβουλευτική αντιπροσωπεία σας στη Βόννη. Ελπίζω να συνεχίσουμε την καλή συνεργασία μας στο μέλλον.

<SPEAKER ID=238 NAME="Moreira da Silva">
Κύριε Πρόεδρε, κυρία Επίτροπε, κύριοι βουλευτές, η Διάσκεψη της Βόννης απέστειλε τρία πολιτικά μηνύματα πολύ μεγάλης σημασίας. Ένα σε περιβαλλοντικό επίπεδο, ένα σε οικονομικό επίπεδο και ένα σε επίπεδο διακυβέρνησης. Σε περιβαλλοντικό επίπεδο η Διάσκεψη αυτή θα παραμείνει στην ιστορία ως η Διάσκεψη που ολοκλήρωσε τις συζητήσεις και διαπραγματεύσεις για τις κλιματικές μεταβολές οι οποίες καθυστερούσαν εδώ και δέκα χρόνια και που επέτρεψε τελικά να περάσουμε στην πράξη. Είναι αλήθεια ότι η συμφωνία είναι λιγότερο φιλόδοξη από ό,τι επιθυμούσαμε και ότι επιτεύχθηκε βασικά με το κόστος των διαπραγματευτικών παραχωρήσεων της Ευρωπαϊκής Ένωσης. Αλλά η εναλλακτική λύση σε αυτό το πρώτο βήμα ήταν ασύγκριτα χειρότερη: χωρίς μία πολιτική συμφωνία στη Βόννη το Πρωτόκολλο του Κιότο θα ήταν νεκρό και θα σπαταλούσαμε ακόμη δέκα χρόνια για το σχεδιασμό μίας συνολικής πολιτικής για τη μείωση των κλιματικών μεταβολών.
<P>
Επιτρέψετέ μου, λοιπόν, να συγχαρώ την Επίτροπο Margot Wallstrφm για την εξαίρετη συνεργασία στο πολιτικό χειρισμό αυτού του φακέλου από τότε που εξελέγη και την συγχαίρω επίσης για τη σημερινή ανακοίνωσή της σχετικά με την υποβολή στο Σώμα αυτό της διαδικασίας επικύρωσης του Πρωτοκόλλου του Κιότο, καθώς επίσης και των συγκεκριμένων μέτρων σχετικά με το σύστημα εμπορίας εκπομπών και με το ευρωπαϊκό πρόγραμμα για τις κλιματικές μεταβολές. Θα ήθελα ακόμη να υπογραμμίσω την καλή συνεργασία που εξασφάλισαν η αντιπροσωπεία του Ευρωπαϊκού Κοινοβουλίου, η Επίτροπος Περιβάλλοντος και το Συμβούλιο, μέσω της βελγικής Προεδρίας, καθ' όλη τη διάρκεια της Διάσκεψης.
<P>
Το δεύτερο μήνυμα της Βόννης αναφέρεται στις μεταβολές οικονομικού χαρακτήρα: από την οικονομία της φωτιάς, που στηρίζεται στην καύση, στην οικονομία του άνθρακα. Στην οικονομία αυτή, οι τόνοι του άνθρακα κοστίζουν και οι εκπομπές διοξειδίου του άνθρακα αποτελούν ένα κόστος το οποίο πρέπει να συμπεριληφθεί στη γενική σύνθεση όλων των προϊόντων και στην έκθεση λογαριασμών όλων των επιχειρήσεων. Θα δούμε επομένως, σε όλους τους οικονομικούς τομείς, μία μεταστροφή προς πιο καθαρές τεχνολογίες. Προφανώς τα ανταγωνιστικά πλεονεκτήματα θα είναι με το μέρος εκείνων που θα προχωρήσουν γρηγορότερα σ' αυτή τη μεταστροφή. Και εδώ ακριβώς βρίσκεται το λάθος υπολογισμού του Προέδρου Μπους και το οποίο ήδη άρχισε να απασχολεί, όπως είδαμε στη Βόννη, τους αμερικανούς επιχειρηματίες: το Κυότο θα στοιχίσει βραχυπρόθεσμα λιγότερο από ό,τι πιστεύαμε και θα οδηγήσει μεσοπρόθεσμα σε ανταγωνιστικά πλεονεκτήματα.
<P>
Το τρίτο μήνυμα της Βόννης αφορά την παγκοσμιοποίηση. Διότι οι κλιματικές μεταβολές αποτελούν κάτι περισσότερο από ένα περιβαλλοντικό φάκελο, μετατράπηκαν σε ένα συμβολικό ζήτημα περιβαλλοντικής ρύθμισης της παγκοσμιοποίησης. Η Διάσκεψη της Βόννης έρχεται επομένως να αποδείξει για πρώτη φορά ότι εκείνοι που προχώρησαν γρήγορα και ορθά όταν επρόκειτο να ενισχυθούν τα πλεονεκτήματα της παγκοσμιοποίησης είναι επίσης ικανοί να δράσουν για τη μείωση των αρνητικών επιπτώσεων της παγκοσμιοποίησης αυτής. Αυτή είναι η μεγάλη ελπίδα που γεννήθηκε στη Βόννη: είναι δυνατό να εξευρεθούν κοινές λύσεις για παγκόσμια προβλήματα.

<SPEAKER ID=239 LANGUAGE="SV" NAME="Hulthιn">
Κυρία Επίτροπε, θα ήθελα και εγώ να αρχίσω την παρέμβασή μου εκφράζοντας τα συγχαρητήρια μου για αυτά που συνέβησαν στην Βόννη. Πολλοί πήγαμε εκεί όντας δύσπιστοι για το τελικό αποτέλεσμα της διάσκεψης. Φυσικά η κατάσταση φαινόταν ιδιαίτερα δύσκολη τον Ιούλιο, όταν φοβόμασταν ότι όλα αυτά που είχαν συζητηθεί στο παρελθόν θα είχαν λησμονηθεί.
<P>
Θα ήθελα να υπογραμμίσω ότι εγώ και η Ομάδα μου έχουμε εντυπωσιαστεί έντονα τόσο από το έργο σας, κυρία Επίτροπε, όσο και από τη σουηδική και από τη βελγική Προεδρία. Δεν αναφέρομαι απλώς σε ό,τι συνέβη στην ίδια την διάσκεψη της Βόννης, αλλά και στην καλή προετοιμασία την οποία πραγματοποιήσατε εσείς μεταξύ άλλων, κυρία Επίτροπε, κάνοντας περιοδεία σε διάφορες χώρες στην προσπάθειά σας να τις πείσετε για τη σημασία του Πρωτοκόλλου του Κυότο.
<P>
Λυπούμαστε για την έλλειψη πολιτικής βούλησης για την πραγματοποίηση αλλαγών η οποία χαρακτηρίζει την άλλη πλευρά του Ατλαντικού. Ελπίζουμε όμως ότι θα υπάρξει τελικά τέτοια πολιτική πίεση της κοινής γνώμης ώστε να πειστούν ακόμα και οι ΗΠΑ να συμμετάσχουν σε αυτό το αναγκαίο έργο. Θεωρούμε ότι και οι αμερικανικές επιχειρήσεις θα συνειδητοποιήσουν τελικά ότι είναι εις βάρος τους η μη συμμετοχή στις προσπάθειες αυτές.
<P>
Βρισκόμαστε σε σημείο από όπου δεν υπάρχει πλέον επιστροφή. Εάν θέλουμε να φέρουν καρπούς οι προσπάθειές μας για την αντιμετώπιση των κλιματικών αλλαγών, θα πρέπει να συμμετάσχουν όλοι, ιδίως οι ΗΠΑ, οι οποίες είναι από τις χώρες που παράγουν τις περισσότερες εκπομπές αερίων που προκαλούν το φαινόμενο του θερμοκηπίου.
<P>
Χρειάζεται τώρα να περάσουμε από τα λόγια στις πράξεις. Όπως υπογράμμιζα πάντοτε κατά τις συζητήσεις μας για το ζήτημα αυτό, το Πρωτόκολλο του Κυότο αποτελεί απλώς την αρχή. Μας δημιουργούν ελπίδες οι υποσχέσεις της Επιτρόπου ότι θα μας υποβάλει πρόταση για την έγκριση του Πρωτοκόλλου πριν από το τέλος του έτους και ότι η Επιτροπή προτίθεται να υποβάλει ανακοίνωση και πρόταση για το εμπόριο των δικαιωμάτων εκπομπών. Στο σημείο αυτό θα ήθελα να υπογραμμίσω αυτό που αναφέραμε παλαιότερα στο Κοινοβούλιο, ότι δηλαδή το εμπόριο με τα δικαιώματα εκπομπών με κανένα τρόπο δεν θα πρέπει να αποτελέσει το σημαντικότερο μέτρο για την αντιμετώπιση των κλιματικών αλλαγών. Χρειάζεται ουσιαστική αλλαγή. Θα πρέπει να αλλάξουμε το σύστημα μεταφορών που εφαρμόζουμε και να μειώσουμε τις εκπομπές καυσαερίων, έτσι ώστε να μειωθούν οι επιπτώσεις τους στο περιβάλλον.
<P>
Το ίδιο ισχύει και για τους λεγόμενους συλλέκτες των καυσαερίων. Υπάρχουν φυσικά διάφορα αρνητικά σημεία στο Πρωτόκολλο και την απόφαση. Καλό θα ήταν να μην είχε δοθεί τόση έμφαση στους συλλέκτες. Η Νορβηγία δίνει πρώτη το καλό παράδειγμα δηλώνοντας ότι δεν προτίθεται να χρησιμοποιήσει τους δικούς της συλλέκτες με τον τρόπο αυτόν. Μακάρι να ακολουθούσαν κι άλλες χώρες το παράδειγμά της.
<P>
Θα δούμε τι θα συμβεί στη διάσκεψη του Μαρακές. Χρειάζεται επίσης να αρχίσουμε σύντομα τη συζήτηση για το πώς θα προχωρήσουμε. Απαιτούνται συγκεκριμένες προτάσεις προκειμένου η συζήτηση αυτή να πραγματοποιηθεί και να μην "κολλήσουμε" στο Πρωτόκολλο του Κυότο.
<P>
Θα ήθελα, τέλος, να ευχαριστήσω την κ. Επίτροπο και την Προεδρία για το καλό έργο που πραγματοποίησαν.

<SPEAKER ID=240 LANGUAGE="EN" NAME="Davies">
Κύριε Πρόεδρε, θα ήθελα να πω στην Επίτροπο ότι, σε μια εποχή βίαιων συγκρούσεων στη Γένοβα και ανησυχιών για την παγκοσμιοποίηση, το αποτέλεσμα της Διάσκεψης της Βόννης πρέπει να ανανέωσε την πίστη των ανθρώπων στην πολιτική διαδικασία. Το ελπίζω - σίγουρα ανανέωσε τη δική μου. Μαζί με τον κ. Pronk και τη βελγική Προεδρία επιτύχατε πάρα πολλά. Προσφέρατε μια σημαντικότατη υπηρεσία στο περιβάλλον και ενισχύσατε την ευρωπαϊκή επιρροή. Θα ήθελα να σας συγχαρώ και να σας ευχαριστήσω.
<P>
Έμεινα ικανοποιημένος με ορισμένες πτυχές της συμφωνίας, ο συμβιβασμός σχετικά με την πυρηνική ενέργεια για παράδειγμα ήταν ο καλύτερος που θα μπορούσαμε να επιτύχουμε. Όμως στο σύνολό της η συμφωνία είναι αδύναμη. Αυτό που έχει σημασία, ωστόσο, είναι η διαδικασία που έχει τώρα καθιερωθεί. Ξέρω ότι ο κ. de Roo με έχει συμβουλέψει στο παρελθόν σχετικά με το πώς η διαδικασία και η σημασία της δεν μπορούν να υπερεκτιμούνται, δείχνοντας για παράδειγμα τον τρόπο με τον οποίο το Πρωτόκολλο του Μόντρεαλ εξελίχθηκε σε ένα πραγματικά αποτελεσματικό μέσο από ένα μάλλον άσχημο ξεκίνημα κατά την προηγούμενη δεκαετία. Όμως η διαδικασία του Κυότο πρόκειται να είναι πολύ σκληρότερη. Οι προτεραιότητες είναι να επικυρωθεί, να πείσουμε τα δικά μας κράτη μέλη να υλοποιήσουν αποτελεσματικά προγράμματα δράσης, και όχι μόνο να εφαρμόσουμε την εμπορία εκπομπών αλλά να αποδείξουμε ότι μπορεί να λειτουργήσει, που είναι το δυσκολότερο από όλα. Και αν μπορέσουμε να κάνουμε το σύστημα εμπορίας να λειτουργήσει, τότε ελπίζω ότι θα προσελκύσουμε αμερικανικές επιχειρήσεις και ολόκληρο το πολιτικό κλίμα σε όλο τον κόσμο θα αλλάξει.
<P>
Έχετε ακόμη πολλά να κάνετε. Η μεγάλη πλειοψηφία του Σώματος θα σας υποστηρίξει σθεναρά στις συνεχείς προσπάθειές σας. Σας ευχαριστώ και πάλι.

<SPEAKER ID=241 NAME="De Roo">
 - (NL) Κύριε Πρόεδρε, κύριε Επίτροπε, συνάδελφοι, το θαύμα της Βόννης: το μωρό του Κυότο μαθαίνει να περπατά. Το Πρωτόκολλο του Κυότο δεν είναι νεκρό, όπως δήλωσε ο Πρόεδρος Μπους, αλλά ολοζώντανο. Το Κυότο είναι ένα μωρό που έμαθε να περπατά στα τέσσερα χρόνια του. Τα περισσότερα μωρά μαθαίνουν να περπατούν περίπου τον πρώτο χρόνο τους. Εμείς στις Κάτω Χώρες λέμε "κάλλιο αργά παρά ποτέ" .
<P>
Βεβαίως, το μωρό του Κυότο πρέπει ακόμη να αναπτυχθεί πολύ για να θέσει υπό έλεγχο τις κλιματικές μεταβολές. Αλλά και άλλα περιβαλλοντικά μωρά, η Συνθήκη του Μόντρεαλ του 1987, χρειάστηκαν 14 χρόνια για να αντιμετωπίσουν αποτελεσματικά την τρύπα στο στρώμα του όζοντος. Αυτό θα συμβεί και με το μωρό του Κυότο.
<P>
Ο Πρόεδρος Μπους θα διαπιστώσει πόσο αληθινό είναι το ολλανδικό ρητό: όποιος σπάει, πληρώνει. Όποιος εγκαταλείπει τις διαπραγματεύσεις χάνει. Ο ιάπωνας Υπουργός κ. Kawaguchi έφθασε σήμερα στην Ουάσινγκτον για μία εξαήμερη επίσκεψη, προκειμένου να πείσει τον Πρόεδρο Μπους να συμπράξει. Για αυτό, υπάρχουν πάρα πολλοί λόγοι. Οι εκπομπές CO2 στις Ηνωμένες Πολιτείες είναι δύο φορές υψηλότερες από εκείνες στην Ευρώπη. Επομένως, δεν προκαλεί κατάπληξη ότι υπάρχουν μελέτες, όπως εκείνη του Florentin Krause, οι οποίες καταδεικνύουν ότι οι Ηνωμένες Πολιτείες χάρη σε μία ευφυή ενεργητική πολιτική, μπορούν να ανταποκριθούν στο Πρωτόκολλο του Κυότο και να κερδίσουν ένα ποσοστό 1% επιπλέον οικονομικής ανάπτυξης.
<P>
Για να ενισχυθεί ακόμη περισσότερο η πίεση επί του Προέδρου Μπους, η Ομάδα μου και, ευτυχώς, το Κοινοβούλιο προτείνουν η CoP-9, το 2003, να διοργανωθεί στις Ηνωμένες Πολιτείες. Τότε, το μωρό του Κυότο θα είναι ένα παιδί, το οποίο πηγαίνει σχολείο και το οποίο πρέπει να μάθει να μιλά και, συγκεκριμένα, σχετικά με το διεθνές εμπόριο δικαιωμάτων εκπομπών CO2.
<P>
Στη Βόννη φάνηκε ότι οι αμερικανικές επιχειρήσεις έδειξαν ιδιαίτερο ενδιαφέρον να συμμετάσχουν σε αυτό το διεθνές εμπόριο μετά το 2008. Αυτές οι επιχειρήσεις αισθάνθηκαν ότι εγκαταλείφθηκαν από τον ίδιο τον Πρόεδρό τους. Η Ευρωπαϊκή Ένωση πείστηκε από το μωρό του Κυότο να μάθει να περπατάει, αλλά τώρα πρέπει να μάθει και να τρέχει. Επιτροπή, φροντίστε για την επικύρωση του Πρωτοκόλλου του Κυότο, πριν από την CoP-7, στο Μαρακές και υποβάλετε την πρόταση για το εσωτερικό εμπόριο CO2 πριν από την CoP-7. Και, τέλος, για τον τομέα των μεταφορών, ο οποίος είναι ιδιαίτερα δύσκολος να συγκρατηθεί: Επιτροπή, καταθέστε προτάσεις για τον περιορισμό των εκπομπών CO2 από τα ιδιωτικά αυτοκίνητα και τα φορτηγά.
<P>
Θα τελειώσω με μερικές ευχαριστίες: στην Τρόικα για την ομόφωνη καθοδήγηση της ευρωπαϊκής αντιπροσωπείας και στη βελγική Προεδρία για τα ιδιαίτερα ταλέντα ισορροπίας της· στην Επιτροπή για την ευέλικτη και καλή συνεργασία της στη Βόννη, στην G-77 για την εποικοδομητική στάση της και στο περιβαλλοντικό κίνημα, για την εποικοδομητική συμβολή του, ώστε να μάθει το μωρό του Κυότο να περπατά.

<SPEAKER ID=242 LANGUAGE="ES" NAME="Gonzαlez Αlvarez">
Κυρία Επίτροπε, αν αξιολογήσουμε το αποτέλεσμα της Βόννης μ' αυτό που επιδιώκαμε πριν από πέντε χρόνια όσον αφορά την κλιματική αλλαγή, το αποτέλεσμα είναι αδύναμο και φτωχό. Από την άλλη πλευρά, αν αξιολογηθεί με τη μάχη που διεξήγαγε η Επίτροπος - με την υποστήριξη της αντιπροσωπείας του Κοινοβουλίου και της υπόλοιπης Επιτροπής - για να επιτύχει την συμφωνία που τελικά επιτεύχθηκε, πιστεύω ότι πρέπει να ευχαριστήσουμε την Επίτροπο και αυτή την αντιπροσωπεία που κατάφερε μια συμφωνία βασικά έγκυρη, διότι όλες οι χώρες ακολούθησαν αυτή τη γραμμή, απομονώνοντας τις Ηνωμένες Πολιτείες που διατηρούν, δυστυχώς, μια θέση αντίθετη προς τα συμφέροντα του πλανήτη στο σύνολό του.
<P>
Επίσης πιστεύω ότι είναι θετικό το ότι εξαιρέθηκε η πυρηνική ενέργεια ως εναλλακτική λύση για την μείωση των αερίων θερμοκηπίου.
<P>
Δεν κρύβουμε την ανησυχία μας σχετικά με την εμπορία των εκπομπών και τον έλεγχό τους ή την χρησιμοποίηση των συλλεκτών. Το Ευρωπαϊκό Κοινοβούλιο έχει ήδη υποστηρίξει πολλές φορές ότι θα πρέπει να χρησιμοποιούνται οι συλλέκτες με ελεγχόμενο και περιορισμένο τρόπο. Αυτά τα ζητήματα μας απασχολούν.
<P>
Επίσης μας απασχολούν οι μηχανισμοί παρακολούθησης και ελέγχου για την τήρηση και το ζήτημα των πιθανών κυρώσεων σε περίπτωση μη τήρησης. Μας απασχολεί, κυρίως, το ότι στην έκθεση της Ευρωπαϊκής Υπηρεσίας Περιβάλλοντος αναφέρεται ότι αν δεν ληφθούν άμεσα αποφάσεις, το 2010 οι εκπομπές θα έχουν αυξηθεί κατά 6%.
<P>
Γι' αυτό, στην μελλοντική μας εργασία - κι εδώ συμφωνώ με τους υπόλοιπους συναδέλφους - εμείς οι βιομηχανικές χώρες είμαστε αυτές που πρέπει να πρωτοστατήσουμε σ' αυτή τη μείωση των αερίων. Είναι αναπόφευκτο να επικυρώσουμε το πρωτόκολλο και να προχωρήσουμε τη μείωση πιο πέρα απ' ό,τι προβλέπεται στην συμφωνία. Πρέπει να εισαγάγουμε νομικώς δεσμευτικά μέσα, να δράσουμε στον τομέα των μεταφορών, που εκπέμπουν CO2 σε μεγάλες ποσότητες και να ξεκαθαρίσουμε ποια πρέπει να είναι η επιρροή της βοήθειας προς τις αναπτυσσόμενες χώρες, ώστε να ακολουθήσουν και εκείνες τον ίδιο δρόμο.

<SPEAKER ID=243 LANGUAGE="DE" NAME="Liese">
Κύριε Πρόεδρε, κυρία Επίτροπε, αγαπητοί συνάδελφοι, θα ήθελα να συμφωνήσω με εκείνους οι οποίοι συνεχάρησαν την Επιτροπή για τη διαπραγματευτική της τακτική και για την επιτυχία της. Πιστεύω, ότι, όπως είπε η Επίτροπος, διεσώθη το Πρωτόκολλο. Αυτό φυσικά δεν αρκεί για να επιλυθούν τα προβλήματα. Τα προβλήματα, τα οποία σχετίζονται με την αλλαγή του κλίματος και αυτά που πρέπει να γίνουν για να σταματήσει η αλλαγή του κλίματος, ξεπερνούν κατά πολύ αυτά τα οποία συμφωνήθηκαν στη Βόννη. Αλλά είναι το πρώτο σημαντικό βήμα.
<P>
Σε εκείνους, οι οποίοι επικρίνουν στη βάση του το πρωτόκολλο του Κυότο, και υπάρχουν κάποιοι βουλευτές, επί παραδείγματι από τη Γερμανία, οι οποίοι είπαν ότι το πρωτόκολλο είναι άχρηστο και μάλιστα απ' αυτούς κάποιοι περιβαλλοντολόγοι είπαν ότι δεν προσφέρει τίποτε, γιατί δεν προσφέρει αρκετά, θα πρέπει να απαντήσουμε ότι όταν φλέγεται το σπίτι σου και πιστεύεις ότι χρειάζονται δέκα πυροσβεστικά για να σβήσουν καλά τη φωτιά, τότε, όταν έρθει το πρώτο πυροσβεστικό, δεν το διώχνεις λέγοντάς του να αρχίσει την κατάσβεση μόνο όταν έχουν φτάσει και τα δέκα οχήματα, αλλά κάνεις όσο πιο γρήγορα όσο πιο πολλά μπορείς, επισημαίνοντας διαρκώς ότι χρειάζονται και άλλα μέτρα.
<P>
Τα περαιτέρω μέτρα θα τα διαπραγματευθούμε σε διεθνές επίπεδο, αλλά φυσικά και στην Ευρωπαϊκή Ένωση. Τώρα πρέπει να προχωρήσουμε στην υλοποίηση. Και εσείς, κυρία Επίτροπε, προαναγγείλατε σήμερα κάτι πολύ σημαντικό. Ασφαλώς θα σας υποστηρίξουμε στην προσπάθεια αυτή. Θα πρέπει να συνεχίσουμε το διάλογο σε διεθνές επίπεδο με τους Αμερικανούς. Και θα ήθελα να επαναλάβω το αίτημα που είχα διατυπώσει πριν από τη διάσκεψη της Βόννης. Πολλοί επικρίνουν μαζικά τους Αμερικανούς για την πολιτική τους σε κάθε τομέα, ακόμη και εδώ στο Κοινοβούλιο.
<P>
Πιστεύω ότι θα πρέπει να επικεντρωθούμε στα ουσιώδη. Θα πρέπει να καταστήσουμε σαφές στους αμερικανούς φίλους ότι μπορεί να μην συμφωνούμε σε πολλούς τομείς αλλά ότι μπορούμε να συμβιώνουμε με τις διαφορές μας. Στον τομέα αυτό όμως εμείς οι Ευρωπαίοι δεν μπορούμε να ανεχθούμε τη διαρκή άρνηση των Αμερικανών. Αυτό θα πρέπει να το λέμε πάντα και ξανά.

<SPEAKER ID=244 LANGUAGE="DE" NAME="Linkohr">
Κύριε Πρόεδρε, λέω κι εγώ μπράβο, κυρία Επίτροπε, συγχαρητήρια! Με έκπληξη πάντως διαπιστώνω, για μία ακόμη φορά, ότι οι Ευρωπαίοι είναι ενωμένοι σε αυτό το ζήτημα της αλλαγής του κλίματος και των μέρων για την καταπολέμησή της. Η πολιτική για το κλίμα διαμορφώνει, νομίζω, κατά κάποιον τρόπο, την ταυτότητα της Ευρώπης. Αυτό θα πρέπει να το εκμεταλλευτούμε. Πιστεύω επίσης ότι είναι καθήκον μας να επηρεάζουμε την αμερικανική κοινή γνώμη, ώστε να ακολουθήσει τις δικές μας θέσεις. Ίσως στην περίπτωση αυτή να είμαστε πιο μπροστά από τους Αμερικανούς, όπως σε άλλα ζητήματα η κοινή γνώμη είναι συχνά μπροστά από τους Ευρωπαίους.
<P>
Θα ήθελα να υπεισέλθω σε μία πτυχή, την επίδραση που έχει αυτή η πολιτική για το κλίμα στην ενεργειακή πολιτική. Το αποφασιστικής σημασίας στοιχείο της πολιτικής για το κλίμα είναι ότι ορίζουμε μία τιμή για το διοξείδιο του άνθρακα για το μέλλον. Εάν λοιπόν είναι σωστές οι εκτιμήσεις σας, ότι ανά τόνο το διοξείδιο του άνθρακα κοστίζει 30 ευρώ, αυτό σημαίνει ότι το ρεύμα που παράγεται από λιγνίτη ακριβαίνει κατά 3,5 σεντς, και το ρεύμα από λιθάνθρακα κατά 3 σεντς. Οι ανανεώσιμες πηγές ενέργειας δεν ακριβαίνουν, άρα καθίστανται πιο ανταγωνιστικές. Όμως ούτε η πυρηνική ενέργεια γίνεται πιο ακριβή. Καθώς δεν αποκλείεται από τις συναλλαγές εκπομπών αλλά απαγορεύεται μόνο σε περίπτωση joint implementation, αυτό αποβαίνει εις όφελος της πυρηνικής ενέργειας. Αυτό σημαίνει ότι στο ενεργειακό φάσμα εισάγεται πλέον μία τελείως διαφορετική στάθμιση. Το θέμα αυτό δεν θα το λύσουμε σήμερα, αλλά θα μας απασχολήσει τους προσεχείς μήνες και έτη. Ήθελα απλώς να το επισημάνω.
<P>
Εξάλλου συμμερίζομαι την άποψη πολλών εκ των συναδέλφων, οι οποίοι είπαν ότι πρόκειται για μία διαδικασία. Αυτήν τη διαδικασία την αρχίσαμε μόλις και πρέπει να την συνεχίσουμε. Το ότι τη ζούμε είναι, νομίζω, πολύ σπουδαίο!

<SPEAKER ID=245 NAME="Corbey">
 - (NL) Κύριε Πρόεδρε, κύριε Επίτροπε, και τα δικά μου συγχαρητήρια. Το Κυότο τελικά δεν έμεινε μία χαμένη υπόσχεση. Η Βόννη έδωσε την τελευταία στιγμή το πολιτικό μήνυμα ότι ήταν απαραίτητο. Πρόκειται για ένα μήνυμα, βάσει του οποίου το Κυότο μπορεί να γίνει πραγματικότητα. Με αυτό πρέπει να ξεκινήσουμε, το συντομότερο δυνατό, όχι μόνο στην Ευρώπη, αλλά και σε άλλα μέρη του κόσμου. Επί του παρόντος, πρέπει να υπάρξουν πολιτικές συμφωνίες για συγκεκριμένη δράση με απτά αποτελέσματα, επειδή αυτός είναι ο τρόπος για να ενισχυθεί η πολιτική υποστήριξη της πολιτικής για το κλίμα.
<P>
Επί του παρόντος, το μήνυμα πρέπει να το δουν και να το ακούσουν όλοι. Η καταπολέμηση των εκπομπών αεριών του θερμοκηπίου αποτελεί παγκόσμια πρόκληση στις χώρες του Τρίτου Κόσμου, όπου οι συνέπειες της ανόδου της επιφάνειας της θάλασσας και των αλλαγών των κλιματικών προτύπων γίνονται οδυνηρά αισθητές. Αυτό είναι ένα παγκόσμιο καθήκον, για το οποίο η Ευρώπη πρέπει να αναλάβει ευθύνη. Πρέπει να επενδύσουμε και μην ξεχνάμε ότι, επί του παρόντος, 2 δισ. άνθρωποι δεν διαθέτουν ηλεκτρικό ρεύμα. Η ανανεώσιμη ενέργεια μπορεί να δώσει ώθηση στην ανάπτυξη.
<P>
Απαιτείται ακόμη πολλή συζήτηση με τις Ηνωμένες Πολιτείες. Στις Ηνωμένες Πολιτείες φοβούνται προπαντός την απώλεια θέσεων απασχόλησης. Πρέπει τώρα να δείξουμε ότι οι οικονομικές συνέπειες μπορούν να είναι ευνοϊκές. Η αειφόρος ανάπτυξη πρέπει να οδηγήσει σε αειφόρο άνοδο. Στο εσωτερικό της Ένωσης, πρέπει σύντομα να επικυρώσουμε και σύντομα να αρχίσουμε την εφαρμογή του συστήματος δικαιωμάτων εκπομπών. Οι επιχειρήσεις επιθυμούν τώρα τη διαφάνεια και την έναρξη των προσπαθειών. Πρέπει τώρα να μεταβούμε σε μία οικονομία με περιορισμένο CO2 και να δώσουμε αυτή τη μορφή. Για αυτό, απαιτείται πολλή έρευνα και καινοτομία. Έχει μεγάλη σημασία να ενώσουμε τις δυνάμεις μας σε ένα κοινό πρόγραμμα ερευνών. Το πρόγραμμα-πλαίσιο για την έρευνα και το άρθρο 169 αποτελούν μία καλή σχετική βάση.
<P>
Η πολιτική για το κλίμα αποτελεί, επίσης, μέρος του 6ου Προγράμματος Δράσης για το Περιβάλλον. Το πρόγραμμα αυτό πρέπει να εφαρμοστεί στη συνολική πολιτική προϊόντων και συσκευασιών, στην πολιτική μεταφορών και στην πολιτική ενέργειας. Σε κάθε κράτος μέλος, πρέπει να καταρτιστούν προγράμματα δράσης και πρέπει να πραγματοποιηθούν σαφείς πολιτικές επιλογές σχετικά με τον τρόπο υλοποίησης του Κυότο. Έτσι, το Κυότο και η Βόννη θα οδηγήσουν σε μία καινοτομία χωρίς προηγούμενο. Έφτασε η ώρα για πράξεις.

<SPEAKER ID=246 NAME="Wallstrφm">
. (ΕΝ) Κύριε Πρόεδρε, τα μέλη του Κοινοβουλίου ήταν πολύ ευγενικά με μένα προσωπικά διότι η Επιτροπή έχει την καλύτερη ομάδα που ασχολείται με την αλλαγή του κλίματος στον κόσμο. Ό,τι μπορέσαμε να επιτύχουμε οφείλεται στην εξαιρετική προετοιμασία τους για τις διαπραγματεύσεις και στο προπαρασκευαστικό έργο που έγινε στους κόλπους της Ευρωπαϊκής Ένωσης. Αλλά μπορέσαμε, επίσης, να μιλήσουμε με μια φωνή στη Βόννη, πράγμα που οδήγησε σε καλύτερα αποτελέσματα, και παραμείναμε ενωμένοι. Συνεργαστήκαμε καλά με τις ΜΚΟ και πιστεύω ότι και αυτό συνέβαλε στο θετικό αποτέλεσμα.
<P>
Όπως είπατε, το πραγματικό αποτέλεσμα στη Βόννη είναι ότι θέσαμε σε ισχύ το διεθνές πλαίσιο. Φυσικά αναγκαστήκαμε να κάνουμε ορισμένες παραχωρήσεις, που δεν ήταν καθόλου ικανοποιητικές, και το τελικό αποτέλεσμα και οι πραγματικές μειώσεις περιορίστηκαν κατά τέτοιο τρόπο που δεν μας ευχαριστεί καθόλου, αλλά θα πρέπει να αρκεστούμε σε αυτό το πλαίσιο για πάρα πολύ καιρό. Θα υποβληθεί σε πολλές προσαρμογές και πολιτικές αλλαγές και θα εκτεθεί στις δυνάμεις της αγοράς, που θα το οδηγήσουν στην αλλαγή με το πέρασμα του χρόνου. Ωστόσο, αναλάβαμε την πρωτοβουλία από την αρχή της και κατορθώσαμε να τη φέρουμε εις πέρας και να καταλήξουμε σε μια διεθνή συμφωνία. Τώρα μπορούμε να εργαστούμε στο πλαίσιο αυτής της συμφωνίας. Μπορούμε να την αλλάξουμε και να την αναπτύξουμε. Η συνολική μείωση εκπομπών που απαιτείται, για παράδειγμα, για την Ιαπωνία είναι 14% και για τον Καναδά γύρω στο 15%· έτσι απομένει ακόμη να γίνει μια πραγματική προσπάθεια για τις χώρες αυτές. Όμως, φυσικά, δεν είμαστε ευχαριστημένοι με κάποιες από τις ουσιαστικές παραχωρήσεις που έπρεπε να κάνουμε.
<P>
Το δεύτερο σημείο που θα ήθελα να θίξω, το οποίο υπογραμμίζει τα όσα δηλώσατε, είναι ότι τώρα πρέπει να προχωρήσουμε από τα λόγια στις πράξεις. Ο μόνος τρόπος να συνεχίσουμε να είμαστε αξιόπιστοι, είναι να δείχνουμε το δρόμο και να δίνουμε το καλό παράδειγμα. Έτσι θα παρουσιάσω σύντομα αυτές τις τρεις προτάσεις προκειμένου να συνεχίσουμε το έργο αυτό. Πρέπει να μείνουμε επικεφαλής στην παγκόσμια συζήτηση για τις κλιματικές αλλαγές. Πρέπει να είμαστε οι πρώτοι που θα παρουσιάσουμε διάφορες πρωτοβουλίες σε συνέδρια και αλλού, που θα ανταλλάξουμε ορθές πρακτικές, κ.ο.κ. Θα ήθελα τη συνεργασία σας. Η πρόθεσή μου είναι να διατηρήσουμε την πρωτοβουλία και να διασφαλίσουμε ότι οδηγούμε τον κόσμο στην καταπολέμηση της αλλαγής του κλίματος. Πρέπει τώρα να επικεντρωθούμε στο Μαρακές και στο να θέσουμε σε ισχύ όλα τα νομικά κείμενα, έτσι ώστε αυτά να είναι εφαρμόσιμα. Από την εφαρμογή αυτή θα εξαρτηθεί εάν τα πράγματα παραμείνουν στη θέση τους ή γκρεμιστούν κυριολεκτικά.

<SPEAKER ID=247 NAME="Πρόεδρος">
Σας ευχαριστώ, κυρία Επίτροπε.
<P>
Ανακοινώνω ότι, στο τέλος της συζήτησης, έλαβα έξι προτάσεις ψηφίσματος, βάσει του άρθρου 37, παράγραφος 2, του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=11>
Ασφάλεια και αεροπορικές μεταφορές
<SPEAKER ID=248 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
(A5-0279/2001), του κ. Schmitt εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου για τον καθορισμό κοινών κανόνων στον τομέα της πολιτικής αεροπορίας και τη σύσταση Ευρωπαϊκής Υπηρεσίας για την ασφάλεια των αερομεταφορών
<P>
(COM(2000) 595 - C5-0663/2000 - 2000/0246(COD))
<P>
(A5-0249/2001), του κ. Collins εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την ανακοίνωση της Επιτροπής για την προστασία των επιβατών αεροπορικών μεταφορών στην Ευρωπαϊκή Ένωση [COM(2000) 365 - C5-0635/2000 - 2000/2299(COS)].

<SPEAKER ID=249 LANGUAGE="DE" NAME="Schmitt">
Κύριε Πρόεδρε, κυρίες και κύριοι, ο κανονισμός για τη θέσπιση της Ευρωπαϊκής Υπηρεσίας για την ασφάλεια των αερομεταφορών έτυχε θετικής υποδοχής από όλες τις ομάδες στην αρμόδια Επιτροπή. Επί της ουσίας θα πρέπει να δοθεί έμφαση σε τρία σημεία του κανονισμού αυτού. Καταρχάς, κάτι που επανέρχεται διαρκώς στο προσκήνιο, ότι, τη χρονική στιγμή που υπάρχει μία απελευθερωμένη αγορά των εναέριων μεταφορών και ως εκ τούτου προκύπτει ανταγωνιστική πίεση και ίσως υφίσταται ο κίνδυνος για λόγους ανταγωνιστικότητας να γίνουν περικοπές δαπανών, αυτές οι περικοπές δεν πρέπει επ' ουδενί να αποβούν εις βάρος της ασφάλειας! Και γι' αυτό λέω σαφέστατα ότι ο εν λόγω κανονισμός είναι ένα μήνυμα ότι εγγυόμαστε για το μέλλον ένα ενιαίο υψηλό επίπεδο ασφάλειας στα κράτη της ΕΕ και ότι θέλουμε να εξασφαλίσουμε ότι αυτό θα είναι το ίδιο σε όλα τα κράτη.
<P>
Δεύτερον, και είναι, πιστεύω, μία πτυχή σημαντική, την οποία επίσης δεν πρέπει να λησμονήσουμε, αν και δεν τη λαμβάνουμε αρκετά υπ' όψη στην πολιτική. Ο κανονισμός αυτός έχει και οικονομικές πτυχές, διότι με αυτόν δημιουργούμε μία αρχή, ή ακριβέστερα μία υπηρεσία, η οποία θα συγκεντρώσει σε μία ενιαία διαδικασία εγκρίσεως όλες τις απαραίτητες για τον κλάδο των εναέριων μεταφορών άδειες και εγκρίσεις. Αυτό συνεπάγεται ότι στο μέλλον δε θα πρέπει τα μεμονωμένα κράτη μέλη να επαναλαμβάνουν αυτά τα οποία έχουν ήδη κάνει άλλοι, αλλά ότι θα υπάρχει μία ενιαία αρχή στην Ευρωπαϊκή Ένωση για τα θέματα αυτά, η εν λόγω υπηρεσία.
<P>
Θα ήθελα επίσης να υπογραμμίσω το τρίτο σημείο. Με τον κανονισμό αυτό συστήνουμε έναν οργανισμό, ο οποίος ομοιάζει πολύ σε αυτόν που έχουν ήδη οι Αμερικανοί. Όλοι γνωρίζουμε ότι η FIA έχει μεγάλη επιρροή, και μάλιστα παγκοσμίως, καθώς εκπροσωπεί ένα κράτος που αποτελεί μία μεγάλη οικονομική δύναμη. Εμείς, οι Ευρωπαίοι, τρέχουμε από πίσω της χωλαίνοντας, διότι όταν μιλούν τα κράτη μεμονωμένα, δεν έχουν και πολύ μεγάλη επιρροή όσο όταν εμφανίζεται μία ενότητα, δηλαδή, ένας οργανισμός που να εκπροσωπεί όλα τα κράτη. Έτσι, κάνουμε, πιστεύω, ένα βήμα προς τη σωστή κατεύθυνση.
<P>
Η πρόταση της Επιτροπής, που μας υπεβλήθη, συζητήθηκε σε πολυάριθμες συνεδριάσεις της επιτροπής μας, και επιχειρήσαμε, με συγκεκριμένες θέσεις, ας μην χρησιμοποιήσω τον όρο να βελτιώσουμε, γιατί αυτό ακούγεται πάντα σα να ήταν κακή η δουλειά που είχε γίνει πριν·προσπαθήσαμε να διευκολύνουμε την απόφαση να δοθεί περισσότερη ανεξαρτησία στην Υπηρεσία, διότι πιστεύουμε ότι μία τέτοια Υπηρεσία θα πρέπει να επιδιώκει να προωθεί την ασφάλεια στις εναέριες μεταφορές και προσπαθήσαμε να εξασφαλίσουμε ότι θα έχει μεγαλύτερη ανεξαρτησία.
<P>
Όλοι ξέρουμε ότι λόγω των συνθηκών είναι αδιανόητη η ύπαρξη μίας εντελώς ανεξάρτητης Υπηρεσίας, αλλά θεωρούμε ότι θα πρέπει η Επιτροπή να ελέγχει μακρόθεν την Υπηρεσία, ασκώντας μία μορφή εποπτείας για τα νομικά ζητήματα και ίσως σε ορισμένους τομείς για τα τεχνικά ζητήματα.
<P>
Γι' αυτό ήταν σωστή η επιλογή να θέλουμε μία ανεξάρτητη Υπηρεσία και νομίζω ότι σημαντικό ήταν και το ότι είπαμε αφενός πως πρέπει να ενισχυθούν οι εξουσίες του διοικητικού συμβουλίου και αφετέρου πως θα πρέπει ο εκτελεστικός διευθυντής του να λάβει μία θέση, η οποία θα του εξασφαλίζει, ως επί κεφαλής μίας τέτοιας Υπηρεσίας, μία κάποια ανεξαρτησία.
<P>
Υπάρχει άλλο ένα σημαντικό σημείο, νομίζω, το οποίο αναφέρω συνειδητά. Κατεβάλαμε προσπάθειες να προβούμε στην επιτροπή μας σε σαφή διαχωρισμό αρμοδιοτήτων. Συνειδητά εμείς, το Κοινοβούλιο, δεν απαντήσαμε στην πρόταση της Επιτροπής και δεν είπαμε ότι αποδεχόμαστε την πρόσκληση για συμμετοχή στο μέλλον στο διοικητικό συμβούλιο, αλλά είπαμε ότι θέλουμε να είναι σαφές ότι το Κοινοβούλιο ορίζει τα βασικά καθήκοντα, η Επιτροπή είναι ο συνομιλητής για τις σχετικές εφαρμοστικές διατάξεις και η Υπηρεσία μεριμνά να ρυθμίζονται σωστά οι τεχνικές λεπτομέρειες.
<P>
Επιτρέψτε μου να συνοψίσω, διότι εκπνέει ο χρόνος μου. Πιστεύω ότι με τον κανονισμό αυτό πραγματοποιούμε ένα σωστό βήμα. Εξασφαλίζουμε ότι η ευρωπαϊκή διάσταση δρα σε ένα τομέα ο οποίος ενδιαφέρει πολλούς και για τον οποίο πολλοί ανησυχούν και λέγω σαφέστατα ότι ούτε ο εναέριος χώρος, ούτε η ασφάλεια πρέπει να έχουν σύνορα και γι' αυτό το λόγο είναι σωστή η ιδέα της δημιουργίας της υπηρεσίας σε ευρωπαϊκό επίπεδο και γι' αυτό ζητώ αύριο να υπερψηφίσουμε με ευρεία συναίνεση αυτήν την έκθεση.

<SPEAKER ID=250 NAME="Collins">
. (ΕΝ) Κύριε Πρόεδρε, η εμφάνιση του ανταγωνισμού στον τομέα των αεροπορικών μεταφορών είχε σίγουρα ως αποτέλεσμα τη μείωση των τιμών των αεροπορικών ταξιδιών για τα 370 εκατομμύρια καταναλωτών στην Ευρωπαϊκή Ένωση. Ωστόσο, υπάρχει μια αυξανόμενη δυσαρέσκεια μεταξύ των επιβατών των αεροπορικών μεταφορών, όσον αφορά την ποιότητα των υπηρεσιών που τους προσφέρουν πολλές αεροπορικές εταιρείες στην ΕΕ. Είναι πολύ σημαντικό οι επιβάτες των αερομεταφορών να γνωρίζουν πλήρως τα νόμιμα δικαιώματά τους, όταν προκύπτουν προβλήματα με τις πτήσεις. Αυτά είναι ζητήματα τα οποία πραγματεύομαι στην έκθεσή μου.
<P>
Δεν μπορούμε να αρνηθούμε ότι το ζήτημα της βαθείας φλεβικής θρόμβωσης αποτελεί πηγή σοβαρής ανησυχίας για τους επιβάτες των αερομεταφορών. Καλώ την Ευρωπαϊκή Επιτροπή να χορηγήσει επειγόντως κονδύλια από τον προϋπολογισμό έρευνας της Ευρωπαϊκής Ένωσης προκειμένου να διεξαχθεί μια ανεξάρτητη αξιολόγηση των ενδεχόμενων κινδύνων για τη δημόσια υγεία για τους επιβάτες αερομεταφορών, που πραγματοποιούν πτήσεις μεγάλων αποστάσεων. Καλώ την Επιτροπή να πραγματοποιήσει την ανεξάρτητη αυτή έρευνα κατόπιν διαβουλεύσεως με τις αεροπορικές εταιρείες και τις ενώσεις καταναλωτών της ΕΕ. Πιστεύω ότι οι αεροπορικές εταιρείες της Ευρωπαϊκής Ένωσης δεν πρέπει να φοβούνται να αντιμετωπίσουν το ζήτημα της βαθείας φλεβικής θρόμβωσης. Η λύση σε αυτό το πρόβλημα, ίσως, να μην είναι τόσο σκληρή όσο θεωρούν ορισμένες αεροπορικές εταιρείες της ΕΕ. Είναι πολύ σημαντικό οι επιβάτες να είναι πλήρως ενημερωμένοι για το τι πρέπει να κάνουν ώστε να αποφύγουν τη βαθεία φλεβική θρόμβωση.
<P>
Οι αεροπορικές εταιρείες της Ευρωπαϊκής Ένωσης, οι ενώσεις των καταναλωτών και το ιπτάμενο προσωπικό πρέπει να συνεργαστούν, ώστε να διασφαλίσουν ότι όλα τα ζητήματα της δημόσιας υγείας που αφορούν τα αεροπορικά ταξίδια αντιμετωπίζονται πλήρως. Η βελτίωση της ασφάλειας των ταξιδιών για τους επιβάτες των αεροπορικών μεταφορών στην Ευρώπη πρέπει πάντα να είναι ο βασικός στόχος των κυβερνήσεων και των αεροπορικών μεταφορών της ΕΕ. Δεν έχω τίποτα, καταρχήν, κατά της εφαρμογής των αυτοπροαίρετων κωδίκων πρακτικής για τις αεροπορικές εταιρείες της Ευρωπαϊκής Ένωσης. Ωστόσο, είναι πολύ σημαντικό όλοι οι κώδικες πρακτικής που καταρτίζονται από αεροπορικές εταιρείες της ΕΕ να αξιολογούνται πλήρως και να παρακολουθούνται προκειμένου να βεβαιωθεί ότι εφαρμόζονται αυστηρά. Ενώ οι εθελοντικές συμφωνίες διαδραματίζουν ένα σημαντικό ρόλο όσον αφορά το όλο ζήτημα των αεροπορικών ταξιδιών, τα θεσμικά όργανα της ΕΕ και οι κυβερνήσεις της ΕΕ δεν πρέπει να φοβούνται να παρέμβουν και να νομοθετήσουν επί θεμάτων, που προάγουν και προστατεύουν τα δικαιώματα των επιβατών των αερομεταφορών.
<P>
Στην έκθεση αυτή καλώ την Ευρωπαϊκή Επιτροπή να υποβάλει συγκεκριμένες προτάσεις, εκθέτοντας τον τρόπο με τον οποίο μπορεί να καταστεί ευρύτερα γνωστός ο Χάρτης των Δικαιωμάτων των Επιβατών στην Ευρώπη. Αυτό θα διασφαλίσει ότι όλοι οι επιβάτες αεροπορικών μεταφορών στην Ευρώπη είναι πλήρως ενήμεροι για τα νομικά τους δικαιώματα, όσον αφορά τα αεροπορικά ταξίδια. Αυτός ο Χάρτης των Δικαιωμάτων των Επιβατών υπάρχει σήμερα στα αεροδρόμια της Ευρωπαϊκής Ένωσης, αλλά πολλοί επιβάτες δεν γνωρίζουν πλήρως την ύπαρξή του ή δεν κατανοούν πλήρως τις διατάξεις του.
<P>
Η έκθεση αυτή περιλαμβάνει μια πρόταση που καλεί τις αεροπορικές εταιρείες της Ευρωπαϊκής Ένωσης να ενημερώνουν τους επιβάτες για το χώρο που έχουν στη διάθεσή τους όσοι ταξιδεύουν σε οικονομική θέση. Είναι γεγονός ότι υπάρχει περισσότερος χώρος διαθέσιμος για τους επιβάτες της οικονομικής θέσης σε ορισμένες εταιρείες από ό,τι σε άλλες. Καλώ, επίσης, την Ευρωπαϊκή Ένωση και τις αεροπορικές εταιρείες να βελτιώσουν την πρόσβαση για τα άτομα με ειδικές ανάγκες, τα παιδιά και τους ηλικιωμένους και να απαγορεύσει στις αεροπορικές εταιρείες της ΕΕ να επιβάλλουν επιπλέον χρέωση σε άτομα με περιορισμένη κινητικότηταια τη βοήθεια που τους προσφέρουν κατά την επιβίβασή τους σεαεροπλάνο στην Ευρωπαϊκή Ένωση.
<P>
Τέλος, πιστεύω ότι η έκθεση αυτή είχε την ευρεία υποστήριξη των πολιτικών ομάδων στην Επιτροπή Μεταφορών του Ευρωπαϊκού Κοινοβουλίου. Είμαι αισιόδοξος και πεπεισμένος ότι η Ευρωπαϊκή Επιτροπή θα υποβάλλει τώρα τις απαραίτητες νομοθετικές προτάσεις, ώστε να διασφαλίσει ότι τα δικαιώματα των επιβατών για τους πολίτες της Ευρωπαϊκής Ένωσης θα βελτιωθούν σημαντικά, ως θέμα επείγουσας ανάγκης.

<SPEAKER ID=251 LANGUAGE="DE" NAME="Stockmann">
, αναπληρωτής του συντάκτη γνωμοδότησης της Επιτροπής Προϋπολογισμών. (DE) Κύριε πρόεδρε, κυρία Επίτροπε, αγαπητοί συνάδελφοι, καταρχάς εκφράζουμε τις ευχαριστίες μας στον εισηγητή. Με την πρόταση για μία Ευρωπαϊκή Υπηρεσία για την ασφάλεια των αερομεταφορών η Επιτροπή ικανοποίησε ένα μακροχρόνιο αίτημα του Κοινοβουλίου. Η Υπηρεσία για την ασφάλεια των αερομεταφορών είναι η δεύτερη υπηρεσία που θεσπίζεται στον τομέα των μεταφορών, και θα ακολουθήσει μία τρίτη για τον τομέα των σιδηροδρόμων και της ασφάλειας των σιδηροδρομικών μεταφορών. Κρίνω ότι αυτή η στρατηγική θέσπισης ευρωπαϊκών υπηρεσιών είναι η κατάλληλη για την προώθηση της ολοκλήρωσης των ευρωπαϊκών αγορών μεταφορών. Όσον αφορά την Υπηρεσία ασφάλειας των αερομεταφορών η Επιτροπή Περιφερειακής Πολιτικής, Μεταφορών και Τουρισμού προέβη σε μερικές σημαντικές τροπολογίες, επί παραδείγματι για την ενίσχυση της Υπηρεσίας και τη μεγαλύτερη ανεξαρτησία της και τη διεύρυνση του πεδίου αρμοδιοτήτων της.
<P>
Σημαντική μου φαίνεται επί πλέον, κι εδώ ομιλώ εκ μέρους του συναδέλφου Kuckelkorn, η έγκριση μίας τροπολογίας της Επιτροπής Προϋπολογισμών σχετικής με τη χρηματοδότηση. Είναι απαραίτητο να μεριμνήσουμε για την αποτελεσματικότητα, τη διαφάνεια και τον έλεγχο των δαπανών. Με τις δύο Υπηρεσίες έχουμε πλέον τη δυνατότητα να ακολουθήσουμε εξαρχής μία σαφή γραμμή. Η Ομάδα μου κατέθεσε και άλλες τροπολογίες. Η πρώτη αφορά τη σύνθεση του Διοικητικού Συμβουλίου. Απαιτούμε να παραχωρηθεί μία θέση στο Διοικητικό Συμβούλιο και για τους εργοδότες και για τους εργαζομένους.
<P>
Μία άλλη τροπολογία αφορά τη θέσπιση εξωτερικών μονάδων της Υπηρεσίας, οι οποίες βέβαια προτείνονται ως απάντηση στην ανησυχία που εξέφρασαν μερικά κράτη μέλη ότι θα απολέσουν εθνική κυριαρχία. Εν προκειμένω αναμένουμε την οικονομική συνδρομή του κράτους μέλους όπου θα εγκατασταθεί η έδρα της Υπηρεσίας. Με τη ρύθμιση αυτή μπορούμε, μεταξύ άλλων, να αποτρέψουμε το ενδεχόμενο ένα κράτος να πιέσει την υπηρεσία του, αυτήν δηλαδή που εδρεύει στην επικράτειά του, να θεσπίσει εξωτερικές μονάδες. Και σε αυτήν την περίπτωση είμαι πεπεισμένος ότι πρόκειται για βάσιμο και θεμιτό αίτημα του Κοινοβουλίου και απευθύνω έκκληση να το υπερψηφίσετε!

<SPEAKER ID=252 LANGUAGE="ES" NAME="Pomιs Ruiz">
. (ES) Κύριε Πρόεδρε, στην ιδιαίτερα ενδιαφέρουσα συζήτηση την οποία παρακολουθήσαμε σήμερα το πρωί, μετά την παρουσίαση από τον Πρόεδρο Πρόντι της Λευκής Βίβλου για τη διακυβέρνηση, ειπώθηκε ότι ο έλεγχος που ασκείται, επίσης όσον αφορά τον προϋπολογισμό, από αυτό το Κοινοβούλιο, δεν χρειάζεται να αναφέρεται σε λεπτομέρειες, αλλά πρέπει να επαληθεύει αν τα μέσα πληρούν τους στόχους και πρέπει να γίνεται μ' ένα πνεύμα περισσότερο πολιτικό και λιγότερο λογιστικό.
<P>
Ίσως γι' αυτό το λόγο, η Επιτροπή Ελέγχου του Προϋπολογισμού έκανε ορισμένες προτάσεις για τη σύσταση της Ευρωπαϊκής Υπηρεσίας Ασφάλειας των Αερομεταφορών, όπως, για παράδειγμα, να ακολουθηθεί το μοντέλο ελέγχου των δύο υπηρεσιών που συστάθηκαν το 1975, του Κέντρου για την Ανάπτυξη της Επαγγελματικής Κατάρτισης στη Θεσσαλονίκη και της υπηρεσίας του Δουβλίνου. Σύμφωνα μ' αυτό το μοντέλο, η έγκριση της διαχείρισης των υπηρεσιών ενέπιπτε στο Ευρωπαϊκό Κοινοβούλιο.
<P>
Μεταξύ του 1990 και του 1997, συστάθηκαν εννέα υπηρεσίες, αλλά θα έλεγα ότι η σύσταση μίας εξωτερικής υπηρεσίας είναι ένα κενό γράμμα για να μπορεί το Συμβούλιο να το χειρίζεται σύμφωνα με τις επιθυμίες του. Σήμερα όμως, πνέει ένας διαφορετικός άνεμος, διότι η υπηρεσία που συστάθηκε για το ζήτημα του Κοσσυφοπεδίου στη Θεσσαλονίκη το 1999 επιστρέφει στο μοντέλο σύμφωνα με το οποίο είναι το Κοινοβούλιο, μετά από πρόταση του Συμβουλίου, που εγκρίνει τόσο το Διευθυντή, όσο και το Διοικητικό Συμβούλιο.
<P>
Πιστεύω ότι αυτό είναι σύμφωνο με τη διακυβέρνηση που φιλοδοξούμε να εγκρίνουμε μετά από πρόταση της Επιτροπής και θα ήταν καλό για την ίδια την Υπηρεσία, διότι κατ' αυτόν τον τρόπο η εξωτερική υπηρεσία δεν χρειάζεται να συνεπάγεται έναν ελάχιστο έλεγχο των κοινοτικών κεφαλαίων, έλεγχο που είναι αρμοδιότητα του Ευρωπαϊκού Κοινοβουλίου.
<P>
Επίσης επιμένουμε στην τροπολογία 4, στην αναγκαιότητα να ενσωματωθεί στον κανονισμό της η ανάγκη να υπάρχει εξωτερική αξιολόγηση της Υπηρεσίας σε τακτά χρονικά διαστήματα. Επιμένω ότι πρέπει να δοθεί στην εξωτερική Υπηρεσία ελευθερία δράσης, αλλά θα προτιμούσαμε ένας ανεξάρτητος εμπειρογνώμονας να ρίχνει μια ματιά πότε-πότε για να διαπιστώνει αν η Υπηρεσία πληροί ή όχι τον καθορισμένο στόχο.

<SPEAKER ID=253 LANGUAGE="DE" NAME="Wuermeling">
Κύριε Πρόεδρε, αξιότιμοι συνάδελφοι, η Επιτροπή Νομικών Θεμάτων και Εσωτερικής Αγοράς έλεγξε με μεγάλη προσοχή την πρόταση κανονισμού. Φυσικά υποστηρίζει το στόχο της θέσπισης μίας Ευρωπαϊκής Υπηρεσίας για την ασφάλεια των αερομεταφορών. Ωστόσο, διαπιστώνουμε ότι θα πρέπει να εναρμονιστούν κατά κάποιο τρόπο οι νομικές συνθήκες πλαισίου δυνάμει των οποίων θεσπίζονται τέτοιες Υπηρεσίες. Γιατί θα θεσπιστούν εν καιρώ πολλές Υπηρεσίες: υπηρεσία για την ασφάλεια των πτήσεων, υπηρεσία τροφίμων, υπηρεσία φαρμάκων. Είναι η ώρα να θεσπιστούν σαφείς νομικές συνθήκες πλαισίου για τη δραστηριοποίηση τέτοιων υπηρεσιών. Ορισμένες πτυχές αναφέρθηκαν ήδη από τους δύο προλαλήσαντες.
<P>
Είμαι ευγνώμων που η Επιτροπή στη Λευκή Βίβλο για τη διακυβέρνηση προανήγγειλε ότι θα υποδείξει εν προκειμένω σαφέστερες γραμμές. Στην πράξη η θέσπιση τέτοιων υπηρεσιών προχωρεί χωρίς πάταγο, μια και μεταφέρεται η λήψη αποφάσεων στις εξωτερικές μονάδες, έστω και αν, αγαπητέ συνάδελφε Schmitt, δεν λαμβάνονται από αυτές τις υπηρεσίες όλες οι αποφάσεις σε τελευταίο βαθμό.
<P>
Ιδιαίτερα σημαντικό για μας είναι ότι αφενός οι αρχές εποπτείας απαρτίζονται κατ' ίση εκπροσώπηση μεταξύ των ευρωπαϊκών θεσμικών οργάνων, ότι εδώ το Ευρωπαϊκό Κοινοβούλιο δεν χάνει από τα δικαιώματα και την επιρροή του λόγω της εκχώρησης αποφάσεων. Επιπλέον είναι σημαντικό για μας τα ένδικα μέσα που θεσπίζονται στις διαδικασίες αυτών των υπηρεσιών να συνάδουν και με τις ευρωπαϊκές συνθήκες και τις βασικές αρχές του κράτους δικαίου. Ένα επιπλέον μέλημα είναι, οι ανάγκες για ανάληψη δράσης για την κάλυψη των οποίων θεσπίζονται οι υπηρεσίες, να συνάδουν με τα θεμελιώδη δικαιώματα των πολιτών, τα οποία αποφασίσαμε στο πλαίσιο του Χάρτη των Θεμελιωδών Δικαιωμάτων. Εν προκειμένω καταθέσαμε τροπολογίες. Είμαστε ευγνώμονες για την έστω και μερική αποδοχή τους.

<SPEAKER ID=254 LANGUAGE="FR" NAME="Savary">
Αγαπητοί μου συνάδελφοι, επιτρέψτε μου καταρχάς να ευχαριστήσω τον εισηγητή μας και όλους τους συναδέλφους για την ταχύτητα με την οποία το Ευρωπαϊκό Κοινοβούλιο επεξεργάστηκε την πρόταση σχετικά με τη δημιουργία μιας Ευρωπαϊκής Υπηρεσίας για την Ασφάλεια των Αερομεταφορών. Νομίζω ότι δεν είναι απλώς σχήμα λόγου και ότι ισοδυναμεί με έκκληση προς στο Συμβούλιο και την Επιτροπή, να ενεργήσουν δεόντως ώστε η πρόταση να ευοδωθεί το ταχύτερο δυνατόν, διότι η Επιτροπή Βιομηχανίας στάθμισε, όπως είναι φυσικό, καταρχάς το βιομηχανικό ενδιαφέρον μιας τέτοιας υπηρεσίας.
<P>
Γνωρίζετε ότι χρειαζόμαστε επιτακτικά μια υπηρεσία αντίστοιχη με την Αμερικανική Ομοσπονδιακή Υπηρεσία, αν θέλουμε να επικυρωθεί εμπορικά το πρότυπο Airbus και ειδικά το νόε πρόγραμμα Α 380 σε διεθνή κλίμακα. Η Επιτροπή Βιομηχανίας λοιπόν επέδειξε εξαιρετική ευαισθησία στην πλευρά αυτή των πραγμάτων· δεν κατέθεσε πολυάριθμες τροπολογίες και έκανε το παν για να μπορέσουμε να βαδίσουμε με ταχύτερους ρυθμούς προς την πραγματική δημιουργία του συγκεκριμένου εργαλείου, το οποίο αναμένει η ευρωπαϊκή αεροναυπηγική βιομηχανία σε αυτόν τον αγώνα επίδειξης δύναμης, όπου τακτικά έρχεται αντιμέτωπη, συχνά με ένταση, με την μεγάλη της αντίπαλο, την Αμερική. Ως εκ τούτου, είμαστε ικανοποιημένοι με την πρόταση και διατυπώνουμε την ευχή το Συμβούλιο να φανεί αρκετά γενναιόδωρο κατά την εκτίμηση των τροπολογιών που του υποβάλλονται.
<P>
Δεύτερο σημαντικό στοιχείο: το πρόβλημα του πολιτικού ελέγχου. Θεωρούμε ότι η ασφάλεια είναι ζήτημα των ειδικών και των τεχνικών, η πολιτική όμως δεν μπορεί να μείνει στο περιθώριο. Στις σημαντικές υποθέσεις και τα σοβαρά ατυχήματα που συχνά λαμβάνουν χώρα, είτε πρόκειται για το Κονκόρντ ή για το τούνελ στο Λευκό Όρος, ζητάμε κάθε φορά απαντήσεις από τις δημόσιες αρχές. Η υπηρεσία αυτή θα πρέπει λοιπόν να είναι ένα τεχνικό εργαλείο τυποποίησης και πιστοποίησης, που θα τροφοδοτείται πρώτα και κύρια από τις εργασίες των εμπειρογνωμόνων και των βιομηχάνων· θα πρέπει όμως επίσης να ελέγχεται και πολιτικά. Αυτός είναι ο λόγος για τον οποίο καταθέσαμε τροπολογίες που ζητούν ο διευθύνων σύμβουλος της Υπηρεσίας, ή ακόμα και η ίδια η Υπηρεσία, να μπορεί να τεθεί στη διάθεση του Κοινοβουλίου ή, τουλάχιστον, να μπορεί να εισακουστεί από το Κοινοβούλιο. Ορισμένοι μάλιστα εύχονται ακόμα και να υπάρχουν εκπρόσωποι του Κοινοβουλίου στο διοικητικό συμβούλιο, αφού το διοικητικό συμβούλιο δεν είναι μια τεχνική αρχή, αλλά μια αρχή πολιτικού χαρακτήρα.
<P>
Τέλος, διατυπώνουμε την ευχή, στις επιτροπές εμπειρογνωμόνων να είναι δυνατή η ευρύτερη δυνατή διαβούλευση με όλα τα ενδιαφερόμενα μέρη, κυρίως όσον αφορά την οικοδόμηση του ενιαίου εναέριου χώρου ή τα προβλήματα σχετικά με τον εναέριο έλεγχο. Θεωρούμε ότι αυτά θα πρέπει να γίνονται σε διαβούλευση με τους κοινωνικούς εταίρους και τις αντιπροσωπείες των εργαζομένων· διαφορετικά, θα δημιουργηθούν ίσως εμπόδια ανασχετικά όσον αφορά τους στόχους που θέτουμε. Ιδού, αγαπητοί μου συνάδελφοι, αυτά είναι τα κυριότερα συμπεράσματα της Επιτροπής Βιομηχανίας.

<SPEAKER ID=255 NAME="Whitehead">
. (ΕΝ) Κύριε Πρόεδρε, ζητάω συγγνώμη από τους κκ. Schmitt και Collins για το γεγονός ότι καθυστέρησα κάπου αλλού και δεν άκουσα τις εισαγωγικές τους παρεμβάσεις.
<P>
Η γνωμοδότηση της Επιτροπής Περιβάλλοντος, Δημόσιας Υγείας και Πολιτικής των Καταναλωτών, την οποία συνέταξα, εγκρίθηκε ομόφωνα και είμαστε ευτυχείς που βλέπουμε ότι πολλές από τις συστάσεις μας υιοθετήθηκαν από τους δύο εισηγητές.
<P>
Πρέπει να αφήσουμε κατά μέρος τις παλιές δικαιολογίες, τις νομικές αμφισβητήσεις που εγείρει η ΙΑΤΑ και την αντίθεση ακόμη και στις μετριοπαθείς προαιρετικές συμφωνίες που ακούμε ακόμη από ορισμένες πλευρές. Πρόκειται ουσιαστικά για ένα ζήτημα που αφορά την ασφάλεια, καθώς και την άνεση του καταναλωτή. Για το λόγο αυτό χαιρετίζουμε ιδιαίτερα την έγκριση των τροπολογιών σχετικά με την υγεία και την ασφάλεια του καταναλωτή στην έμφαση που δίνει η έκθεση Schmitt στην παροχή πληροφόρησης σχετικά με τις προδιαγραφές υγείας και ασφάλειας για τους επιβάτες των αεροπορικών μεταφορών και την έγκριση της πρότασης ότι πρέπει να υπάρξει αξιολόγηση του κινδύνου για την υγεία και έρευνα σε θέματα όπως η βαθεία φλεβική θρόμβωση, που περιέχεται στην έκθεση Collins.
<P>
Γεγονός είναι ότι οι επιβάτες σήμερα υφίστανται όχι μόνο κακή μεταχείριση από μέρους των αεροπορικών εταιριών ή το πρόβλημα των χαμένων αποσκευών, αλλά και άλλα πράγματα που δεν είναι συχνά σφάλμα των ίδιων των αεροπορικών εταιρειών. Υποφέρουν κατά κύριο λόγο από την έλλειψη πληροφόρησης. Αν η νέα υπηρεσία πρόκειται να κάνει κάτι, όπως η υπηρεσία διατροφικών προτύπων, που πρόκειται να συστήσουμε, πρέπει να είναι ανοικτή, πρέπει να είναι διαφανής. Πρέπει να δούμε πώς διεξάγονται οι έρευνές της. Πρέπει να δούμε πώς επιλέγεται το προσωπικό της. Πρέπει να γίνεται βάσει αξιοκρατικών κριτηρίων και χωρίς σχέσεις με την αεροπορική βιομηχανία. Όλα αυτά θα είναι δυνατά εάν εγκρίνουμε τις δύο αυτές εκθέσεις.
<P>
Ελπίζω ότι το Σώμα θα χαιρετίσει θερμά τις εκθέσεις στην αυριανή ψηφοφορία.

<SPEAKER ID=256 LANGUAGE="ES" NAME="Ojeda Sanz">
Κύριε Πρόεδρε, κυρία Επίτροπε, καταρχάς θέλω να συγχαρώ τον κ. Collins για την εργασία του, μια εργασία που ήταν σοβαρή, αντικειμενική και σχολαστική στην επεξεργασία αυτής της έκθεσης για την προστασία των δικαιωμάτων των επιβατών των αεροπορικών μεταφορών στην Ευρωπαϊκή Ένωση.
<P>
Συμφωνώ πλήρως με τον εισηγητή ότι είναι απαραίτητο - κι εγώ θα έλεγα πολύ επείγον - να ενισχυθεί η σημερινή προστασία στις περιπτώσεις των αρνήσεων επιβίβασης, της ακύρωσης πτήσεων, των αδικαιολόγητων καθυστερήσεων, οι οποίες πολύ συχνά συνεπάγονται χάσιμο των αεροπορικών ανταποκρίσεων ή άλλων μέσων μεταφοράς, και ένα μεγάλο ούτω καθεξής το οποίο βλέπουμε να μεγεθύνεται μέρα με τη μέρα, χωρίς να ξεχνάμε ότι τα μέλη αυτού του Κοινοβουλίου είμαστε παθόντες αυτών των προβλημάτων.
<P>
Πιστεύω ότι είναι σκόπιμο να αναχαιτίσουμε αυτήν την πορεία επιδείνωσης πριν να γίνει μη αντιστρέψιμη και πρέπει να ευχαριστήσουμε την Επίτροπο για τις προσπάθειες που καταβάλλει το τμήμα της προς αυτή την κατεύθυνση. Γι' αυτό, θεωρώ ότι είναι απαραίτητο, για να το πετύχουμε αυτό, να προχωρήσουμε προς μία προσεκτική και κατάλληλη αναθεώρηση της ισχύουσας νομοθεσίας σ' αυτό το θέμα και στην ενίσχυσή της σε όλες εκείνες τις πτυχές που συμβάλλουν στη μεγαλύτερη και καλύτερη προστασία των δικαιωμάτων των επιβατών. Επίσης είναι απαραίτητο να ελέγχονται αυστηρά οι αυτοπροαίρετες συμφωνίες που υπογράφουν οι αεροπορικές εταιρείες και να έχουν επίσης ως στόχο την βελτίωση των συνθηκών των αεροπορικών μεταφορών.
<P>
Προπαντός, όμως, θεωρώ αναγκαία μια επιτήρηση που θα εγγυάται την καθολική τήρηση της ισχύουσας νομοθεσίας, η οποία, σε πολλές περιπτώσεις, παραμένει κενό γράμμα και επομένως είναι άχρηστη για τους σκοπούς για τους οποίους καταρτίστηκε.
<P>
Αυτή είναι η κατεύθυνση στην οποία μπορεί και πρέπει να ληφθεί άμεση και αποφασιστική δράση. Καταρχάς, πρέπει να επιμείνουμε με επιθετικό τρόπο στην αποτελεσματική διάδοση - όπως επισήμανε ο εισηγητής - του χάρτη των δικαιωμάτων των επιβατών. Η ακριβής, σαφής, κατανοητή και επαρκής ενημέρωση είναι απαραίτητη για να γνωρίζουν οι επιβάτες τα δικαιώματα που τους παρέχονται και τον τρόπο άσκησής τους και, ασφαλώς, δεν μπορούσε να συμβιβαστούμε μ' αυτές τις μισοκρυμμένες πινακίδες σε απόμερα σημεία πολλών αεροδρομίων.
<P>
Αυτές οι πληροφορίες πρέπει να κοινοποιούνται επαρκώς και να τίθενται στην διάθεση όλων των χρηστών και όχι μόνο στα αεροδρόμια, αλλά επίσης στα σημεία πώλησης εισιτηρίων, στα ταξιδιωτικά πρακτορεία, καθώς επίσης, στο μέτρο του δυνατού, στα μέσα μαζικής ενημέρωσης. Διότι αν δεν κατορθώσουμε να έχουν οι επιβάτες πρόσβαση στη γνώση των πραγματικών δικαιωμάτων τους, τα οποία σε πολλές περιπτώσεις δεν μπορούν να ασκήσουν, δεν ωφελεί σε τίποτα να εμπλακούμε σε μία νομοθετική διαδικασία της οποίας το αποτέλεσμα θα ήταν επίσης να μείνει κενό γράμμα.

<SPEAKER ID=257 NAME="Wiersma">
 - (NL) Κύριε Πρόεδρε, θέλω να αναφερθώ κυρίως στην Ευρωπαϊκή Υπηρεσία Ασφάλειας των Αερομεταφορών - την EASA, αλλά, εντούτοις, δεν μπορώ να μην κάνω μία παρατήρηση σχετικά με τα δικαιώματα των επιβατών, απευθυνόμενος και στην Επίτροπο. Αυτά που υπόσχονται οι αεροπορικές εταιρείες, και για τα οποία συνάπτουν μεταξύ τους συμφωνίες για την κατάρτιση καταλόγων με τα δικαιώματα των επιβατών, στην πράξη φαίνεται να επιβεβαιώνονται ελάχιστα. Και από την προσωπική μου πείρα, φαίνεται ότι υπάρχουν σχετικά πολλά προβλήματα. Θα επιθυμούσα, επομένως, να συνηγορήσω υπέρ της σύναψης όσο το δυνατό πιο δεσμευτικών συμφωνιών, οι οποίες να ορίζουν σε νομοθετικό πλαίσιο, μεταξύ άλλων, και κυρώσεις για τη μη εκπλήρωση όλων των υποσχέσεων προς τους επιβάτες.
<P>
Όπως είπα ήδη, θέλω να αναφερθώ κυρίως στην EASA. Η ίδρυση της EASA και ο καθορισμός των καθηκόντων της αποτελούν ένα σημαντικό βήμα προς την κατεύθυνση της πλήρους εναρμόνισης των κανόνων ασφαλείας στην αεροπορία. Αυτό είναι απαραίτητο και επιθυμητό, δεδομένου του αυξανόμενου ενδιαφέροντος του τομέα σε ευρωπαϊκό επίπεδο, για ομοιόμορφους κανόνες ανταγωνισμού και όμοια πρότυπα, καθώς και δεδομένης της ανάγκης ενίσχυσης της επιρροής της Ευρωπαϊκής Ένωσης σε παγκόσμιο επίπεδο. Επιλέχθηκε μία προσεκτική αρχή, καθώς σε πρώτο επίπεδο, η Υπηρεσία θα ασχολείται με την ευρωπαϊκή πιστοποίηση των νέων τύπων αεροσκαφών, όπως τα Α 380. Αυτό φαίνεται απόλυτα αποδεκτό, επειδή η υπηρεσία πρέπει να βρει τη θέση της δίπλα στα εθνικά όργανα αερομεταφορών, τα οποία θα εξακολουθήσουν να διαδραματίζουν ένα ρόλο.
<P>
Η διπλή εργασία πρέπει να προληφθεί με την αποτελεσματική κατανομή της διαθέσιμης εμπειρογνωμοσύνης και δυναμικού. Σύμφωνα με ένα καθορισμένο χρονοδιάγραμμα, η αποστολή της EASA μπορεί να επεκταθεί και σε άλλες πτυχές της αεροπορικής ασφάλειας, όπως οι ανθρώπινες πτυχές, η ποιότητα της κατάρτισης των πιλότων κλπ.
<P>
Ορθά γίνεται αναφορά, τόσο στη νομοθετική ρύθμιση όσο και στις τροπολογίες, στην υγεία, στην άνετη παραμονή των επιβατών στα σκάφη και στο περιβάλλον και, συγκεκριμένα, στο θέμα των εκπομπών. Οι πολίτες ανησυχούν όλο και περισσότερο για αυτό. Η εργασία της EASA πρέπει να συμβάλει στον περιορισμό αυτών των ανησυχιών.
<P>
Από τις τροπολογίες του Ευρωπαϊκού Κοινοβουλίου γίνεται σαφές ότι η ανεξαρτησία της Υπηρεσίας έχει προτεραιότητα. Αυτή πρέπει να λειτουργεί χωρίς πολιτικές αναμίξεις και διαδικασίες πιστοποίησης. Στο τέλος του προτεινόμενου κανονισμού, εμφανίζεται και πάλι η αναπόφευκτη επιτροπολογία. Διατηρούμε τις αμφιβολίες μας, κατά πόσο αυτή θα συμβάλει στην αποτελεσματική και ανεξάρτητη λειτουργία της EASA.

<SPEAKER ID=258 NAME="Sanders-ten Holte">
 - (NL) Κύριε Πρόεδρε, κυρία Επίτροπε, συνάδελφοι, εξ ονόματος της Ομάδας των Φιλελευθέρων, θα ήθελα να συγχαρώ τον κ. Schmitt για την έκθεσή του. Η ασφάλεια, η αποφασιστικότητα και η λογοδοσία, αυτές είναι τα τρία βασικά σημεία για την Ομάδα μου. Συμβάλλει σε αυτά η Υπηρεσία Ασφάλειας των Αερομεταφορών; Κατά τη γνώμη μας ναι, και σίγουρα τώρα που εμπίπτουν σε αυτή την οδηγία συσκευές καταχωρημένες σε τρίτες χώρες που εκτελούν πτήσεις από ένα κράτος μέλος.
<P>
Υπέβαλα μία τροπολογία για την καλύτερη διασαφήνιση της δέσμης των καθηκόντων της Υπηρεσίας. Η Επιτροπή, στα τέλη του έτους, θα υποβάλει πρόταση με τα νέα καθήκοντα που θα μπορούσε να αναλάβει η EASA. Η χορήγηση αδείας για τα πληρώματα των αεροσκαφών στην Ευρωπαϊκή Ένωση φαίνεται πως αποτελεί το σημαντικότερο. Η ενίσχυση της ασφάλειας των ανθρώπων στα αεροσκάφη, τόσο των επιβατών όσο και του πληρώματος, είναι το σημαντικότερο. Δεν πρόκειται μόνο για την καταλληλότητα των σιδήρων.
<P>
Η EASA πρέπει να λειτουργήσει δυναμικά και αυτό εξαρτάται από τη διάρθρωση, αλλά και από την ποιότητα των διευθυντών της. Για αυτό, πρέπει το διοικητικό συμβούλιο και ο διευθυντής να διαθέτουν σχετική πείρα. Μία θητεία 10 ετών είναι αρκετή. Επομένως, μόνο μία ανανέωση της θητείας.
<P>
Τέλος, η λογοδοσία. Θεωρούμε σημαντικό να λογοδοτούν όλες αυτές οι ανεξάρτητες υπηρεσίες ενώπιον του Κοινοβουλίου. Ο καλύτερος τρόπος για να υλοποιηθεί αυτό είναι να φροντίσουμε, ώστε η Επιτροπή να έχει μία θέση στη διάρθρωση αυτών των υπηρεσιών. Εάν αποδυναμώσουμε σοβαρά το ρόλο της Επιτροπής, τότε θα προκύψουν σοβαρά προβλήματα πολιτικής ευθύνης. Ακολουθήσαμε την ίδια τακτική και στο θέμα της Ευρωπαϊκής Υπηρεσίας για την Ασφάλεια στη Θάλασσα και σε άλλα σημεία.
<P>
Παρακολούθησα την έκθεση του κ. Collins με μεγάλο ενδιαφέρον, επειδή και εγώ ο ίδιος είμαι εισηγητής για ένα παρόμοιο θέμα και, συγκεκριμένα, για την αστική ευθύνη στις αερομεταφορές. Συμφωνούμε σε πολλά σημεία στην τελική εκδοχή. Πολλές από τις τροπολογίες μας έχουν γίνει αποδεκτές. Και, για αυτό, τις ευχαριστίες μου.
<P>
Θα ήθελα να αναφερθώ σε δύο ακόμη σημεία. Πρώτον, ότι θεωρώ απαραίτητο οι επιβάτες να ενημερώνονται έγκαιρα. Τέλος, ο συνάδελφος κ. Lynn υπέβαλε μία σειρά τροπολογιών για να υπογραμμιστεί ότι οι αεροπορικές εταιρείες πρέπει να κάνουν τα πάντα για να ενημερώνουν τους επιβάτες για τον κίνδυνο αεροπορικής θρόμβωσης ακόμη και στις σύντομες πτήσεις.

<SPEAKER ID=259 LANGUAGE="EN" NAME="Lucas">
Κύριε Πρόεδρε, εξ ονόματος της Ομάδας των Πρασίνων θα ήθελα να χαιρετίσω και τις δύο αυτές εκθέσεις. Στον περιορισμένο χρόνο ομιλίας που έχω, θέλω να επικεντρωθώ σε μία μόνο πτυχή και αυτή είναι η πτυχή της υγείας κατά τα αεροπορικά ταξίδια.
<P>
Είναι αλήθεια ότι στο παρελθόν οι αεροπορικές εταιρείες αμελούσαν δυστυχώς την υγεία των επιβατών. Αυτό αρχίζει να αλλάζει, αλλά έχουμε ακόμη πολύ δρόμο να διανύσουμε. Χαιρετίζω ιδιαίτερα το γεγονός ότι κ. Collins αφιέρωσε στην υγεία ένα ξεχωριστό κομμάτι στην έκθεσή του και υποστηρίζω θερμά τις εκκλήσεις του προς τις αεροπορικές εταιρείες να είναι πολύ περισσότερο ενεργητικές παρέχοντας εκ των προτέρων πληροφορίες σχετικά με τους κινδύνους για την υγεία. Χρειαζόμαστε πολύ μεγαλύτερη διαφάνεια. Οι πληροφορίες πρέπει να είναι διαθέσιμες κατά την κράτηση του εισιτηρίου. Πρέπει να είναι διαθέσιμες στα ιατρεία. Πρέπει να υπάρχουν οδηγίες σχετικά με την υγεία παρόμοιες με τις οδηγίες για την ασφάλεια που ήδη υπάρχουν στα αεροπλάνα, συμπεριλαμβανομένων συμβουλών σχετικά με τα προληπτικά μέτρα που μπορούν να ληφθούν. Φυσικά η ζωή δεν είναι χωρίς κινδύνους, αλλά πρέπει να υπάρχει μια ισορροπία στον κίνδυνο αυτό και αν οι άνθρωποι γνωρίζουν ποιες είναι οι επιλογές, είναι πιο πιθανό να μπορούν να πάρουν μια καλά τεκμηριωμένη απόφαση.
<P>
Όσον αφορά τη βαθεία φλεβική θρόμβωση για παράδειγμα, αν και για πάνω από δέκα χρόνια υπήρξαν αναφορές για ανθρώπους που παρουσίασαν θρόμβους στο αίμα μετά από αεροπορικό ταξίδι, δεν διεξήχθη ποτέ μια περιεκτική ανεξάρτητη έρευνα. Σύμφωνα με μια πρόσφατη έκθεση στην επιθεώρηση The Lancet, την οποία εκπόνησε ένας σύμβουλος με έδρα το Λονδίνο, ένας στους δέκα παθαίνει κάποιου είδους θρόμβους στο αίμα μετά από πτήσεις μεγάλων αποστάσεων. Ασφαλώς οι σοβαροί κίνδυνοι για την υγεία είναι πολύ περιορισμένοι για τη μεγάλη πλειονότητα, αλλά για λίγους είναι πολύ υπαρκτοί. Πρέπει να το αντιμετωπίσουμε αυτό, τόσο με την έρευνα όσο και με τη δράση που θα προκύψει από αυτή την έρευνα. Μεγαλύτεροι χώροι στο αεροσκάφος, για παράδειγμα, και λιγότερη έμφαση στο να μπαίνουν όσο το δυνατόν περισσότεροι στο αεροπλάνο, σε όσο το δυνατόν μικρότερο χώρο με όσο το δυνατόν μεγαλύτερο κέρδος.
<P>
Σήμερα το πρωί υπήρχε ένα άλλο παράδειγμα στον Τύπο. Ένας καναδός ερευνητής έλεγε ότι λόγω της ανακύκλωσης του αέρα στο θάλαμο επιβατών ορισμένοι επιβάτες κινδυνεύουν να κολλήσουν ασθένειες τόσο σοβαρές όσο η φυματίωση. Οι ισχυρισμοί του αντικρούονται από τις αεροπορικές εταιρείες. Το ζήτημα δεν είναι το σωστό ή το λάθος αυτού του τελευταίου ισχυρισμού, αλλά το γεγονός ότι αυτό το είδος της αβεβαιότητας θα συνεχιστεί αν δεν έχουμε μια νέα προληπτική στρατηγική, που θα βασίζεται σε περισσότερη και καλύτερη έρευνα, πρόσφορη δράση από τις αεροπορικές εταιρείες και καλύτερη ενημέρωση προς το κοινό.

<SPEAKER ID=260 LANGUAGE="FR" NAME="Cauquil">
Κύριε Πρόεδρε, τάσσομαι υπέρ κάθε ενέργειας που τείνει προς τη ενοποίηση των κανονισμών ασφαλείας στις αερομεταφορές.
<P>
Η δημιουργία μιας Ευρωπαϊκής Υπηρεσίας για την Ασφάλεια των Αερομεταφορών, στη θέση της σημερινής άτυπης συνεργασίας μεταξύ των δεκαπέντε κρατών μελών, είναι το ελάχιστο που μπορούμε να κάνουμε για την καθιέρωση κοινών κανόνων στον τομέα των εναέριων μεταφορών.
<P>
Αν πιστέψουμε την ίδια την έκθεση ωστόσο, χρειάστηκαν είκοσι χρόνια παζάρια, προκειμένου να ληφθεί το μέτρο αυτό της κοινής λογικής. Παρά τους ευφημισμούς που χρησιμοποιεί, η έκθεση αναγνωρίζει ότι η διάρκεια των διαπραγματεύσεων οφείλεται στη δυσκολία να συμφιλιωθούν οι εθνικοί εγωισμοί των κρατών της Ευρωπαϊκής Ένωσης, και πίσω από αυτούς τα αποκλίνοντα ή ακόμα αντικρουόμενα βιομηχανικά συμφέροντα. Έτσι, η έκθεση υπενθυμίζει την αρχή της επικουρικότητας σχετικά με τη λειτουργία των αεροδρομίων και επιμένει στην αναγκαιότητα εχεμύθειας όσον αφορά τις έρευνες της Υπηρεσίας, από σεβασμό προς την νομοθεσία της βιομηχανικής ιδιοκτησίας.
<P>
Οι αποκλίσεις συμφερόντων ανάμεσα στους ενδιαφερόμενους βιομηχανικούς ομίλους εξακολουθούν να υπάρχουν και αυτό είναι κακός οιωνός για την εξουσία που θα προσδοθεί στην Υπηρεσία αυτή, προκειμένου να επιβάλει όλα τα μέτρα που είναι απαραίτητα για την ασφάλεια των επιβατών.

<SPEAKER ID=261 NAME="Titford">
Κύριε Πρόεδρε, όπως για τη μητρότητα και για τη μηλόπιτα, δεν θα ήταν δυνατό να είναι κανείς κατά της ασφάλειας, ειδικά όσον αφορά τα αεροπλάνα. Αλλά μην αυταπατάστε: ο πραγματικός σκοπός της παρούσας πρότασης είναι η περαιτέρω πολιτική ολοκλήρωση. Διότι, όπως τόσο εύγλωττα δηλώνει η Επιτροπή στο δικό της έγγραφο, σκοπεύει να δημιουργήσει την Ευρωπαϊκή Υπηρεσία για την Ασφάλεια των Αερομεταφορών μέσω της σταδιακής ολοκλήρωσης των εθνικών συστημάτων. Αυτό μου φαίνεται ότι αποτελεί την κινητήρια δύναμη για ολόκληρη την Ευρωπαϊκή Ένωση - η βαθμιαία ολοκλήρωση των εθνικών συστημάτων.
<P>
Μακάρι να μπορούσε η φράση αυτή να γραφτεί με τεράστια γράμματα στους πίνακες ανακοινώσεων σε όλο το Ηνωμένο Βασίλειο έτσι ώστε οι συμπολίτες μου να μπορούσαν να καταλάβουν αληθινά τι συμβαίνει πραγματικά. Όπως είπε πρόσφατα ο κ. Duisenberg όταν περιέγραφε το ευρώ ως σύμβολο πολιτικής ολοκλήρωσης, έχουμε εδώ ένα ακόμη σύμβολο - την Ευρωπαϊκή Υπηρεσία για την Ασφάλεια των Αερομεταφορών.
<P>
Αλλά αυτό που είναι ιδιαίτερα εντυπωσιακό εδώ, εκτός από το γεγονός ότι έχουμε ήδη μια ανεξάρτητη διακυβερνητική υπηρεσία στo Σύνδεσμο Αρχών Πολιτικής Αεροπορίας, είναι η απόλυτη παραδοχή ότι η συνεχιζόμενη διακυβερνητική συνεργασία πρόκειται να εγκαταλειφθεί έτσι όπως αναπτύχθηκε και παραθέτω από την έκθεση του εισηγητή: "δεδομένου ότι συνδεόταν με χρονοβόρες διαδικασίες κύρωσης στα εθνικά κοινοβούλια των ενδιαφερομένων κρατών, ·, καθώς και με τον κίνδυνο πιθανής απόρριψης" . Πόσο περίεργη και άβολη είναι η δημοκρατία. Όπως και ο λαός της Ιρλανδίας όταν διενεργεί ένα δημοψήφισμα και δεν μπορεί να βασίζεται σε αυτό ότι θα εφαρμοστεί. Πολύ πιο εύκολο, ωστόσο, να δημιουργηθεί ένα ακόμη ευρωπαϊκό όργανο και να ξεφορτωθούμε αυτή τη δύσκολη δουλειά. Μπορεί να είναι διοικητικά πρόσφορο, όμως δεν είναι δημοκρατία. Είναι όμως συμβολικό της εμπειρίας της Ευρωπαϊκής Ένωσης.
<P>
Δεδομένης της ικανοποίησης της αεροπορίας, και με το δέοντα σεβασμό προς τον εισηγητή, μπορώ μόνο να ολοκληρώσω με μια φράση που δεν θα μπορέσει να μεταφραστεί από τα αγγλικά: "What a Messerschmidt" .

<SPEAKER ID=262 LANGUAGE="DE" NAME="Jarzembowski">
Κύριε Πρόεδρε, αξιότιμη κυρία Αντιπρόεδρε, καταρχάς θα ήθελα, ακριβώς όπως ο συνάδελφος Ojeda Sanz ευχαρίστησε τον συνάδελφο Collins για την εξαιρετική του έκθεση, να ευχαριστήσω το συνάδελφο Schmitt για την εξαιρετική του έκθεση. Αμφότεροι μας υπέβαλαν πολύ σημαντικό έργο. Όσον αφορά την ασφάλεια των πτήσεων, κυρία Επίτροπε, ενώ είχε από καιρό ολοκληρωθεί η εσωτερική αγορά και άλλοι Επίτροποι είχαν εγκαταλείψει το θέμα, μας υποβάλατε αυτήν εδώ την πρόταση για τον προσδιορισμό κοινών διατάξεων για την πολιτική αεροπλοΐα και για τη θέσπιση Ευρωπαϊκής Υπηρεσίας για την ασφάλεια των αερομεταφορών. Μπορούμε έτσι, επί τέλους, να αντικαταστήσουμε τις διατάξεις περί ασφάλειας που μέχρι τώρα καθόριζαν κατά γραφειοκρατικό τρόπο τα κράτη μέλη με ενιαίες ευρωπαϊκές διατάξεις υπό κοινοβουλευτική ευθύνη. Μπορούμε επί τέλους να δημιουργήσουμε έναν πραγματικά ενιαίο ευρωπαϊκό χώρο ασφάλειας στους ευρωπαϊκούς ουρανούς. Ελπίζουμε ότι ιδιαιτέρως η ασφάλεια θα βελτιωθεί, χάρη σε αυστηρούς και ενιαίους ελέγχους. Στο βαθμό αυτό υποστηρίζουμε την πρότασή σας. Οι τροπολογίες της επιτροπής στόχο έχουν, όπως σωστά εξέθεσε ο συνάδελφος Schmitt, να ενισχύσουν έτι περαιτέρω την επιστημονική ανεξαρτησία της Ευρωπαϊκής Υπηρεσίας για την ασφάλεια των αερομεταφορών χωρίς να μειώνεται η δική σας, προσωπική κοινοβουλευτική ευθύνη.
<P>
Ελπίζουμε ότι αυτή η νέα Υπηρεσία θα αναλάβει ταχύτατα τις δραστηριότητές της, ώστε να είναι εκείνη που θα δώσει την έγκριση για το νέο σύμβολο της ευρωπαϊκής ανεξάρτητης αεροπορικής βιομηχανίας, το νέο Airbus A380, το οποίο αποτελεί κοινό έργο πολλών υπαλλήλων, πολλών μηχανικών, πολλών εργατών στα ευρωπαϊκά κράτη. Αν το καταφέρει αυτό, θα έχουμε, πιστεύω, καταγάγει μια μεγάλη νίκη υπέρ της αεροπορικής βιομηχανίας και της ασφάλειας.

<SPEAKER ID=263 NAME="Torres Marques">
Κύριε Πρόεδρε, κυρία Επίτροπε, θα αναφερθώ ειδικά στην έκθεση Collins. Θέλω να συγχαρώ το συνάδελφό μας για την εργασία που πραγματοποίησε καθώς και την Επιτροπή διότι μας παρουσίασε αυτή την έκθεση σχετικά με την προστασία των δικαιωμάτων των επιβατών των αεροπορικών μεταφορών.
<P>
Εξετάζουμε ένα θέμα που ενδιαφέρει όλο και περισσότερα άτομα, περισσότερους Ευρωπαίους, διότι υπάρχουν όλο και περισσότεροι ταξιδιώτες που χρησιμοποιούν τις αερομεταφορές. Αλλά υπάρχει επίσης και μία αυξημένη δυσαρέσκεια σχετικά με τις μεταφορές που μας προσφέρονται καθώς και με τις συνθήκες στις οποίες πραγματοποιούνται. Ανήκει στο Ευρωπαϊκό Κοινοβούλιο και την Επιτροπή να υπερασπίσουν τα συμφέροντα των Ευρωπαίων που ταξιδεύουν με τις αερομεταφορές. Το βέβαιο είναι ότι τα προβλήματα που αντιμετωπίζουν οι ταξιδιώτες δεν εξαρτώνται μόνο από τις αεροπορικές εταιρείες, εξαρτώνται επίσης από τα αεροδρόμια και εμείς οφείλουμε να αντιμετωπίσουμε αυτές τις δύο καταστάσεις. Επί του παρόντος, τα αεροδρόμια φαίνονται σαν σταθμοί του μετρό όπου η πυκνότητα των ατόμων είναι τόση που δεν υπάρχει καμία άνεση και επίσης δεν αισθάνεται κανείς μεγάλη ασφάλεια.
<P>
Όσον αφορά τη μεταφορά, οι επιβάτες απαιτούν ασφάλεια, αλλά απαιτούν επίσης να γνωρίζουν εκ των προτέρων τις συνθήκες μεταφοράς. Και ευχαριστώ το συνάδελφο κ. Collins, ο οποίος αποδέχθηκε πολλές προτάσεις τροπολογίας που υποβάλαμε στην έκθεσή του, διότι πιστεύω ότι πραγματικά ήταν χρήσιμο να τις εισάγει. Και πρέπει a priori οι ταξιδιώτες να γνωρίζουν και να έχουν τη δυνατότητα να συγκρίνουν τις συνθήκες που τους παραχωρούνται στις μεταφορές. Όχι μόνο οι τιμές, αλλά και οι συνθήκες ασφάλειας, η άνεση - οι αποστάσεις μεταξύ των καθισμάτων, για παράδειγμα - και επίσης η ποιότητα του αέρα (μία από τις πτυχές η οποία αναφέρθηκε είναι ότι οι πτήσεις μετατράπηκαν σε πτήσεις μη καπνιστών, είναι αλήθεια, αλλά οι συνθήκες ασφάλειας από τη ρύπανση υποβαθμίστηκαν προκειμένου να μειωθεί το κόστος των αερομεταφορών).
<P>
Πιστεύω ότι πρέπει να αντιμετωπίσουμε με επιμονή το πρόβλημα αυτό, και θα ήθελα να ρωτήσω επιπλέον την Επίτροπο Loyola de Palαcio εάν εξακολουθεί να έχει την πρόθεση, μέχρι το τέλος του έτους, να παρουσιάσει νομοθεσία σχετικά με το θέμα αυτό και ποια θα είναι αυτή η νομοθεσία ;

<SPEAKER ID=264 LANGUAGE="EN" NAME="Foster">
Κύριε Πρόεδρε, θα ήθελα να συγχαρώ τον κ. Collins σχετικά με την έκθεσή του, η οποία πιστεύω ότι φέρνει ένα λογικό συμβιβασμό στην πρόταση της Επιτροπής.
<P>
Καθώς η αεροπορία είναι ο τομέας των μεταφορών με το μεγαλύτερο ρυθμιστικό πλαίσιο, χαιρετίζω τη δέσμευση που ανέλαβε ο κλάδος, όπως συμφωνήθηκε στη Λισαβόνα το Μάιο, να υλοποιήσει την αυτοπροαίρετη δέσμευση για την εξυπηρέτηση των επιβατών. Αυτός είναι σίγουρα ο καλύτερος τρόπος για να προχωρήσουμε καθώς η υπερβολική ρύθμιση θα ήταν εξαιρετικά καταστρεπτική για τον κλάδο της αεροπορίας σε ολόκληρη την Ευρώπη, και ειδικότερα στο Ηνωμένο Βασίλειο, και θα είχε ως συνέπεια το να μην είμαστε ανταγωνιστικοί. Η έκθεση δηλώνει με σαφήνεια ότι η επιθυμία να προστατεύσουμε τους επιβάτες των αεροπορικών μεταφορών δεν πρέπει να παρακωλύει τον ανταγωνισμό, ενώ ταυτόχρονα η αυτοπροαίρετη συμφωνία είναι περιεκτική και αναλυτική σε αυτούς τους τομείς που χρήζουν βελτίωσης. Ελπίζω ότι η Επιτροπή θα αντισταθεί στην υποβολή νομοθετικών προτάσεων καθώς το μόνο σωστό και πρέπον είναι να δοθεί στον κλάδο επαρκής χρόνος για να εφαρμόσει πλήρως αυτή τη συμφωνία. Σχετικά με ένα μικρό σημείο εδώ από τον κ. Collins: το Ηνωμένο Βασίλειο είναι η μόνη χώρα που εφαρμόζει κανόνες για την ελάχιστη απόσταση μεταξύ των καθισμάτων για λόγους ασφαλείας και ως εκ τούτου πιστεύω ότι η Ευρωπαϊκή Ένωση θα μπορούσε να ακολουθήσει αυτό το παράδειγμα.
<P>
Στρεφόμενος στην έκθεση Schmitt, πρέπει να συγχαρούμε τον κ. Schmitt όσον αφορά τη διασαφήνιση και τη βελτίωση των προτάσεων της Επιτροπής, αν και διατηρώ ακόμη σοβαρές επιφυλάξεις σε μια σειρά τομείς. Παρόλα αυτά πιστεύω πως υπάρχει γενική συμφωνία ότι απαιτείται ένας πανευρωπαϊκός οργανισμός ειδικότερα στον τομέα της κατασκευής αεροσκαφών, αν και υπάρχει ακόμη ασάφεια σε σχέση με τους κανόνες της Διεθνούς Οργάνωσης Πολιτικής Αεροπορίας (ICAO), που δηλώνουν σαφώς ότι τόσο η ατομική πιστοποίηση των αεροσκαφών όσο και οι αλλαγές και τροποποιήσεις στο σχεδιασμό είναι ευθύνη των κρατών στα οποία είναι νηολογημένα.
<P>
Τέλος, παρά το ότι έχουμε ρωτήσει την Επιτροπή σε αρκετές ευκαιρίες, δεν έχουμε ακόμη σαφή εικόνα ως προς το μελλοντικό ρόλο των εθνικών αρχών πολιτικής αεροπορίας, JAA, καθώς ο προτεινόμενος κανονισμός δεν ορίζει τις παραμέτρους του. Επιπλέον, πιστεύω ότι στο στάδιο αυτό οι προσπάθειες πρέπει να επικεντρώνονται στην επίτευξη της ομοιόμορφης εφαρμοσιμότητας των προτύπων του ICAO, του JAA και του Eurocontrol που υφίστανται ήδη. Η ΕΚ δεν πρέπει να προσπαθήσει να κάνει συγκρίσεις και να δημιουργήσει ανεπιθύμητες στρεβλώσεις του υφιστάμενου πλαισίου ασφαλείας με βάση τον ICAO. Αναμένω την απάντηση της Επιτροπής.

<SPEAKER ID=265 NAME="Simpson">
Κύριε Πρόεδρε, χαιρετίζω τις προτάσεις για την παροχή νομικών δικαιωμάτων στους επιβάτες καθώς και την αύξηση της αποζημίωσης στην περίπτωση άρνησης επιβίβασης και το δικαίωμα της επιστροφής των εισιτηρίων σε περίπτωση καθυστέρησης.
<P>
Η ιδέα για νέους κανόνες στις συμβάσεις μεταξύ των αερομεταφορέων και των καταναλωτών δεν είναι μόνο ευπρόσδεκτη, αλλά αναμενόμενη εδώ και πολύ καιρό. Η καθυστέρηση των πτήσεων είναι ενοχλητική. Η άρνηση να σου δώσουν εξηγήσεις για την αιτία της καθυστέρησης, με μία ξερή συγγνώμη ή μια μικρή αποζημίωση, είναι απαράδεκτη. Ευτυχώς, με την υποστήριξη των αεροπορικών εταιρειών και το έργο του κ. Collins στην Επιτροπή Περιφερειακής Πολιτικής, Μεταφορών και Τουρισμού, τα πράγματα θα αλλάξουν τώρα προς το καλύτερο.
<P>
Δεν μπορούμε ποτέ να θεωρούμε δεδομένη την ασφάλεια των αεροπορικών μεταφορών. Σήμερα, η συνάδελφός μου κ. Cerdeira μου είπε για την τραγική συντριβή, την περασμένη εβδομάδα, ενός παλιού πρώην στρατιωτικού CN-235, κατά τη διάρκεια πτήσης από τη Melilla στη Malaga, η οποία είχε θύματα ανθρώπινες ζωές. Εκφράζω τη συμπάθεια της κ. Cerdeira και τη δική μου στους συγγενείς των θυμάτων.
<P>
Όσον αφορά τις συμβολές του κ. Titford στη συζήτηση, υποθέτω ότι εξέφραζε την προσωπική του άποψη. Μόνο άνθρωποι με περίεργη αντίληψη για τη ζωή και ιδιόμορφη πολιτική άποψη μπορούν να υποβιβάζουν τη σπουδαιότητα της ασφάλειας των αεροπορικών μεταφορών στο όνομα της επιδίωξης των δικών τους εθνικιστικών στόχων. Η ασφάλεια δεν μπορεί να αποτελεί γήπεδο πολιτικού ποδοσφαίρου. Καταδικάζω τον κ. Titford που κάνει ακριβώς αυτό.

<SPEAKER ID=266 LANGUAGE="ES" NAME="Ripoll y Martνnez de Bedoya">
Κύριε Πρόεδρε, κυρία Επίτροπε, καταρχάς, θέλω να συγχαρώ την Επιτροπή και, ιδιαιτέρως, την Επίτροπο για τις διάφορες και σημαντικές πρωτοβουλίες που παρουσιάζει σ' αυτόν τον τομέα. Θέλω, επίσης, να συγχαρώ τους εισηγητές κκ. Collins και Schmitt, για το θαυμάσιο έργο που επιτέλεσαν και οι δύο και να υπενθυμίσω μια ιδέα που μου φαίνεται σημαντική σ' αυτό το ζήτημα.
<P>
Ο φάκελος της προστασίας των επιβατών είναι, μαζί με εκείνον του ενιαίου ουρανού, της ασφάλειας και της προστασίας του περιβάλλοντος, ένας σημαντικός φάκελος για τις αεροπορικές μεταφορές, για τους επιβάτες, καθώς επίσης για την εικόνα του ευρωπαϊκού οικοδομήματος ενώπιον των πολιτών.
<P>
Όλοι μας έχουμε επίγνωση της σημασίας αυτού του μεταφορικού μέσου και επίσης της αντίφασης που υπάρχει μεταξύ της εναέριας και της επίγειας Ευρώπης: ενώ τα παραδοσιακά σύνορα εξαφανίζονται, διαπιστώνουμε ότι στον τομέα των αερομεταφορών αυτά τα σύνορα εξακολουθούν να υφίστανται. Γι' αυτό, πρωτοβουλίες σαν αυτές που συζητάμε εδώ έχουν σήμερα μεγάλη σημασία για τους πολίτες μας.
<P>
Κατάγομαι από τις Βαλεαρίδες Νήσους, όπου η εξάρτηση από το αεροπλάνο - όπως γνωρίζετε πολύ καλά - είναι πάρα πολύ μεγάλη. Και γνωρίζω τι σημαίνει να υπομένεις το χάος ενός αεροδρομίου ή τις ατέλειωτες καθυστερήσεις. Γι' αυτό θεωρώ αξιέπαινη την προσπάθεια της Επιτροπής να αναζητηθεί μια ισορροπία μεταξύ της νομοθεσίας και των εθελοντικών δεσμεύσεων που εμπλέκουν τόσο τις αεροπορικές εταιρείες όσο και τα αεροδρόμια και τις αρχές των αερολιμένων, δίχως να ξεχνάμε τον τουριστικό τομέα.
<P>
Αυτή η ανακοίνωση είναι φιλόδοξη και επιδιώκει να αναζητήσει αυτή την ισορροπία μεταξύ των αναγκών να καθοριστούν εγγυήσεις για τους επιβάτες και να διασφαλιστούν αποτελεσματικές και ανταγωνιστικές αεροπορικές μεταφορές. Πρέπει να καταφέρουμε να φτάσει το μήνυμα στον χρήστη, ώστε αυτός να γνωρίζει καλά τα κατοχυρωμένα από το νόμο δικαιώματά του όταν προκύπτουν προβλήματα με τις πτήσεις.
<P>
Λυπάμαι για την κατάσταση εγκλωβισμού στην οποία βρίσκονται, στο πλαίσιο του Συμβουλίου, διάφορες πρωτοβουλίες σ' αυτόν τον τομέα και ελπίζω ότι θα επιτευχθούν οι απαραίτητες συμφωνίες για να μπορέσουν να προχωρήσουν δίχως καθυστέρηση.
<P>
Υπό το φως του τρομερού ατυχήματος που έπαθε την περασμένη εβδομάδα ένα αεροπλάνο προερχόμενο από την ισπανική πόλη της Μελίγια, θέλω να τελειώσω συγχαίροντας την Επιτροπή και τον κ. Schmitt για το έργο που επιτέλεσαν σχετικά με την πρόταση σύστασης της Ευρωπαϊκής Υπηρεσίας Ασφάλειας των Αερομεταφορών. Θεωρώ ότι εκθέσεις σαν αυτή του κ. Schmitt θα μπορέσουν στο μέλλον, αν όχι να εξαλείψουν, σίγουρα να μειώσουν σημαντικά αυτά τα φοβερά ατυχήματα.

<SPEAKER ID=267 NAME="Μαστοράκης">
Κύριε Πρόεδρε, κυρία Επίτροπε, αγαπητοί συνάδελφοι, αναφερόμενοι στην έκθεση Schmitt, πρέπει να επαινέσουμε την Επιτροπή για την πρότασή της, που συνιστά ανταπόκριση σε αίτημα του Κοινοβουλίου, και βέβαια τον εισηγητή για την πολύ σοβαρή δουλειά του. Βασικά χαρακτηριστικά βέβαια μιας υπηρεσίας όπως η υπό ίδρυση πρέπει να είναι η ανεξαρτησία δράσης και η αποτελεσματικότητα, στοιχεία που υπάρχουν στην συζητούμενη περίπτωση.
<P>
Όμως, όντας ο ίδιος εισηγητής για την ίδρυση μιας παρόμοιας υπηρεσίας, του Οργανισμού για την Ασφάλεια στη Θάλασσα, που πρόσφατα συζητήσαμε στην αίθουσα αυτή, και έχοντας συνεπώς ασχοληθεί με ένα ανάλογο θέμα, αλλά και αποφεύγοντας να επαναλάβω απόψεις που ήδη ακούστηκαν, βρίσκω την ευκαιρία να επιμείνω στη γενική άποψη ότι οι κανόνες που διέπουν όμοιους διοικητικούς μηχανισμούς πρέπει να είναι όμοιοι. Αυτή η προφανώς λογική ρήτρα δεν εφαρμόζεται πάντα στα κείμενα της Ευρωπαϊκής Ένωσης, ούτε καν στα κείμενα του Κοινοβουλίου μας αφού, όπως καλά γνωρίζουμε όλοι, κάθε φορά το τελικό κείμενο εξαρτάται από πολλές συγκυρίες στα διάφορα όργανα συζήτησης, και ιδίως την ώρα της ψηφοφορίας. Για παράδειγμα, η πρόταση της κοινοβουλευτικής μας επιτροπής που επικράτησε στην Ολομέλεια σχετικά με το διοικητικό συμβούλιο του Οργανισμού για την Ασφάλεια στη Θάλασσα είναι τελείως διαφορετική από την αντίστοιχη πρόταση στη συζητούμενη σήμερα περίπτωση για την βελτίωση της οποίας βέβαια έχουν κατατεθεί τροπολογίες. Αντίστοιχα, διαφορετικές είναι και οι προτάσεις της Επιτροπής.
<P>
Δικαιολογείται αυτή η αναντιστοιχία; Ανάλογες απορίες θα μπορούσε να διατυπώσει κανείς σε πολλά σημεία πολλών νομοθετικών κειμένων μας, πράγμα για το οποίο δεν μπορούν να επαινεθούν οι αρμόδιες υπηρεσίες και τα αρμόδια όργανα της Ένωσης, μη εξαιρουμένου βεβαίως του Κοινοβουλίου. Με βάση τα παραπάνω, πιστεύω πως η Επιτροπή μπορεί να προχωρήσει σε συγκριτικό έλεγχο τέτοιων κειμένων, ώστε να καταλήξει σε προτάσεις θεσμοθέτησης όμοιων διατάξεων για όμοιες περιπτώσεις, αίροντας υφιστάμενες αδικαιολόγητες αντιφάσεις.

<SPEAKER ID=268 NAME="McCarthy">
Κύριε Πρόεδρε, θα ήθελα και εγώ να συγχαρώ τον κ. Collins για την εξαιρετική του έκθεση, καθώς και γιατί δέχτηκε τις τροπολογίες μου σχετικά με τις συνέπειες των αεροπορικών ταξιδιών στην υγεία.
<P>
Η Brenda Wilson είναι μία ψηφοφόρος μου στην περιφέρεια του Μείζονος Μάντσεστερ και είναι μια δραστήρια υποστηρίκτρια του Ινστιτούτο Υγείας των Αεροπορικών Μεταφορών, ενός οργανισμού που έχει διεθνή δράση για θέματα βελτίωσης της προστασίας της υγείας των επιβατών των αεροπορικών μεταφορών. Κατά τραγικό τρόπο ο γιος της Νηλ πέθανε από βαθεία φλεβική θρόμβωση μετά από μια πτήση μικρής απόστασης στο Benidorm. Είναι ένας από τους 2 000 επιβάτες αεροπορικών ταξιδιών οι οποίοι λέγεται, σύμφωνα με επιστήμονες από το χώρο της ιατρικής, ότι πεθαίνουν κάθε χρόνο από βαθεία φλεβική θρόμβωση, όχι μόνο σε ταξίδια μεγάλων αποστάσεων, όχι μόνο στην οικονομική θέση, και ως εκ τούτου υπάρχει αυξανόμενη ανησυχία σχετικά με την πιθανή σχέση μεταξύ αεροπορικών ταξιδιών και θρόμβων αίματος.
<P>
Η έρευνα είναι ασαφής. Η Παγκόσμια Οργάνωση Υγείας χορηγεί 7 εκατομμύρια λίρες στην έρευνα και σας ζητώ απόψε να δώσετε τη δέσμευσή σας για μια μελέτη της Ευρωπαϊκής Ένωσης που θα εξετάζει την πιθανή σχέση μεταξύ της βαθείας φλεβικής θρόμβωσης και των αεροπορικών ταξιδιών, καθώς και την προληπτική δράση που μπορεί να αναληφθεί. Ζητώ, επίσης, από την Επιτροπή να υιοθετήσει την ιδέα που περιέχεται στην τροπολογία μου σχετικά με τις βελτιωμένες οδηγίες για την υγεία και τις προειδοποιήσεις για την υγεία που πρέπει να αναγράφονται πάνω στα εισιτήρια πριν από την αναχώρηση. Αυτό θα επιτρέψει στους επιβάτες, ως καταναλωτές, να ασκήσουν ίσως την επιλογή να μην πιουν οινόπνευμα, να πάρουν ίσως ασπιρίνη τρεις ή τέσσερις μέρες πριν από την πτήση ή να φορέσουν αυτές τις νέες κάλτσες συμπίεσης που βοηθούν τη ρύθμιση της κυκλοφορίας του αίματος στα πόδια.
<P>
Δεν χρειάζεται να σπείρουμε τον πανικό. Ξέρουμε ότι τα αεροπορικά ταξίδια είναι ασφαλή αλλά υπάρχει παρόλα αυτά ένας μικρός κίνδυνος για ορισμένους επιβάτες να παρουσιάσουν ενδεχομένως θρόμβους αίματος. Οφείλουμε στους ευρωπαίους επιβάτες μας να αυξήσουμε τις γνώσεις μας και να αναπτύξουμε την επιστήμη σε αυτό τον τομέα. Θα ήθελα τη διαβεβαίωσή σας ότι θα ανταποκριθείτε τώρα στην έκκλησή μας για έρευνα και θα συναντηθείτε επειγόντως με τον κλάδο της αεροπορίας για να εξετάσετε τη βελτίωση των προειδοποιήσεων για την υγεία στα εισιτήρια. Είμαστε υπέρ της αυτοπροαίρετης δράσης, αλλά αν αληθεύει ότι οι αεροπορικές εταιρείες γνωρίζουν τους κινδύνους της βαθείας φλεβικής θρόμβωσης εδώ και 30 χρόνια, τότε μάλλον απαιτείται νομοθεσία.

<SPEAKER ID=269 LANGUAGE="ES" NAME="De Palacio">
. (ES) Κύριε Πρόεδρε, θα ήθελα να πω καταρχάς ότι συζητάμε για δύο πρωτοβουλίες διαφορετικής φύσεως. Η μία είναι νομοθετικής φύσεως και αφορά τη σύσταση μιας Ευρωπαϊκής Υπηρεσίας για την Ασφάλεια των Αερομεταφορών. Η άλλη σχετίζεται με την έκθεση του Κοινοβουλίου αναφορικά με την ανακοίνωση της Επιτροπής για την προστασία των δικαιωμάτων των επιβατών των αεροπορικών μεταφορών.
<P>
Θέλω να συγχαρώ ειλικρινά τους δύο εισηγητές.
<P>
Θα ξεκινήσω από την πρωτοβουλία σχετικά με τη σύσταση της Ευρωπαϊκής Υπηρεσίας για την Ασφάλεια των Αερομεταφορών. Θέλω επίσης να συγχαρώ τον κ. Schmitt, - πώς θα μπορούσα να κάνω αλλιώς; - για το έργο του.
<P>
Προτείνοντας κοινούς κανόνες στο πλαίσιο της πολιτικής αεροπορίας και τη σύσταση μιας Ευρωπαϊκής Υπηρεσίας για την Ασφάλεια των Αερομεταφορών, η Επιτροπή είχε κατά νου το στόχο της επίτευξης ενός υψηλού και ενιαίου επίπεδου ασφαλείας, η οποία αποτελεί βασικό στοιχείο των αεροπορικών μεταφορών. Και ίσως το μέγιστο και πρωταρχικό δικαίωμα των επιβατών. Ένα επίπεδο ασφαλείας στο σύνολο της επικράτειας της Ευρωπαϊκής Ένωσης, καθώς επίσης μεγαλύτερη περιβαλλοντική προστασία.
<P>
Αυτό το σύστημα των κοινών κανόνων θα έχει επίσης ως αποτέλεσμα την προώθηση της εσωτερικής αγοράς και την ενίσχυση της ανταγωνιστικότητας της ευρωπαϊκής αεροναυτικής βιομηχανίας και, φυσικά, είναι ένα σημαντικό κομμάτι για το σχέδιο Airbus. Από εδώ και στο εξής θα αρκεί ένα ενιαίο πιστοποιητικό για να μπορεί κανείς να προσφέρει τα προϊόντα του στο σύνολο της ευρωπαϊκής αγοράς, ενώ η πρόσβαση στις εξωτερικές αγορές θα απλοποιηθεί, χάρη στην υπογραφή συμφωνιών που θα επιτρέψουν την εναρμόνιση και την αμοιβαία αναγνώριση των πιστοποιητικών.
<P>
Η πρόταση που εξετάζετε σήμερα αποτελεί, επομένως, μία σημαντική πρόοδο, ιδίως αν ληφθούν υπόψη οι στόχοι που επιδιώκει. Αλλά επίσης πρόκειται για μία πραγματική καινοτομία, όσον αφορά την κοινοτική ολοκλήρωση, αν λάβουμε υπόψη ότι, μέχρι σήμερα, ο τομέας της πολιτικής αεροπορίας βρίσκεται υπό την επιρροή της κυριαρχίας των κρατών και της διακυβερνητικής συνεργασίας - ζήτημα που επισημάνθηκε προηγουμένως από τους ομιλητές. Όσον αφορά την εφαρμογή των στόχων της Κοινότητας, παρέχεται στην Επιτροπή η δυνατότητα υιοθέτησης των τεχνικών κανόνων και των κατάλληλων διοικητικών διαδικασιών.
<P>
Η σύσταση αυτής της εξειδικευμένης Υπηρεσίας έχει σκοπό να βοηθήσει την Επιτροπή στο εκτελεστικό της έργο. Αλλά αυτή η Υπηρεσία διαθέτει επίσης δικές της εξουσίες, αφού πλέον, σε ορισμένες περιπτώσεις, θα υποκαταστήσει τις εθνικές αρχές στην έκδοση των πιστοποιητικών εναρμόνισης των προϊόντων με την κοινοτική νομοθεσία - επιμένω ότι για το σχέδιο Airbus είναι βασικό στοιχείο, όπως είπε πριν λίγο ο κ. Jarzembowski - και, σε άλλους, θα επιβλέπει την έκδοση των πιστοποιητικών από τις εθνικές αρχές.
<P>
Οι επιτροπές του Κοινοβουλίου που εργάστηκαν πάνω σ' αυτό το κείμενο έχουν κατανοήσει την σημασία της πρόκλησης και τις ευχαριστώ για την υποστήριξή τους προς την πρόταση της Επιτροπής.
<P>
Όσον αφορά τις προτεινόμενες τροπολογίες, σας ανακοινώνω ότι η Επιτροπή μπορεί να τις εγκρίνει στην μεγάλη τους πλειοψηφία, διότι βελτιώνουν και αποσαφηνίζουν την αρχική μας πρόταση. Εκ των πραγμάτων, πολλές από αυτές έχουν ομοιότητες με τις παρατηρήσεις του ίδιου του Συμβουλίου και επομένως θα συμπεριληφθούν στην τελική τροποποιημένη πρόταση, είτε εν μέρει, είτε, σε ορισμένες περιπτώσεις, με ελαφρές υφολογικές προσαρμογές. Η Επιτροπή, επιπλέον, μπορεί να δεχτεί ανεπιφύλακτα την ενίσχυση των εξουσιών του εκτελεστικού διευθυντή, στην οποία αναφέρθηκε ο εισηγητής στην ομιλία του, όπως επίσης τις διατάξεις σχετικά με το έλεγχο του προϋπολογισμού της Υπηρεσίας.
<P>
Αντιθέτως, δεν μπορούμε να δεχθούμε ορισμένες από τις προτεινόμενες τροπολογίες. Θα τις αναφέρω με τον αριθμό τους και θα σας εξηγήσω τον λόγο. Κατα αρχάς, δεν θεωρούμε πρόσφορο να συμπεριλάβουμε τα έσοδα της Υπηρεσίας και, κατά συνέπεια, το σύνολο του προϋπολογισμού της στον προϋπολογισμό της Ευρωπαϊκής Ένωσης. Αυτή η απόφαση θα ερχόταν σε αντίθεση με την ευελιξία διαχείρισης που επιθυμούμε για αυτό το όργανο. Η Επιτροπή δεν μπορεί, ως εκ τούτου, να δεχθεί τις τροπολογίες 4 και 56.
<P>
Υπάρχουν τροπολογίες που θα απειλούσαν να προκαλέσουν κάποια σύγχυση, δυσκολίες στην εφαρμογή τους ή τοποθετούνται εκτός του περιεχομένου της πρότασης και, επομένως, πρέπει να απορριφθούν. Αναφέρομαι στις τροπολογίες αριθ. 3, 15, 17, 19, 28, 29, 54 και 65.
<P>
Παρομοίως θέλω να επισημάνω ότι δεν μπορούμε να δεχθούμε ούτε τις τροπολογίες 5 και 62, που αναφέρονται στο πεδίο εφαρμογής του κανονισμού, όπως έχουν, αν και, σ' αυτή την περίπτωση, μπορούμε να δεχθούμε ως συμβιβασμό την παρουσίαση προτάσεων το επόμενο έτος από την υιοθέτηση του κανονισμού, αναφορικά με τις εναέριες επιχειρήσεις και τις άδειες του προσωπικού.
<P>
Όσον αφορά άλλα πεδία, δεν μπορούμε να δεχθούμε την οριστική εξαίρεση των αεροδρομίων. Μπορούμε μόνο να δεχθούμε να υποβληθούν μεταγενέστερα προτάσεις σ' αυτούς τα πεδία.
<P>
Αναφορικά με τη δημοσίευση των αποτελεσμάτων των επιθεωρήσεων των εθνικών αρχών, που συμπεριλαμβάνεται στις τροπολογίες 24 και 30, η Επιτροπή δεν την θεωρεί ενδεδειγμένη στον βαθμό που πρόκειται για εμπιστευτικές πληροφορίες, πιθανές βάσεις των διαδικασιών επί παραβάσει. Εφαρμόζεται, εξάλλου, ο κανονισμός (ΕΚ) αριθ. 1049/2001 σχετικά με την πρόσβαση του κοινού στα έγγραφα των κοινοτικών θεσμικών οργάνων.
<P>
Επίσης πρέπει να αντισταθώ σθεναρά στις τροπολογίες σχετικά με την ανεξαρτησία της Υπηρεσίας και, συγκεκριμένα, τις 21, 32, 42, 43, 45, 53, 64, 70 και 71. Όλοι θέλουμε να είναι ένα ανεξάρτητο όργανο όταν ενεργεί σε τεχνικά πεδία, αλλά αυτό δεν σημαίνει ότι μπορεί να διαφεύγει κάθε είδους πολιτικού ελέγχου. Επιθυμούμε ανεξαρτησία από τους διοικούμενους ή από τα διάφορα λόμπι που ενδέχεται να υπάρχουν σ' αυτόν τον τομέα, όπως είναι φυσικό, τα οποία είναι ιδιαίτερα δραστήρια, και όχι ανεξαρτησία από τα κοινοτικά όργανα, διότι, επιμένω, πρέπει να υπάρχει ένας πολιτικός έλεγχος σε κάθε περίπτωση. Ως εκ τούτου, η Επιτροπή δεν μπορεί να δεχτεί τις προτάσεις που επιδιώκουν να μειώσουν την δυνατότητά της να ελέγχει αυτή την Υπηρεσία. Ωστόσο, θεωρούμε την τροπολογία 36, που αντανακλά τη βούληση του Κοινοβουλίου να μην συμμετέχει στο διοικητικό συμβούλιο της Υπηρεσίας, απολύτως αποδεκτή, αν αυτό επιθυμεί το Κοινοβούλιο.
<P>
Οι εργασίες που βρίσκονται σε εξέλιξη στην Επιτροπή, όπως και στο Συμβούλιο, δείχνουν ότι οδεύουμε προς μία συναίνεση σ' όλα σχεδόν τα σημεία αυτής της έκθεσης, εκτός από εκείνο της αντίστοιχης επιρροής των κρατών και της Κοινότητας στον έλεγχο της Υπηρεσίας. Συνεπώς, για την Επιτροπή είναι σημαντικό να επιτύχει την υποστήριξη του Κοινοβουλίου σ' αυτό το θέμα.
<P>
Επιτρέψτε μου να συγχαρώ και πάλι τον εισηγητή και να σας ευχαριστήσω για το εξαίρετο έργο που επιτελέσατε.
<P>
Όσον αφορά την ανακοίνωση της Επιτροπή σχετικά με την προστασία των δικαιωμάτων των επιβατών, καταρχάς θέλω να ευχαριστήσω τον κ. Collins, διότι εκπόνησε μία σχολαστική και ενδιαφέρουσα έκθεση, την οποία διάβασα με μεγάλη προσοχή. Από αυτή την ανάγνωση κατέληξα στο συμπέρασμα ότι Κοινοβούλιο και Επιτροπή συμφωνούμε σε μεγάλο βαθμό.
<P>
Και τα δύο θεσμικά όργανα δίνουμε υψηλή προτεραιότητα στην προστασία των επιβατών και συμφωνούμε ότι αυτή η προστασία πρέπει να διασφαλίζεται μέσω δύο οδών, που δεν είναι αντιφατικές, αλλά συμπληρωματικές. Η μία είναι οι οικειοθελείς συμφωνίες των αεροπορικών εταιρειών και η άλλη οι νομοθετικές διατάξεις δεσμευτικής εφαρμογής.
<P>
Τέλος, θα συνοψίσω εν συντομία τις προβλεπόμενες δράσεις για τη μελλοντική πορεία, οι οποίες, όπως θα δείτε, καλύπτουν πλήρως τις ανησυχίες σας και τους προβληματισμούς σας. Κατά πρώτον, η επιτήρηση των εθελοντικών δεσμεύσεων. Συμφωνούμε απολύτως ότι αυτές οι συμφωνίες πρέπει να προβλέπουν ένα μηχανισμό εποπτείας της τήρησής τους, αν επιθυμούμε πραγματικά να είναι αποτελεσματικές και να λειτουργούν και, συνεπώς, να είναι αξιόπιστες για τους επιβάτες. Τους επόμενους μήνες θα εργαστούμε ευσυνείδητα σε σχέση με τα μέτρα εποπτείας, εκτός από την εξωδικαστική επίλυση των διαφορών. Είχα μια συνάντηση μάλιστα με τις αεροπορικές εταιρείες, στις οποίες κατέστησα σαφές ότι αυτό είναι ένα βασικό ζήτημα - και πιστεύω ότι μπορούμε να επιτύχουμε λύσεις αποδεκτές από όλους.
<P>
Επιπλέον, οι επιβάτες πρέπει να είναι σωστά ενημερωμένοι ανά πάσα στιγμή, από τη στιγμή που σχεδιάζουν το ταξίδι τους μέχρι την ίδια την πτήση, όπως είπε πριν λίγο ο κ. Ojeda. Οι αεροπορικές εταιρείες έχουν δεσμευθεί σοβαρά να βελτιώσουν την πληροφόρηση σύμφωνα με τις εθελοντικές συμφωνίες τους. Όσον αφορά τις εκθέσεις για τους καταναλωτές όπου συγκρίνονται οι επιδόσεις των αεροπορικών εταιρειών, σύντομα θα εφαρμόσουμε ένα πείραμα για να δοκιμάσουμε διάφορες μεθόδους και να εξετάσουμε κατόπιν την νομοθεσία βάση της κτηθείσας πείρας. Αυτό είναι βασικό.
<P>
Ορισμένα συμφέροντα των επιβατών είναι τόσο σημαντικά που πρέπει να τα υπερασπίσουμε με νομικά δικαιώματα. Συγκεκριμένα, σκοπεύουμε να προτείνουμε στο Κοινοβούλιο και το Συμβούλιο νομοθεσία σε δύο συγκεκριμένα πεδία: την άρνηση επιβίβασης και την ακύρωση των πτήσεων. Όσον αφορά το πρώτο θέμα, έχουμε επεξεργαστεί ένα σχέδιο, το οποίο τώρα βελτιώνουμε χάρη στις παρατηρήσεις των διάφορων ενδιαφερόμενων πλευρών. Το δεύτερο θέμα αναφέρεται στα συμβόλαια των αεροπορικών εταιρειών με τους πελάτες τους. Στα τέλη του έτους θα παρουσιάσουμε ένα συμβουλευτικό έγγραφο και, αφού λάβουμε τις ανάλογες αντιδράσεις, θα επεξεργαστούμε μία πρόταση. Στο έγγραφο θα επιστήσουμε μεγάλη προσοχή στα δικαιώματα των ατόμων με ειδικές ανάγκες, ζήτημα το οποίο επισημάνθηκε επίσης από ορισμένους από εσάς, και ελπίζουμε τη γρήγορη έγκριση του κανονισμού εκ μέρους του Κοινοβουλίου και του Συμβουλίου, ώστε να εφαρμοστούν οι κανονισμοί της Σύμβασης του Μόντρεαλ σχετικά με την ευθύνη των αεροπορικών εταιρειών στην Κοινότητα, έτσι ώστε αυτοί οι νέοι κανονισμοί να τεθούν σε ισχύ τα τέλη του επόμενου έτους.
<P>
Τέλος, θα αναφερθώ σε κάτι που επισημάνθηκε από διάφορους ομιλητές και τελευταία από την κ. McCarthy και το οποίο μας απασχολεί όλους: τα προβλήματα υγείας των επιβατών. Θεωρούμε ουσιώδες να αξιολογηθεί σε βάθος και εξαντλητικά τους κινδύνους των αεροπορικών ταξιδιών. Γι' αυτό χρηματοδοτούμε την έρευνα για τις συνθήκες του θαλάμου στο πλαίσιο του πέμπτου προγράμματος πλαισίου και μελετάμε πώς μπορούμε να στηρίξουμε καλύτερα τις έρευνες για τη βαθεία θρόμβωση των φλεβών που διεξάγει η Παγκόσμια Οργάνωση Υγείας. Θέλω να σας πω ότι έχω απευθυνθεί προσωπικά γραπτώς σε όλους τους προέδρους των αεροπορικών εταιρειών για να προσέξουν αυτό το πρόβλημα και να τους ζητήσω να υιοθετήσουν ήδη, βάσει των γνώσεων που έχουν στη διάθεσή τους, μέτρα για την μείωσή του.
<P>
Εν πάση περιπτώσει, μολονότι και οι δύο πρωτοβουλίες θα πάρουν κάποιο χρόνο, θα παράσχουν σταθερές βάσεις για την διαμόρφωση πολιτικών και θα σας τηρούμε πλήρως ενήμερους.
<P>
Για να ολοκληρώσω, κύριε Πρόεδρε, θα πω ότι χαίρομαι που διαπιστώνω την ταύτιση ευαισθησίας του Κοινοβουλίου και της Επιτροπής και ότι τις προάλλες σε μία πτήση κάποιας εταιρείας, η οποία καθυστέρησε πάνω από είκοσι λεπτά, μας ανακοινώθηκε ότι είχαμε το δικαίωμα ενός δωρεάν ταξιδιού με την ίδια αεροπορική εταιρεία για ένα μήνα στην ίδια διαδρομή, ακριβώς επειδή υπήρξε καθυστέρηση μεγαλύτερη των είκοσι λεπτών, σύμφωνα με τους όρους που περιλαμβάνονται στο συμβόλαιό τους. Θέλω να σας πω μ' αυτό ότι ήδη αυτή τη στιγμή, ο προβληματισμός, οι ενέργειες του Κοινοβουλίου και της Επιτροπής, έχουν συγκεκριμένες συνέπειες για τους πολίτες, τους χρήστες, τους καταναλωτές.

<SPEAKER ID=270 NAME="Foster">
Κύριε Πρόεδρε, μια γρήγορη ερώτηση προς την Επίτροπο: έχουμε δηλώσει σε αρκετές ευκαιρίες στην Επιτροπή Περιφερειακής Πολιτικής, Μεταφορών και Τουρισμού ότι δεν έχουμε ακόμη σαφή εικόνα για το μελλοντικό ρόλο των εθνικών αρχών πολιτικής αεροπορίας και του Συνδέσμου Αρχών Πολιτικής Αεροπορίας (JAA), καθώς ο προτεινόμενος κανονισμός δεν ορίζει τις παραμέτρους του. Θα ήμουν ιδιαίτερα ευγνώμων αν μπορούσε να απαντήσει η Επιτροπή. Μπορεί να μην έχει τη δυνατότητα να το κάνει σήμερα το βράδυ, αλλά θα ήθελα περισσότερες διευκρινίσεις ως προς το θέμα αυτό.

<SPEAKER ID=271 LANGUAGE="ES" NAME="De Palacio">
. (ES) Κύριε Πρόεδρε, θα έρθει κάποια στιγμή κατά την οποία θα συμπέσουν και θα συνενωθούν τα δύο όργανα: η ΕΥΑΑ και ο JAA. Στον JAA θα παραμείνουν μόνο ορισμένες αρμοδιότητες, για παράδειγμα, αναφορικά με το προσωπικό, αλλά οι οποίες εν καιρώ θα ενσωματωθούν στην ΕΥΑΑ. Δηλαδή, θα υπάρξει κάποια στιγμή που θα συμπίπτουν τα δύο όργανα, αλλά μόνο για μία μεταβατική περίοδο. Εν πάση περιπτώσει, μπορώ να σας αποστείλω τα συγκεκριμένα σχετικά στοιχεία.

<SPEAKER ID=272 NAME="Πρόεδρος">
Σας ευχαριστώ, κυρία Επίτροπε.
<P>
Η κοινή συζήτηση έληξε.
<P>
Η ψηφοφορία θα διεξαχθεί την Τετάρτη, στις 12.00.

<CHAPTER ID=12>
Βαρέα φορτηγά οχήματα διερχόμενα από την Αυστρία
<SPEAKER ID=273 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0266/2001), του κ. Swoboda εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου για την τροποποίηση του Πρωτοκόλλου αριθ. 9 της Πράξης Προσχώρησης της Αυστρίας, της Φινλανδίας και της Σουηδίας όσον αφορά το σύστημα οικοσημείων για βαρέα φορτηγά οχήματα διερχόμενα από την Αυστρία
<P>
(COM(2000) 862 - C5-0769/2000 - 2000/0361(COD)).

<SPEAKER ID=274 LANGUAGE="DE" NAME="Swoboda">
Κύριε Πρόεδρε, κυρία Επίτροπε, κυρίες και κύριοι, είναι ασφαλώς πάντοτε δύσκολο να αναλαμβάνει κανείς τη σύνταξη εκθέσεως που αφορά την πατρίδα του, διότι τότε δεν είναι απολύτως αντικειμενικός. Θα προσπαθήσω, πάντως, να εκθέσω την κατάσταση ει δυνατόν αντικειμενικά. Θα πρέπει, ξεκινώντας να καταστήσω σαφές ότι η Αυστρία, όταν διαπραγματευόταν την προσχώρηση με την Ευρωπαϊκή Ένωση, είχε εκφράσει μία επιθυμία, να συμπεριληφθεί το περιεχόμενο και η ουσία της συμβάσεως για τη διαμετακόμιση σε ένα πρωτόκολλο και έτσι να καταστεί συστατικό τμήμα της προσχώρησης και των όρων της σύμβασης προσχώρησης στην Ευρωπαϊκή Ένωση.
<P>
Η σύμβαση περί διαμετακόμισης έχει ιδιαίτερη σημασία επειδή οι μεταφορές διαμετακόμισης στην Αυστρία, και πρόκειται για περίπτωση μοναδική σε ολόκληρη την Ευρωπαϊκή Ένωση, έχουν όχι μόνο πολύ υψηλό ποσοστό του συνόλου των μεταφορών, έως 80% σε ορισμένες διαδρομές, αλλά και λόγω της γεωγραφικής θέσεως και του γεγονότος ότι η χώρα είναι σχετικά μικρή, που συμβάλλουν σε έντονη επιβάρυνση του περιβάλλοντος ιδίως στις ευαίσθητες ζώνες. Επιπλέον πρόκειται για ένα τομέα, ο οποίος πρακτικά δεν παράγει αξία. Είναι σαφές ότι δεν είναι δυνατό μακροπρόθεσμα να αποκοπεί αυτή η διαμετακόμιση από τις υπόλοιπες μορφές των μεταφορών. Για το λόγο αυτό έχει και προθεσμία εκπνοής αυτή η διάταξη περί διαμετακόμισης, τα τέλη του 2003.
<P>
Όμως στην Επιτροπή δεν αρέσει αυτή η σύμβαση. Κατανοώ ότι μπορεί να μην αρέσει σε κάποιον και ότι δεν είναι η βέλτιστη από τη σκοπιά της πολιτικής μεταφορών. Η Επιτροπή επεχείρησε με διάφορους τρόπους να υπονομεύσει αυτήν τη σύμβαση. Αφενός ισχυρίστηκε ότι ο μηχανισμός κυρώσεων είναι πολύ αυστηρός. Επί της ουσίας έχει δίκιο η Επιτροπή, και το καταλαβαίνω. Γι' αυτό το λόγο και έλαβα υπ' όψη αυτό που ζήτησε ο Uli Stockmann και στο σημείο 2 αναφέρεται ότι ως Κοινοβούλιο φρονούμε ότι πρέπει να βρεθεί μία καλύτερη, πιο ευέλικτη μέθοδος.
<P>
Η Επιτροπή είπε εξάλλου ότι ο υπολογισμός δεν λειτουργεί σωστά στην Αυστρία. Δεν μπορώ να το κρίνω αυτό, είναι θέμα που πρέπει να διακριβωθεί με βάση τα πραγματικά στοιχεία. Εμείς στην κοινοβουλευτική επιτροπή αποφασίσαμε να ζητήσουμε να μεριμνήσει η Επιτροπή για ένα σωστό υπολογισμό, γιατί φυσικά δεν θέλω να υποστηρίξω ανακριβείς υπολογισμούς. Όμως είπε μετά η Επιτροπή "δεν μας αρέσει ο μηχανισμός κυρώσεων, δεν μας αρέσει ο υπολογισμός, και αν δεν τα καταφέρουμε τότε είμαστε και κατά του ποσοτικού ανώτατου ορίου" .
<P>
Ωστόσο είναι σαφές ότι το ποσοτικό ανώτατο όριο για τις διελεύσεις φορτηγών ήταν εξαρχής συστατικό τμήμα της σύμβασης! Σε μία διάταξη του Ευρωπαϊκού Δικαστηρίου διαπιστώνεται επίσης ότι ήταν ουσιώδες στοιχείο της ρύθμισης διαμετακόμισης. Ούτε ευσταθούν οι ισχυρισμοί της Επιτροπής ότι αποτελεί αντικίνητρο για τη χρήση οχημάτων φιλικών προς το περιβάλλον. Είναι φυσικά καλύτερο για τον κάθε επιχειρηματία να χρησιμοποιεί οικολογικά οχήματα, γιατί έτσι δαπανά λιγότερα οικοσημεία. Αρα πρόκειται όντως για ρύθμιση η οποία δίνει κίνητρα στις επιχειρήσεις να χρησιμοποιούν πιο οικονομικά, δηλαδή πιο φιλικά προς το περιβάλλον οχήματα.
<P>
Ως εκ τούτου δεν είμαι σε θέση να αντιληφθώ πλήρως γιατί εξαπολύεται αυτή η τόσο έντονη επίθεση κατά υφισταμένων συμβατικών σχέσεων, οι οποίες ούτως ή άλλως εκπνέουν σύντομα. Κυρία Επίτροπε, επιπλέον, δεν είμαι σε θέση να αντιληφθώ πώς αυτά όλα συμβαίνουν ενώ η Επιτροπή γνωρίζει ότι με την επόμενη διεύρυνση η Αυστρία θα έχει να αντιμετωπίσει σημαντικότατη αύξηση του διαμετακομιστικού εμπορίου. Μπορώ να σας διαβιβάσω τη μελέτη ανεξάρτητου επιστημονικού ινστιτούτου, το οποίο διεπίστωσε ότι ως το 2015, είναι ασφαλώς μακρύ χρονικό διάστημα, με μία Vervier αναμένεται έως και να πενταπλασιαστεί η κίνηση της διαμετακόμισης. Αυτό σημαίνει ότι σε αυτήν την κατάσταση, όπου είναι επίσης γνωστό ότι οι πολίτες έχουν ιδιαίτερη ευαισθησία ως προς τα θέματα των μεταφορών, το να αλλάζει υφιστάμενη συμβατική σχέση σε αυτήν την κατάσταση, για να δημιουργηθεί μία άλλη για ένα ή ενάμισι έτος, μου φαίνεται απολύτως ακατανόητο.
<P>
Θα ήθελα να πω για μία ακόμη φορά ότι για μας το θέμα δεν είναι το ότι θεσπίζεται μία νέα ρύθμιση. Το θέμα δεν είναι ότι εισάγονται εδώ πρόσθετοι περιορισμοί. Το θέμα είναι μόνο να παραμείνουν υφιστάμενες συμβατικές σχέσεις, και μην ξεχνάμε ότι εξακολουθεί να ισχύει η αρχή της εμπιστοσύνης που απορρέει από την σύναψη συμβάσεων. Θα ήθελα να το επαναλάβω για μία ακόμη φορά, πάνω απ' όλα, το θέμα είναι ότι σε δύσκολη στιγμή, όταν προχωρούμε προς τη διεύρυνση, δεν πρέπει να ρίχνουμε λάδι στη φωτιά, γιατί ξέρουμε καλά τι αποτελέσματα μπορεί αυτό να έχει.
<P>
Η σύστασή μου είναι φυσικά να εγκριθεί αύριο η έκθεση στη μορφή που έγινε δεκτή από την επιτροπή, το παραδέχομαι, με μικρή πλειοψηφία, αν μπορώ να μιλήσω για πλειοψηφία. Κυρία Επίτροπε, γνωρίζω ότι δε θα μπορέσετε να συμφωνήσετε, θα ήθελα όμως να σας παρακαλέσω για ένα πράγμα: σε περίπτωση, που δεν είναι απίθανη, όπου το Κοινοβούλιο αποφασίσει διαφορετικά και απορρίψει την πρότασή μου, θα μπορούσατε να εξετάσετε το ενδεχόμενο να μην το επιβάλετε "δια της βίας" ; Θα μπορούσατε να χρησιμοποιήσετε τη λεπτή, ευάλωτη θέση όπου βρίσκεται αυτό το σημαντικό και για τις ενταξιακές διαπραγματεύσεις κράτος ως ευκαιρία να αναζητήσετε μία μακροπρόθεσμη λύση και να μην επιβάλετε δια της βίας μία βραχυπρόθεσμη λύση;
<P>
(Χειροκροτήματα)

<SPEAKER ID=275 LANGUAGE="DE" NAME="Kronberger">
, συντάκτης γνωμοδότησης της Επιτροπής Περιβάλλοντος, Δημόσιας Υγείας και Πολιτικής των Καταναλωτών. (DE) Κύριε Πρόεδρε, στην ψηφοφορία για τη διαγραφή της ρήτρας του 108% έχουμε να κάνουμε με πράγματα που ξεπερνούν κατά πολύ τις περιβαλλοντικές ανησυχίες της Αυστρίας. Το θέμα της επιβάρυνσης με διαμετακομιστική κίνηση σε μία ευαίσθητη αλπική ζώνη είναι δευτερεύον. Πρωτεύον είναι ότι υφίσταται ισχυρή σύμβαση μεταξύ της Αυστρίας και της Ευρωπαϊκής Ένωσης. Η Επιτροπή επιδιώκει, με την πρόταση κανονισμού που υπέβαλε, να ανατρέψει μία ισχυρή σύμβαση. Το Ευρωπαϊκό Κοινοβούλιο καλείται να προσφέρει νομιμοποίηση σ' αυτήν την άνομη απόπειρα.
<P>
Εάν υπερψηφίσουμε αυτήν την πρόταση, επιτρέπουμε την παραβίαση συνθήκης εις βάρος ενός κράτους μέλους της Ένωσης. Αυτό μπορεί και θα έχει ως αποτέλεσμα την απώλεια της εμπιστοσύνης σε ήδη συναφθείσες συμβάσεις και ταυτόχρονα και της εμπιστοσύνης στην ασφάλεια δικαίου της Ευρωπαϊκής Ένωσης. Οι ίδιοι οι κάτοικοι της πληττόμενης ορεινής ζώνης είχαν το 1994 τοποθετηθεί σε μεγάλο βαθμό υπέρ της ένταξης στην ΕΕ, επειδή είχαν εμπιστοσύνη στην ασφάλεια των συμβάσεων. Εάν υπερψηφίσουμε αυτήν την αδικαιολόγητη άρση της ρήτρας προστασίας, ενισχύουμε το αίσθημα απογοήτευσης έναντι της Ένωσης και σπρώχνουμε τον κόσμο σε νέους αποκλεισμούς των δρόμων.
<P>
Με αυτό το πνεύμα σας παρακαλώ να υποστηρίξετε την έκθεση του κ. Swoboda, ή, μιας και ο καιρός είναι βροχερός, να μην τον υποβάλλετε σε ψυχρολουσία!

<SPEAKER ID=276 LANGUAGE="DE" NAME="Ferber">
Κύριε Πρόεδρε, κυρία Επίτροπε, αγαπητοί συνάδελφοι, η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών θα υπερψηφίσει την πρόταση της Επιτροπής. Υπέρ της επιλογής αυτής συνάδει το ότι έχει σχεδόν επιτευχθεί ο σκοπός του συστήματος των οικοσημείων. Σκοπός ήταν η μείωση κατά 60% των συνολικών εκπομπών NOx από φορτηγά σε διαμετακόμιση μέσω της Αυστρίας έως το τέλος του 2003. Ήδη το 2000 είχαμε φτάσει στο 56%, δηλαδή είμαστε σε καλό δρόμο ώστε έως το 2003 να έχουμε φθάσει στον στόχο που προέβλεπε η σύμβαση.
<P>
Δεύτερον, δεν προσβάλλεται το ίδιο το σύστημα των οικοσημείων από την πρόταση της Επιτροπής. Ο στόχος της μείωσης κατά 60% διατηρείται. Η Επιτροπή επίμονα ζητεί να συνεχιστεί η λειτουργία του συστήματος των οικοσημείων. Θα πρέπει απλώς να διαγραφεί ο λεγόμενος κανόνας του 108%. Ο κανόνας αυτός αντίκειται στον τελικό στόχο του συστήματος των οικοσημείων, δηλαδή την προστασία του περιβάλλοντος μέσω της μείωσης των εκπομπών NOx. Με τον τρόπο αυτό δίνονται κίνητρα για αγορά και χρήση φορτηγών με χαμηλές εκπομπές ρυπαντών. Η ρήτρα 108% ορίζει ανώτατο όριο για τις μεταφορές διαμετακόμισης και επιβάλλει κυρώσεις σε περίπτωση υπέρβασής τους. Όμως, αυτή η ρήτρα τίθεται σε εφαρμογή μόνο όταν τα φορτηγά έχουν μειωμένες κατά 8% εκπομπές. Εδώ πρόκειται για οξύμωρο. Και γι' αυτό το λόγο η όλη ρύθμιση δεν έχει νόημα.
<P>
Τρίτον, με τη μείωση των οικοσημείων δεν εξασφαλίζεται η συρρίκνωση της κίνησης διαμετακόμισης μέσω των Αλπεων. Αυτή είτε θα μετατοπισθεί προς την Ελβετία είτε θα μετατραπεί τεχνηέντως σε διμερείς μεταφορές από και προς την Αυστρία ή θα αναληφθεί από φορτηγά χωρών της Ανατολικής Ευρώπης, τα οποία βάσει μίας άλλης εγκρίσεως δεν χρεώνονται με οικοσημεία, αυτό συνολικά έχει ως αποτέλεσμα ότι δεν θα μειωθούν οι εκπομπές NOx στην Αυστρία.
<P>
Τέταρτον, οι κυρώσεις της ρήτρας του 108% είναι δυσανάλογα αυστηρές. Επί παραδείγματι, η υπέρβαση κατά 100 000 διελεύσεις το έτος 1999 τιμωρείται με περικοπή 150 000 το έτος 2000.
<P>
Τελευταίο σημείο που θα ήθελα να αναφέρω, οι αμφιβολίες αν το πρωτογενές δίκαιο, σε αυτήν την περίπτωση η σύμβαση προσχώρησης μπορεί να τροποποιηθεί από δευτερογενές δίκαιο, δηλαδή από πρόταση κανονισμού της Επιτροπής, όπως αυτή που συζητούμε σήμερα, είναι νομίζω αβάσιμες. Το Πρωτόκολλο υπ' αριθ. 9 προβλέπει ρητά αναθεώρηση του συστήματος των οικοσημείων για το 2001. Αρα η πρόταση της Επιτροπής είναι σύμφωνη με αυτήν την βάση. Γι' αυτό προτείνω να καταργηθεί ο κανόνας του 108% και να γίνει αποδεκτή χωρίς τροποποιήσεις η πρόταση της Επιτροπής.

<SPEAKER ID=277 LANGUAGE="DE" NAME="Stockmann">
Κύριε Πρόεδρε, κυρία Επίτροπε, αγαπητοί συνάδελφοι, το σύστημα οικοσημείων συμφωνήθηκε κατά την προσχώρηση της Αυστρίας στην ΕΕ. Αρα ομιλούμε περί υφιστάμενης νομικά ισχυρής σύμβασης, η οποία εκπνέει το 2003. Στόχος ήταν, και αναφέρθηκε αυτό, η χρήση φιλικών προς το περιβάλλον φορτηγών στη διαμετακόμιση μέσα από τις Αλπικές κοιλάδες της Αυστρίας και η μείωση των εκπομπών NΟx κατά 60% σε σχέση με τις τιμές του 1992, πράγμα που έχει σχεδόν επιτευχθεί.
<P>
Στη συμφωνία ορίστηκε επιπλέον ένα ανώτατο επιτρεπόμενο όριο διαμετακομιστικών μεταφορών, η λεγόμενη ρήτρα 108%. Τώρα η Επιτροπή θέλει να εγκαταλείψει αυτή τη ρήτρα ως το τέλος του 2003. Ο εισηγητής, Hannes Swoboda, απορρίπτει την πρόταση της Επιτροπής και συμφωνώ, παρότι υφίσταται εδώ σύγκρουση μεταξύ αυστριακών και, μεταξύ άλλων, γερμανικών συμφερόντων. Μέλημά μας θα πρέπει να είναι να δράσουμε υπέρ της ευρωπαϊκής πολιτικής μεταφορών, δηλαδή με ένα μηχανισμό υπέρ των οικολογικά πιο ευάλωτων περιοχών. Ωστόσο θα ήθελα να αναφερθώ σε τρία προβλήματα, όπως έκανα και με τις τροπολογίες μου.
<P>
Αφενός πρέπει να υπάρχει σωστός υπολογισμός των διελεύσεων. Εν προκειμένω εκφράζονται από πολλές πλευρές αμφιβολίες για την ακρίβεια των στατιστικών, διότι για τις στατιστικές χρησιμοποιούνται εν μέρει διμερείς διελεύσεις. Ως εκ τούτου πρέπει να ληφθεί μέριμνα για το σωστό υπολογισμό του αριθμού των διελεύσεων, ώστε να μην επιβάλλονται κυρώσεις για λόγους αβάσιμους.
<P>
Κι έτσι έρχομαι στη δεύτερή μου παρατήρηση, τις κυρώσεις. Το 1999, όπως ήδη αναφέρθηκε, έγινε υπέρβαση κατά 100 000 του ανώτατου αριθμού διελεύσεων, πράγμα που οδήγησε σε "ποινή" μείωσης κατά 150 000 του αριθμού των διελεύσεων. Ο ισχύων μηχανισμός κυρώσεων μου φαίνεται υπερβολικός και εσφαλμένος, καθώς πλήττει τις μεμονωμένες επιχειρήσεις μεταφορών, αν και στοχεύει κρατικές δράσεις. Εδώ πρέπει να αναληφθεί δράση.
<P>
Τρίτο και τελευταίο σημείο: ο γενικός στόχος της πολιτικής μεταφορών είναι ένα βιώσιμο σύστημα μεταφορών, το οποίο να εξασφαλίζει μακροπρόθεσμη κινητικότητα. Η Επιτροπή όμως μέχρι στιγμής δεν έχει υποβάλει αποτελεσματική συνολική σύλληψη που θα ισχύει για τη ζώνη των Αλπεων από το 2003. Κάτι τέτοιο χρειάζεται πλέον κατεπειγόντως!

<SPEAKER ID=278 LANGUAGE="IT" NAME="Costa, Paolo">
Κύριε Πρόεδρε, κυρία Επίτροπε, αν και λαμβάνω υπόψη όλες τις ανησυχίες που εκδήλωσαν ο εισηγητής κ. Swoboda και άλλοι συνάδελφοι σχετικά με την τήρηση των υποχρεώσεων που αναλαμβάνει η Ευρωπαϊκή Ένωση όταν υπογράφει τις Συνθήκες, νομίζω ότι στη συγκεκριμένη περίπτωση πρέπει να ψηφίσουμε υπέρ της αρχικής προτάσεως της Επιτροπής. Αυτή είναι και η κατεύθυνση που ομόφωνα σκοπεύει να ακολουθήσει αύριο η Ομάδα μου.
<P>
Αυτό γιατί το πείραμα των τελευταίων ετών πρέπει αντίθετα να χρησιμοποιηθεί για να προσδιοριστεί από τώρα μια συνεκτική στρατηγική όσον αφορά τη διέλευση του αλπικού συστήματος που, στο μέλλον, θα βασίζεται στη μεγαλύτερη δυνατή μετακίνηση από τις οδικές προς τις σιδηροδρομικές μεταφορές.
<P>
Το σημερινό σύστημα αποδείχθηκε αποτελεσματικό στην ουσία, εφόσον ο κύριος στόχος επετεύχθη, ή πρόκειται να επιτευχθεί, ενώ αντίθετα αποδεικνύεται αναποτελεσματικό, και σε μερικές περιπτώσεις μπορώ να πω πως πηγαίνει ενάντια στο κίνητρο για να γίνουν πιο οικοσυμβατά τα οχήματα που διέρχονται από την Αυστρία, καθώς και δύσκολης αν όχι στρεβλής εφαρμογής, με συνέπεια η ρήτρα να αποδεικνύεται ελάχιστα χρήσιμη, παρά τους αξιόλογους στόχους.
<P>
Πιστεύω ότι δεν δημιουργούνται σοβαρές δυσκολίες και ότι υπάρχει μια ουσιαστική τήρηση της συμφωνίας τη στιγμή που ο στόχος που θέλαμε να επιτευχθεί επετεύχθη, ενώ η ρήτρα δεν πρέπει να εφαρμόζεται γιατί δεν μας βοηθά αυτή τη στιγμή. Πρέπει αντίθετα να χρησιμοποιείται ή να εφαρμόζεται όπως άλλες, για την εναρμόνιση διαφόρων συστημάτων τα οποία πρέπει να χρησιμοποιηθούν για το μελλοντικό προσδιορισμό ενός ορθότερου τρόπου διέλευσης από όλο το αλπικό σύστημα.
<P>
Εύχομαι και ευχόμαστε η επόμενη Λευκή Βίβλος να μπορέσει να το λάβει υπόψη και αυτό, είτε ευνοώντας την επιλογή των σιδηροδρομικών αξόνων που εδώ και πολύ καιρό αναμένουμε είτε προσδιορίζοντας τιμολογιακά μέτρα που θα επιτρέπουν, μέσω μιας καλύτερης χρέωσης του κόστους υποδομής, την προώθηση συνθηκών που θα είναι πιο συνεπείς με τον σεβασμό του αλπικού συστήματος στο σύνολό του.

<SPEAKER ID=279 LANGUAGE="DE" NAME="Echerer">
Κύριε Πρόεδρε, αξιότιμη Επίτροπε, αξιότιμοι κυρίες και κύριοι, ο συνάδελφος Swoboda, ο εισηγητής μας, και ο συνάδελφος Kronberger είναι Αυστριακοί και φυσικά δεν πρόκειται για σύμπτωση. Και οι δύο συνάδελφοι εξήγησαν λεπτομερώς την κατάσταση στο εσωτερικό της Αυστρίας. Κατ' εμέ όμως δεν πρόκειται για πρόβλημα που αφορά αποκλειστικά την Αυστρία. Στην έκθεση αυτή και αύριο στην ψηφοφορία λαμβάνεται μία απόφαση τεράστιας σημασίας. Δεν επιχειρώ, ούτε και θα ήθελα, να φέρω σε αντιπαράθεση την εσωτερική αγορά, τον ανταγωνισμό, την περιβαλλοντική πολιτική και την πολιτική μεταφορών. Πιστεύω ότι σημαντικά είναι δύο σημεία.
<P>
Καταρχάς επαναλαμβάνω το αίτημα των συναδέλφων: ας μην συναφθεί μονομερώς, α λα Μπους η σύμβαση. Δεύτερον, το ζήτημα είναι πόσο σοβαρά αντιμετωπίζουμε την ευρωπαϊκή μας πολιτική περιβάλλοντος και μεταφορών; Πόσο σοβαρά την υλοποιούμε, πόσο αποτελεσματικά θέλουμε να την προαγάγουμε; Αρα το ζήτημα δεν είναι αποκλειστικά η μείωση των οξειδίων του αζώτου στον αυτοκινητόδρομο του Brenner. Χρειαζόμαστε μία συνεπή σύλληψη για τις μεταφορές για ολόκληρη την περιοχή των Αλπεων και για τη διεθνοποίηση του εξωτερικού κόστους. Όσο δεν αντικατοπτρίζεται το πραγματικό κόστος, ο δρόμος παραμένει φθηνότερος και δεν μπορούν να τον ανταγωνιστούν ούτε οι συνδυασμένες μεταφορές ούτε οι σιδηρόδρομοι. Ο όλος χώρος των Αλπεων είναι περιβαλλοντικά ιδιαίτερα ευαίσθητος και χρειάζεται τη στήριξή μας όπως ορίζει η Σύμβαση των Αλπεων. Οι πολίτες αυτών των ευαίσθητων περιοχών και όχι μόνο στηρίζονται στο Ευρωπαϊκό Κοινοβούλιο, στο αίσθημα ευθύνης όλων των βουλευτών!

<SPEAKER ID=280 NAME="Meijer">
 - (NL) Κύριε Πρόεδρε, το θέμα αυτό δεν αφορά μόνο ένα κυκλοφοριακό πρόβλημα. Αφορά τον τρόπο με τον οποίο η Ευρωπαϊκή Ένωση τηρεί τις υποσχέσεις της προς τους νεοεντασσόμενους, τα δικαιώματα των μικρότερων κρατών μελών και άλλα συμφέροντα, πλην των οικονομικών. Για πολλά χρόνια, η Ελβετία και η Αυστρία προστάτευσαν τις αλπικές κοιλάδες τους από την ηχορύπανση και την ατμοσφαιρική ρύπανση από τα διερχόμενα βαρέα φορτηγά. Μία προστασία της οποίας η σημασία αυξάνεται, όσο αυξάνεται ο μη φιλικός προς το περιβάλλον χαρακτήρας της κυκλοφορία.
<P>
Κατά την ένταξη της Αυστρίας στην Ευρωπαϊκή Ένωση, συνήφθη ένας συμβιβασμός, σύμφωνα με τον οποίο το εν λόγω κράτος μέλος συμφωνούσε να μειώσει σταδιακά αυτή την προστασία μεταξύ του 1992 και του 2004, μέσω της μείωσης των εκπομπών NOx κατά 60%. Από αυτό το μέτρο προέκυψαν και άλλα πλεονεκτήματα, επειδή έτσι υποστηρίζεται ότι οι μεταφορές πρέπει να περιοριστούν ή να στραφούν προς σιδηροδρομικές συνδέσεις, οι οποίες είναι καλύτερες για τον άνθρωπο και το περιβάλλον. Αφετηρία αποτελούσε όχι η αναμονή καθαρότερων τεχνικών, αλλά η ευθύνη για τον περιορισμό της κυκλοφορίας, μέσω της επιβολής ανώτατων ορίων. Εφτά χρόνια μετά από αυτόν τον συμβιβασμό, η Επιτροπή προσπάθησε μονόπλευρα να αφαιρέσει αυτό το δικαίωμα από την Αυστρία και να προωθήσει περαιτέρω την οδική κυκλοφορία Βορρά - Νότου, ακόμη και αν με αυτό υπερέβαινε το όριο του 108%. Εάν η Ευρωπαϊκή Ένωση συμπεριφέρεται κατα αυτόν τον τρόπο στα μικρότερα κράτη μέλη της, τότε θα αυξηθεί αντίστοιχα η απόρριψη και η εναντίωση. Η Ενωτική Ομάδα της Αριστεράς υποστηρίζει τον εισηγητή στην καταγγελία του για αυτήν την επίθεση της Επιτροπής, των μεγάλων κρατών μελών και των μεγάλων συμφερόντων των μεταφορών.

<SPEAKER ID=281 NAME="Van Dam">
 - (NL) Κύριε Πρόεδρε, ο αριθμός και η κατανομή των οικοσημείων στην Αυστρία, αλλά και το ίδιο το σύστημα των οικοσημείων οδηγούν σε μία φορτισμένη συζήτηση με έντονες ενίοτε συγκρούσεις μεταξύ των υπερασπιστών και των αντιπάλων. Αυτό συμβαίνει και τώρα.
<P>
Όταν η Αυστρία έγινε μέλος της Ευρωπαϊκής Ένωσης, συμφωνήθηκε, μέχρι τα τέλη του 2003, η περιορισμένη πρόσβαση για τη διαμετακομιστική κυκλοφορία αγαθών. Η Επιτροπή επιθυμεί την κατάργηση ενός μέρους αυτής της συμφωνίας. Ο εισηγητής θεωρεί τη (σταδιακή) μονομερή κατάργηση του Πρωτοκόλλου αριθ. 9, χωρίς αποδεκτές εναλλακτικές λύσεις, παραβίαση των συμφωνιών.
<P>
Το υφιστάμενο σύστημα στην Αυστρία φαίνεται ότι δεν είναι απαλλαγμένο ελλείψεων. Ο αποκλεισμός μεγάλων ομάδων χρηστών του οδικού δικτύου από τη μέτρηση των εκπομπών δεν συμβάλει σε μια σαφή εικόνα των εκπομπών από τη διερχόμενη κυκλοφορία. Ακόμη, η υποχρέωση παροχής στην κυκλοφορία επαρκών εναλλακτικών λύσεων για τη διέλευση των Αλπεων δεν έχει ακόμη εκπληρωθεί.
<P>
Είμαι πεπεισμένος ότι η Ευρώπη δεν μπορεί χωρίς τις μεταφορές, αλλά ακόμη λιγότερο μπορεί χωρίς μία υγιή φύση, στην οποία όλοι μας τελικά ζούμε. Για αυτό, υποστηρίζω τις πρωτοβουλίες για τον περιορισμό των εκπομπών γενικά και στις ευαίσθητες φυσικές περιοχές ειδικότερα. Επομένως, η άρνηση αυτής της πρότασης της Επιτροπής δεν υφίσταται ανεξάρτητα, αλλά εμπίπτει σε αυτό το πλαίσιο.
<P>
Βεβαίως, προκύπτει το ερώτημα ποιο θα είναι το μέλλον της διαμετακομιστικής κυκλοφορίας μέσω της Αυστρίας μετά το 2003, όταν το σύστημα των οικοσημείων θα έχει εξαφανιστεί. Για να αντιμετωπίσουμε εποικοδομητικά τη διάβρωση των Αλπεων, απαιτείται μία πολιτική για τις ευαίσθητες περιοχές. Για όσο χρόνο θα λείπει κάτι τέτοιο, θα προκύπτουν ad hoc μέτρα, τα οποία σπάνια έχουν εποικοδομητικό χαρακτήρα. Γι' αυτό, ζητώ από την Επιτροπή να ασχοληθεί σοβαρά με την από πολλού αναμενόμενη Λευκή Βίβλο για αυτό το θέμα.
<P>
Εν συντομία, θεωρώ αδιανόητο, για όσο χρόνο δεν υπάρχει μία ευρύτερη πολιτική για τις ευπαθείς περιοχές, να λαμβάνονται μονομερή μέτρα, από τα οποία δεν αναμένεται να ενισχυθεί η διαρκής κινητικότητα.

<SPEAKER ID=282 LANGUAGE="DE" NAME="Raschhofer">
Κύριε Πρόεδρε, αξιότιμοι συνάδελφοι, ομιλώ ως Αυστριακή, αλλά και ως Ευρωπαία. Και θα σας αναφέρω τρεις λόγους. Καταρχάς, η σύμβαση διαμετακόμισης ήταν τμήμα μίας υπόσχεσης της Ένωσης έναντι της Αυστρίας, η οποία είχε το εξής περιεχόμενο: η ευάλωτη αλπική ζώνη δεν θα κατακλυσθεί από μία ατελείωτη χιονοστιβάδα διαμετακομίσεων. Οι Αυστριακοί έδειξαν εμπιστοσύνη στους λόγους της Ευρώπης. 66% των Αυστριακών υπερψήφισε την προσχώρηση στην Ένωση. Εάν γίνει δεκτή η υποβληθείσα πρόταση της Επιτροπής, θα παραβιαστεί αυτή η υπόσχεση. Σας μιλώ ως Ευρωπαία, αν συμβεί κάτι τέτοιο, θα αποτελέσει γόνιμο έδαφος για το αίσθημα απογοήτευσης που διαπιστώνεται κάθε φορά που χάνεται ένα δημοψήφισμα οπουδήποτε στην Ευρώπη.
<P>
Δεύτερον, η σύμβαση διαμετακόμισης καθώς και η ρήτρα του 108%, της οποίας τη διαγραφή συζητούμε, είναι συστατικό τμήμα της σύμβασης για την προσχώρηση στην Ευρωπαϊκή Ένωση. Αυτό σημαίνει ότι η σύμβαση διαμετακόμισης αποτελεί πρωτογενές δίκαιο. Σας υποβάλλω ένα ερώτημα συνειδησιακό: τι αξία έχει μία σύμβαση, όταν είναι δυνατό να αρθεί πρωτογενές δίκαιο από μία ψηφοφορία του Ευρωπαϊκού Κοινοβουλίου; Πρόκειται για ένα θεμελιώδες ερώτημα όχι μόνο για τους Αυστριακούς, αλλά και για όλους τους Ευρωπαίους.
<P>
Τρίτον, ένα ερώτημα απευθυνόμενο προς όλους σας: τι αξία έχουν οι λέξεις πάνω σ' ένα κομμάτι χαρτί; Παραθέτω από το άρθρο 6 (νέο) της Συνθήκης του Αμστερνταμ: "οι απαιτήσεις της περιβαλλοντικής προστασίας πρέπει να ενταχθούν στον καθορισμό και την εφαρμογή των κοινοτικών πολιτικών και δράσεων που αναφέρονται στο άρθρο 3, όπως επί παραδείγματι την ελεύθερη κυκλοφορία προϊόντων" . Η αυριανή ψηφοφορία είναι ο γνώμονας με βάση τον οποίο θα κριθεί πόσο σοβαρά παίρνει το Σώμα τους στόχους του άρθρου της Συνθήκης του Αμστερνταμ. Ή μήπως, κυρίες και κύριοι, μόνο στα λόγια υποστηρίζουμε την προστασία του περιβάλλοντος και τη βιώσιμη ανάπτυξη; Ο αυριανός αγώνας λέγεται ελεύθερη κίνηση αγαθών εναντίον προστασίας περιβάλλοντος. Πρόκειται για ένα θεμελιώδες ζήτημα της Ευρώπης. Για το λόγο αυτό παρακαλώ να υπερψηφίσετε την έκθεση!

<SPEAKER ID=283 LANGUAGE="DE" NAME="Jarzembowski">
Κύριε Πρόεδρε, αγαπητή Αντιπρόεδρε, αγαπητοί συνάδελφοι, θα πρέπει να επανορθώσουμε ένα σφάλμα: αυτή η θέση, ότι η Κοινότητα παραβιάζει συμβατικό δίκαιο, είναι, απλούστατα, παράλογη! Το συμβατικό δίκαιο προβλέπει προσαρμογές, και εδώ προτείνεται η προσαρμογή του δικαίου σε ένα σημείο. Αρα δεν πρόκειται για παραβίαση συμβάσεως. Η βουλευτής των Φιλελευθέρων αρχίζει τις θρηνωδίες ότι δεν μεταχειριζόμαστε σωστά το περιβάλλον και απαιτεί προστασία του περιβάλλοντος. Και ερωτώ την αυστριακή συνάδελφο: πότε θα διαθέσετε τα χρήματα για την κατασκευή της βασικής σήραγγας του Brenner; Τότε θα κάνετε κάτι θετικό για την προστασία του περιβάλλοντος! Διότι έχει καθυστερήσει πολύ η κατασκευή της βασικής σήραγγας του Brenner, που αποτελεί τη μοναδική πραγματική λύση για τη διέλευση των Αλπεων. Αφήστε τους αφορισμούς, κυρία συνάδελφε, και προωθήστε τον προγραμματισμό της βασικής σήραγγας του Brenner και διαθέστε τα κονδύλια! Αυτό είναι το δικό σας καθήκον, της κυβέρνησης στην οποία συμμετέχετε! Δεν χρειαζόμαστε μυθοπλασίες!
<P>
Ο συνάδελφος Stockmann διετύπωσε πολλές σωστές παρατηρήσεις, ότι δηλαδή ο κύριος στόχος, η μείωση των εκπομπών NΟx, έχει όντως σχεδόν επιτευχθεί και ότι η ρήτρα του 108% είναι δυσανάλογη και ανακριβής. Κύριε Stockmann, αν ψηφίσετε αύριο μαζί μας υπέρ της πρότασης της Επιτροπής, θα επιτύχετε ακριβώς αυτό το οποίο θέλετε να επιτύχετε! Αντιλαμβάνομαι ότι δεν θέλετε να προδώσετε τον αυστριακό εισηγητή στην αυριανή ψηφοφορία, αλλά αναλογιστείτε προσεκτικά πώς θα ψηφίσετε αύριο. Υπερψηφίστε την πρόταση της Επιτροπής!
<P>
Ακόμη δύο σύντομες παρατηρήσεις. Αν θέλει κανείς να διατηρήσει εν ισχύ τη ρήτρα, αυτό θα οδηγούσε στο να αλλάξει όχι ο πραγματικός όγκος των μεταφορών, αλλά στο ότι διαμετακομιστικές μεταφορές, οι οποίες δεν επιτρέπονται πλέον, θα αντικαθίστανται από μία διαδρομή με μία επιχείρηση προς την Αυστρία μόνο, μεταφόρτωση, και θα συνεχίζουν με μία άλλη επιχείρηση μόνο από την Αυστρία προς τα έξω. Αυτό σημαίνει ότι σπάει σε δύο κομμάτια η διαμετακόμιση, προκαλούνται περισσότερες εκπομπές απαερίων, αυξάνεται το κόστος για τον καταναλωτή. Δεν είναι λύση αυτή! Λύση είναι να κατασκευαστεί η βασική σήραγγα του Brenner και σταδιακά να μετατοπιστεί ο όγκος των μεταφορών εμπορευμάτων από τις οδικές αρτηρίες στο σιδηρόδρομο. Γι' αυτά πρέπει να αγωνιστούμε!

<SPEAKER ID=284 LANGUAGE="IT" NAME="Fava">
Κύριε Πρόεδρε, επιτρέψτε μου καταρχάς να εκφράσω την εκτίμησή μου για τα επιχειρήματα του κ. Swoboda, καθώς και για την ακρίβεια του έργου που επιτέλεσε. Ταυτόχρονα, είμαι βαθιά πεπεισμένος για την ορθότητα του στόχου που θέτει το συγκεκριμένο πρωτόκολλο: την προστασία του περιβάλλοντος της Αυστρίας στο αλπικό τόξο. Η Επιτροπή σκοπεύει να διαφυλάξει το στόχο αυτό και είμαστε επίσης πεπεισμένοι, όπως εισηγείται και η πρόταση κανονισμού στην Επιτροπή, ότι η ρήτρα του 108% πρέπει να απαλειφθεί.
<P>
Περιορίζομαι εν συντομία σε δύο επιφυλάξεις. Η πρώτη είναι λογικού χαρακτήρα: η ρήτρα εφαρμόζεται στον αριθμό των διαμετακομίσεων, ανεξάρτητα από τις οικολογικές επιδόσεις των οχημάτων, με συνέπεια οικολογικότερα οχήματα να σημαίνουν μεγαλύτερη εξοικονόμηση οικοσημείων, περισσότερη συσσώρευση διαμετακομίσεων και υψηλότερο κίνδυνο υπέρβασης του ορίου του 108%. Το αποτέλεσμα είναι παράδοξο: οι παράγοντες αποθαρρύνονται από το να επιλέξουν λιγότερο ρυπογόνα οχήματα.
<P>
Η δεύτερη επιφύλαξη έχει πρακτικό χαρακτήρα: το σύστημα μέτρησης είναι αναξιόπιστο, αποδεικνύεται ότι το κρίσιμο όριο ξεπεράστηκε κατά 0,6%, 10 000 διαμετακομίσεις, αλλά σύμφωνα με μια μελέτη της Επιτροπής, υπάρχουν 92 000 βαρέα οχήματα που εισήλθαν, αλλά δεν βγήκαν από την Αυστρία. Έχουμε να κάνουμε με ένα σύστημα που απέδειξε την απόλυτη αναξιοπιστία του: δεν είναι αποδεδειγμένο το όριο του 108%, οι κυρώσεις είναι ασφαλώς υπερβολικές, 150 δικαιώματα διαμετακόμισης λιγότερα εξαιτίας της υπέρβασης του ορίου του 108%.
<P>
Κύριε Πρόεδρε, αυτοί είναι οι τεχνικοί και αντικειμενικοί λόγοι για τους οποίους η ιταλική αντιπροσωπεία θα ψηφίσει υπέρ της προτάσεως της Επιτροπής.

<SPEAKER ID=285 LANGUAGE="DE" NAME="Rack">
Κύριε Πρόεδρε, κυρία Επίτροπε, αγαπητοί συνάδελφοι, μακροπρόθεσμα ιδωμένες οι αντιλήψεις μας δεν διαφέρουν μεταξύ τους και τόσο. Όσο μπορούμε να διακρίνουμε τα σχέδια της Επιτρόπου για το μέλλον, επιδιώκει η Επίτροπος το ίδιο που θέλουμε και χρειαζόμαστε όλοι, δηλαδή ιδιαίτερα ορθολογικούς κανόνες μεταφορών μεταξύ της τότε Κοινότητας και του υποψηφίου τότε προς ένταξη κράτους, της Αυστρίας, από κάθε άποψη που βρίσκεται στις πύλες του κοινού οίκου. Οι λύσεις που μόλις πριν από δέκα χρόνια επεξεργαστήκαμε εν γένει λειτούργησαν καλά. Το σύστημα των οικοσημείων με όλες τις αδυναμίες του οδήγησε σε μία σαφή βελτίωση των εκπομπών οξειδίων του αζώτου που προκαλούν βλάβες στο περιβάλλον, και το ανώτατο αριθμητικό όριο της ρύθμισης του 108%, για την οποία συζητούμε, τουλάχιστον εκπλήρωσε μερικές από τις επιδιωκόμενες λειτουργίες δικτύου ασφαλείας παρά σειρά ολόκληρη προβλημάτων.
<P>
Γιατί τώρα και γιατί αφού τα δεδομένα είναι αυτά να καταγγελθεί πρόωρα ένα σημαντικό τμήμα της συμφωνίας για σύντομο χρονικό διάστημα; Αυτό είναι το ερώτημα που απασχολεί τους πολίτες στην Αυστρία και δεν βρίσκουν απάντηση. Εκτός και αν η απάντηση είναι ότι έχει αποφασιστεί να τεθεί τέλος στους περιορισμούς της διαμετακομιστικής κίνησης, ακόμη και στις ευαίσθητες αλπικές περιοχές. Πιστεύω ότι δεν βοηθούμε τη μελλοντική πολιτική μεταφορών αν, για σχετικά ήσσονες ανακολουθίες και διαφωνίες θέσουμε σε κίνδυνο ή λησμονήσουμε ολωσδιόλου τον μακροπρόθεσμο στόχο. Για το λόγο αυτό φρονώ ότι είναι σωστή η θέση την οποία πριν από δύο μήνες ενέκρινε Επιτροπή Περιφερειακής Πολιτικής, Μεταφορών και Τουρισμού, με ομολογουμένως ισχνή πλειοψηφία. Η θέση αυτή της επιτροπής θα μπορούσε αντί να προκαλέσει σημαντικά συγκινησιακά και πολιτικά προβλήματα για την Αυστρία και τους πολίτες της, να δώσει μία γερή ώθηση για τις νέες τους προσπάθειες για την ανεύρεση μίας κοινά αποδεκτής λύσης.
<P>
Όλοι εναντίον της Αυστρίας: δεν πρέπει να είναι έτσι και δεν μπορεί να είναι έτσι. Τα πάντα υπέρ μίας καλής λύσης για το μέλλον των ευρωπαϊκών μεταφορών. Αυτός θα έπρεπε να είναι ο στόχος μας και ελπίζω ότι αύριο θα έχουμε καλά αποτελέσματα από την ψηφοφορία, ώστε να τον εξασφαλίσουμε.

<SPEAKER ID=286 LANGUAGE="IT" NAME="Lisi">
Κύριε Πρόεδρε, κυρία Επίτροπε, δεν νομίζω πως πρέπει να χωρίζουμε τους υποστηρικτές του μέτρου της Επιτροπής και τους αντιτιθέμενους σε αυτούς που νοιάζονται για το περιβάλλον και σε εκείνους που αντίθετα δεν ενδιαφέρονται. Είναι ένα σφάλμα στο οποίο δεν πρέπει να πέσουμε και επιτρέψτε μου να πω με συμπάθεια στους αυστριακούς συναδέλφους: η απεικόνιση της πραγματικότητας που επιχειρείτε δεν είναι χρήσιμη στους συμπολίτες σας.
<P>
Όλοι μας ανησυχούμε για τη διαφύλαξη και την προστασία του περιβάλλοντος και το θέμα των αλπικών διαβάσεων, επιπλέον, δεν αφορά μόνο την Αυστρία, αλλά αφορά επίσης ένα μεγάλο μέρος μιας ευαίσθητης περιοχής, όπως είναι η ιταλική αλπική ζώνη. Γιατί το λεω αυτό; Γιατί στην πρόταση της Επιτροπής, την οποία συμμεριζόμαστε και υποστηρίζουμε, αναγνωρίζουμε τις ίδιες περιβαλλοντικές ανησυχίες.
<P>
Ειπώθηκε ότι το σύστημα των οικοσημείων δεν πρόκειται να μεταβληθεί, γιατί παρήγαγε αποτελέσματα και διατηρείται. Επισημάνθηκε όμως - και αυτό δεν μπορεί να αντικρουστεί - ότι το σύστημα του ορίου στην πραγματικότητα τιμωρεί, όπως αναφέρθηκε ήδη, τους οδηγούς που θα ήθελαν να υιοθετήσουν οικοσυμβατή συμπεριφορά, ενώ πριμοδοτεί εσφαλμένες συμπεριφορές, όπως γνωρίζουν καλά οι συνάδελφοι, καθώς και ορισμένες δόλιες συμπεριφορές: για παράδειγμα, πολλά φορτηγά εισέρχονται με δελτία αποστολής, ξεφορτώνουν στην Αυστρία και στη συνέχεια αναχωρούν, χωρίς να υπόκεινται στη ρήτρα των σημείων. Όλα αυτά δεν κάνουν καλό στο περιβάλλον, αλλά ούτε και στο σύστημα των μεταφορών.
<P>
Υπάρχει φυσικά και ένα πρόβλημα κινητικότητας που πρέπει να διασφαλισθεί, υπάρχει ένα πρόβλημα ανταγωνισμού των εταιριών οδικών μεταφορών που πρέπει να διασφαλισθεί, αλλά υπάρχει πάνω απ' όλα ένα περιβαλλοντικό πρόβλημα. Σας παρακαλώ να αποδεχθείτε την ανησυχία που εκφράζεται από την πρόταση της Επιτροπής για την περιβαλλοντική αλυσίδα· συμφωνώ με όλους σας, αλλά είναι βέβαιο πως πρέπει να βρούμε για το μέλλον σταθερές και οριστικές λύσεις, που θα μας προφυλάξουν πραγματικά από αυτούς τους κινδύνους.

<SPEAKER ID=287 LANGUAGE="ES" NAME="De Palacio">
. (ES) Κύριε Πρόεδρε, κυρίες και κύριοι, καταρχάς θέλω να ευχαριστήσω τον κ. Swoboda για το έργο που επιτέλεσε. Τούτου λεχθέντος, πρέπει να του πω ότι δεν μπορώ να συμφωνήσω με την άποψή του ούτε μ' αυτή που εκφράζει στην έκθεσή του, διότι το Πρωτόκολλο είναι κατηγορηματικό.
<P>
Το άρθρο 11 του Πρωτοκόλλου αριθ. 9 αναφέρεται στην ρύπανση από NOx. Σε καμία περίπτωση δεν αναφέρει τον θόρυβο ούτε άλλες μορφές ρύπανσης. Ο σκοπός του άρθρου 11 είναι να περιορίσει τις εκπομπές αερίων, τις εκπομπές NOx, σε καμιά περίπτωση άλλες μορφές ρύπανσης, οι οποίες θα μπορούσαν να συμπεριληφθούν, αλλά οι οποίες, την εποχή της κατάρτισής του, δεν συμπεριλήφθηκαν και δεν έγιναν δεκτές.
<P>
Επιπλέον, όταν το άρθρο 11 προβλέπει την αναθεώρηση - και μ' αυτό θέλω να απαντήσω σ' αυτά που ειπώθηκαν εδώ - η Επιτροπή δεν φιλοδοξεί ούτε να κυριαρχήσει ούτε να υπερβεί τις επιταγές του Δικαίου, αλλά να παραμείνει αυστηρά στο πλαίσιο των προβλεπομένων στο άρθρο 11 του Πρωτοκόλλου 9 της Πράξης Προσχώρησης, συγκεκριμένα την αναθεώρηση, για να δούμε πώς ακριβώς έχει εξελιχθεί, και προωθεί την πρόταση μέτρων που ανταποκρίνονται στον στόχο της μείωσης των εκπομπών NOx.
<P>
Διαβάστε το. Ζήτησα το κείμενο για να το διαβάσω κατά λέξη. Δεν το έχω μαζί μου και λυπάμαι γι' αυτό, αλλά μπορώ να σας παραθέσω μέρος του κειμένου το οποίο λέει ότι εξουσιοδοτεί, σύμφωνα με το άρθρο 71 - συναπόφαση - το Συμβούλιο και τώρα το Κοινοβούλιο - μετά τις τελευταίες τροποποιήσεις της Συνθήκης σχετικά με τη συναπόφαση - να υιοθετήσουν μέτρα σε κοινοτικό πλαίσιο, τα οποία - παραθέτω κατά λέξη - "θα εγγυώνται ισοδύναμη προστασία του περιβάλλοντος και, συγκεκριμένα, μείωση της ρύπανσης κατά 60%" .
<P>
Κυρίες και κύριοι, θέλω να σας πω ότι εμείς δεν φιλοδοξούμε να υποτάξουμε ούτε να υπερβούμε αυτά που λέει το Πρωτόκολλο αριθ. 9 της Πράξης Προσχώρησης της Αυστρίας. Κατανοώ ότι μπορεί να υπάρχουν δυσκολίες, το καταλαβαίνω πολύ καλά, και κατανοώ ότι η Αυστρία έχει προβλήματα διελεύσεως, όπως έχουν και άλλες χώρες, οι οποίες, επιπλέον, ενδέχεται να έχουν και άλλου τύπου προβλήματα. Και κατανοώ επίσης ότι περιοχές όπως οι αλπικές και ορισμένες άλλες ιδιαίτερα ευπαθείς περιοχές της Ευρωπαϊκής Ένωσης μπορούν και πρέπει να αποτελέσουν αντικείμενο ειδικής προστασίας όσον αφορά τις μεταφορές και, ιδιαίτερα, τις οδικές μεταφορές. Αλλά όχι η Αυστρία στο σύνολό της. Και αυτό το Πρωτόκολλο αναφέρεται στην Αυστρία συνολικά. Οι αλπικές περιοχές αποτελούν μέρος της Αυστρίας, αλλά όχι μόνο της Αυστρίας.
<P>
Από αυτή την άποψη, η αρχή των οικοσημείων - το λέμε ξεκάθαρα - υπήρξε θετική, μείωσε τις εκπομπές NOx κατά περισσότερο από 50%. Δεν έχουμε φτάσει τον στόχο του 60%, αλλά μειώθηκαν κατά περισσότερο από 50%. Και λέμε, παρότι δεν λάβαμε συγκεκριμένες δεσμεύσεις, ότι θέλουμε να προτείνουμε, και αυτό αναφέρεται στη Λευκή Βίβλο - την οποία ελπίζω να μπορέσετε να διαβάσετε σύντομα, κυρίες και κύριοι - σχετικά με την πολιτική των μεταφορών, ότι για περιοχές ιδιαίτερα ευπαθείς όπως οι Αλπεις πρέπει να ληφθούν μέτρα για τη μείωση των πιθανών επιζήμιων επιπτώσεων για το περιβάλλον.
<P>
Το σύστημα των οικοσημείων, συγκεκριμένα, ίσως μπορεί να είναι μία από τις λύσεις. Ίσως. Δεν ισχυρίζομαι ότι είναι η λύση, αλλά μπορεί να είναι μία λύση. Βέβαια, πρέπει να είναι ένα σύστημα οικοσημείων - κι εδώ φτάνω στο τελευταίο επιχείρημά μου - που λειτουργεί πραγματικά. Διότι αυτό είναι το πρόβλημα, κύριε Swoboda, και σ' αυτό το σημείο επίσης δεν συμφωνώ μαζί σας.
<P>
Είπατε ότι με το 108% οι διερχόμενοι οδηγοί βαρέων οχημάτων θα συνεχίσουν και τώρα να έχουν συμφέρον από τη βελτίωση της περιβαλλοντικής ποιότητας των φορτηγών τους. Όχι, κύριε. Δεν έχουν πια κανένα συμφέρον, διότι αν έχουν ως μέγιστο όριο το 108%, για ποιο λόγο να βελτιωθούν, αν με τον αριθμό των διελεύσεων έχουν φτάσει ένα όριο, το οποίο δεν μπορούν πλέον να βελτιώσουν με τη μείωση των εκπομπών, δεδομένου ότι δεν μπορούν να περάσουν περισσότερες φορές χωρίς τον κίνδυνο να υποστούν κυρώσεις.
<P>
Αυτή τη στιγμή, οι δύο ρήτρες είναι αντιφατικές και γι' αυτό προτείνεται η κατάργησή της. Αν θέλουμε να συνεχίσουμε να βελτιώνουμε τις εκπομπές, πρέπει να αποσύρουμε τη ρήτρα του 108%, διότι αν δεν το κάνουμε ορισμένα από τα καλύτερα βαρέα οχήματα ενδέχεται να αποσυρθούν από τη διέλευση από την Αυστρία, διότι το αποτέλεσμα θα είναι να τους περισσεύουν οικοσημεία και να τους λείπουν δικαιώματα διέλευσης μ' αυτό το 108%. Αυτό μπορεί να οδηγήσει στη χρήση φορτηγών που ρυπαίνουν περισσότερο. Δεν έχει σημασία: κανείς δεν έχει πια συμφέρον να βελτιώσει την ποιότητα των εκπομπών του, διότι υπάρχει το όριο του 108%. Γι' αυτό προτείνεται η κατάργησή του.
<P>
Κύριε Πρόεδρε, κυρίες και κύριοι, ξεκινώντας από τη βάση ότι πάντα μπορεί να υπάρχουν διάφορες νομοθετικές ερμηνείες, αυτό πάντα μπορώ να το δεχτώ, θεωρώ ότι αυτό που λέει το άρθρο 11 του Πρωτοκόλλου αριθ. 9 είναι να γίνει μία αναθεώρηση, να προταθούν ανάλογα μέτρα και ότι ο στόχος είναι οι εκπομπές NOx. Και ότι, αν θέλουμε να συνεχίσουμε να βελτιώνουμε τις εκπομπές NOx, η μοναδική δυνατότητα είναι να καταργήσουμε το μέγιστο όριο του 108%, διότι αν κρατήσουμε αυτό το όριο, δεν υπάρχει κανένα κίνητρο για τη βελτίωση της ποιότητας του περιβάλλοντος όσον αφορά τις εκπομπές από τα ευρωπαϊκά βαρέα φορτηγά οχήματα που διέρχονται μέσω της Αυστρίας.
<P>
Ως εκ τούτου, ζητώ από το Κοινοβούλιο να υποστηρίξει την πρόταση της Επιτροπής και να απορρίψει - λυπούμαι, κύριε Swoboda, για πρώτη φορά δεν συμφωνούμε - την πρόταση του κ. Swoboda.

<SPEAKER ID=288 LANGUAGE="DE" NAME="Swoboda">
Κύριε Πρόεδρε, όταν χάνει κανείς, έχασε. Θα πρέπει φυσικά να δεχθώ την απόφαση που θα ληφθεί. Αλλά, κυρία Επίτροπε, εσείς σήμερα επανειλημμένα επαναλάβατε ότι πρέπει να υποβάλετε μία ισοδύναμη λύση. Ισοδύναμη λύση δεν υποβάλατε, αυτό το σημειώνω. Αρα δεν ανταποκρίνεστε στην νομική κατάσταση που προκύπτει!
<P>
(Χειροκροτήματα)

<SPEAKER ID=289 LANGUAGE="DE" NAME="Flemming">
Κύριε Πρόεδρε, θα ήθελα να υπογραμμίσω ότι η Επίτροπος πολύ σωστά παρέθεσε το χωρίο αυτό. Είναι δυνατή και σύννομη η αναθεώρηση της σύμβασης μόνο όταν χρησιμοποιούνται αντίστοιχα μέτρα. Ποια είναι αυτά, παρακαλώ;

<SPEAKER ID=290 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=13>
Πολιτιστική συνεργασία στην Ένωση
<SPEAKER ID=291 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0281/2001), του κ. Ruffolo εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με την πολιτιστική συνεργασία στην Ευρωπαϊκή Ένωση (2000/2323(INI)).

<SPEAKER ID=292 LANGUAGE="IT" NAME="Ruffolo">
. (IT) Κύριε Πρόεδρε, κυρία Επίτροπε, κυρίες και κύριοι συνάδελφοι, αυτή η πρόταση ψηφίσματος βασίζεται σε ορισμένες απλές, αλλά όχι προφανείς διαπιστώσεις.
<P>
Η πρώτη διαπίστωση αφορά ένα έλλειμμα συντονισμού μεταξύ των πολιτιστικών προγραμμάτων της Ένωσης, κυρίως μεταξύ αυτών που περιλαμβάνονται στο πρόγραμμα "Πολιτισμός 2000" και εκείνων που χρηματοδοτούνται από τα διαρθρωτικά ταμεία. Η δεύτερη είναι κυρίως η διαπίστωση ενός κενού μεταξύ των προγραμμάτων που οργανώνονται στο επίπεδο της Ένωσης και των εθνικών πολιτιστικών πολιτικών, αρχής γενομένης από την απλή αμοιβαία ενημέρωση.
<P>
Μια θετική απάντηση στις δύο αυτές διαπιστώσεις πηγάζει από δύο παραδοχές: η πρώτη είναι ότι η αρχή της επικουρικότητας, όχι μόνο δεν αποκλείει τη συνεργασία, αλλά την απαιτεί. Η συνεργασία δεν πρέπει να νοείται ως σχολαστικός πολιτιστικός προστατευτισμός, αλλά με τη θετική και λειτουργική της έννοια, ως γόνιμη συνάντηση διαφορετικών πολιτισμών.
<P>
Η δεύτερη παραδοχή είναι ότι η διαφορετικότητα των εθνικών και περιφερειακών πολιτισμών, αποτελεί τον πλούτο και το ιδιαίτερο χαρακτηριστικό του ευρωπαϊκού πολιτισμού. Γι' αυτό, ως σύνθημα της έκθεσης, επιλέχθηκε η έκφραση "ενότητα μέσα από την ποικιλομορφία" . Είναι σαφές ότι ο ευρωπαϊκός πολιτισμός δεν είναι μια ομοιογενής μονάδα: είναι ένα σύνολο διαφορετικών πολιτισμών, καθένας με τις ιστορικές του ρίζες και το χώρο εξάπλωσής του. Θα έλεγα ότι είναι μια συμφωνία, με την τεχνική, μουσική, έννοια του όρου, από τη στιγμή που αναπτύσσεται μέσα από αρμονίες και δυσαρμονίες: μια συμφωνία που δεν δημιουργήθηκε όμως από ένα μόνο συνθέτη, αλλά προέκυψε μέσα από την Ιστορία, από δραματικές συγκρούσεις και περιστασιακές θρησκευτικές, εθνικές και ιδεολογικές αιματοχυσίες.
<P>
Σήμερα, παρόλα αυτά, συγκλίνει επιτέλους σε κοινές ανθρωπιστικές αξίες ελευθερίας, ισότητας και, αν όχι αδελφοσύνης - θα ζητούσαμε ίσως πολλά - τουλάχιστον αλληλέγγυας ανοχής: αξίες που αναγνωρίζονται σε έναν κοινό χώρο, που διαφοροποιούνται τόσο από τους έντονα καταναλωτικούς όσο και από τους εξτρεμιστικούς πολιτισμούς, που τρέφονται από τις μεγάλες χριστιανικές, φιλελεύθερες και σοσιαλιστικές παραδόσεις.
<P>
Ένας κοινός ευρωπαϊκός πολιτισμός είχε εξάλλου αναγνωριστεί από τον καιρό του Thomas More και του Εράσμου, όταν ο Έρασμος ταξίδεψε πάνω σε ένα μουλάρι ως την Οξφόρδη για να μεταφέρει στο φίλο του το Μωρίας εγκώμιον. Υπήρχε μία lingua franca, αλλά όχι η νομισματική ένωση κι έτσι στην επιστροφή του κατασχέθηκαν οι στερλίνες που είχε τίμια κερδίσει.
<P>
Σήμερα δεν υπάρχουν πια τα ταξίδια με μουλάρια, γιατί χρησιμοποιούμε τα αεροπλάνα· δεν υπάρχει μια lingua franca, αλλά υπάρχουν οι ικανότατοι ταυτόχρονοι μεταφραστές μας. Εν ολίγοις, υπάρχουν όλες οι υλικές συνθήκες ώστε ο ευρωπαϊκός πολιτισμός να διαδώσει στον κόσμο το ειρηνικό και πολιτιστικό του μήνυμα, ώστε οι Ευρωπαίοι να ξεκινήσουν μια πλούσια συνεργασία στο πολιτιστικό πεδίο. Η συνεργασία αυτή επιβεβαιώνεται ή μάλλον επιζητείται από τις Συνθήκες και τις επίσημες ομιλίες, αλλά η επιμελητεία δεν ακολουθεί όπως θα μπορούσε και θα έπρεπε. Αντίθετα, οι συγκεκριμένες αποφάσεις καταλήγουν να αντίκεινται στις επίσημες δηλώσεις, τις αποφάσεις και τις μη αποφάσεις, όπως αυτή η ολέθρια της Νίκαιας που εξανάγκασε την ευρωπαϊκή πολιτιστική πολιτική στην παράλυση.
<P>
Η παρούσα πρόταση ψηφίσματος αποτελεί μια προσπάθεια αντίδρασης σ' αυτήν την παράλυση, προώθησης στην πράξη της συνεργασίας μεταξύ των ευρωπαϊκών χωρών στο πεδίο του πολιτισμού, αρχίζοντας από τις προφανείς ανάγκες υιοθέτησης μιας κοινής γλώσσας, συγκρίσιμων στατιστικών, αμοιβαίας ενημέρωσης, συστηματικής σύγκρισης, επιλογής των καλύτερων πρακτικών και ανοίγματος ζωνών στις οποίες φαίνεται να είναι πιο πρόσφορη και σκόπιμη η υιοθέτηση κοινών στάσεων και πολιτικών.
<P>
Κύριε Πρόεδρε, ελπίζω από βάθους καρδίας ότι η Επιτροπή, προσαρμόζοντας τις υποχρεώσεις στους στόχους, θα δώσει στο ψήφισμα την επιθυμητή συνέχεια, θέτοντας το πρόβλημα του πολιτισμού και της πολιτιστικής συνεργασίας στο κέντρο της μεγάλης ευρωπαϊκής προσπάθειας.
<P>
Είμαστε διαφορετικοί και ταυτόχρονα ενωμένοι: αυτή είναι μια ευκαιρία να το αποδείξουμε!

<SPEAKER ID=293 NAME="Graηa Moura">
Κύριε Πρόεδρε, κυρία Επίτροπε, αγαπητοί συνάδελφοι, η έκθεση του συναδέλφου κ. Ruffolo προβλέπει καλύτερη και ουσιαστικότερη συνεργασία των κρατών μελών όσον αφορά τις πολιτιστικές πολιτικές. Αλλά υπάρχει και ένα άλλο προτέρημα που πρέπει να υπογραμμίσουμε : η πολιτιστική πολιτική της Επιτροπής, κυρίως σχετικά με την εφαρμογή του προγράμματος πλαισίου "Πολιτισμός 2000" , θα πρέπει να αποφύγει ένα περιθώριο διακύμανσης των κριτηρίων επιλογής των υποψηφιοτήτων.
<P>
Η Επιτροπή κατακλύζεται κάθε χρόνο με προτάσεις πολυποίκιλης φύσης, οι πόροι που διαθέτει είναι περιορισμένοι σε βαθμό γελοιότητας και υπάρχουν αναρίθμητοι φορείς και παράγοντες των οποίων οι αξιόλογες προτάσεις καταλήγουν να τεθούν στο περιθώριο λόγω των γνωστών περιορισμών. Η Επιτροπή επιχειρεί επί του παρόντος να εξεύρει μεθόδους που κατά τη γνώμη της ανταποκρίνονται καλύτερα στα προβλήματα αυτά. Σε κατάλληλη στιγμή θα εξεταστεί η συνέχεια του "Πολιτισμός 2000" και θα έχουμε την ευκαιρία να εκφράσουμε την άποψή μας.
<P>
Επομένως, η λειτουργία των μέσων που προβλέπει η έκθεση του συναδέλφου κ. Ruffolo θα ενισχύσει τελικά την Επιτροπή με πιο ακριβή δεδομένα σχετικά με τις πολιτιστικές πολιτικές των κρατών μελών και τις πολιτιστικές ανάγκες τις οποίες εντοπίζουν. Μία πολιτιστική πολιτική σε ευρωπαϊκό επίπεδο θα πρέπει να λάβει υπόψη τα στοιχεία αυτά για να καθορίσει τους στόχους της και να προσαρμόσει τα κριτήρια επιλογής των υποψηφιοτήτων. Δεν πρέπει να ξεχνάμε ότι αναφερόμαστε σε μία ευρωπαϊκή πολιτική πολιτισμού και όχι σε εθνικές πολιτικές. Και αυτές εξάλλου αντιμετωπίζονται σε σημαντικό βαθμό από τα διαρθρωτικά ταμεία, για αυτό και είναι σημαντικό να ληφθεί υπόψη η διπλή φύση των σχετικών πόρων, αλλά να διαχωριστεί μεθοδολογικά το πεδίο δράσης μίας ευρωπαϊκής πολιτιστικής πολιτικής, αφενός, από το πεδίο δράσης όλων των εθνικών πολιτικών, αφετέρου.
<P>
Επομένως, σε ευρωπαϊκό επίπεδο τα θεσμικά όργανα πρέπει να ασχοληθούν βασικά με το ρόλο της πολιτιστικής κληρονομιάς που είναι κοινή σε όλη την Ευρώπη και να μάθουν να αποφεύγουν τη σύγχυση με τις εθνικές πολιτικές που αναπτύσσουν τα κράτη μέλη, ανεξάρτητα, ασφαλώς, από την ενθάρρυνση του πολυμερούς διαλόγου μεταξύ των αντίστοιχων σύγχρονων δημιουργιών. Μία ευρωπαϊκή πολιτική πολιτισμού πρέπει να συμβάλλει προκειμένου η τεράστια και πολύμορφη πολιτιστική κληρονομιά της Ευρώπης να προσεγγίσει τους πολίτες της.

<SPEAKER ID=294 NAME="O'Toole">
Κύριε Πρόεδρε, χαιρετίζω αυτό για το οποίο πιστεύω πως θα συμφωνήσουμε όλοι ότι είναι ένα υποδειγματικό έργο. Έχουμε τώρα ένα περιεκτικό υπόδειγμα για τον τρόπο με τον οποίο θα μπορούσε να λειτουργήσει η πολιτική για τον πολιτισμό στην Ένωση. Ο εισηγητής εργάστηκε ιδιαίτερα καλά με τον πρωτεργάτη της πολιτικής και της νομοθεσίας στην Ευρωπαϊκή Επιτροπή. Θα ήθελα να επισημάνω ορισμένα σημεία.
<P>
Καταρχάς, πρέπει να ομολογήσουμε στο Σώμα αυτό και πέρα από αυτό ότι οι τομείς της γνώσης και της δημιουργίας έγιναν δυνάμεις που καθοδηγούν τη νέα παγκόσμια οικονομία μας και ότι οι δεξιότητες τέτοιου είδους που χρειαζόμαστε έχουν γίνει ζωτικές για τις επιδόσεις μας στην ευρωπαϊκή οικονομία. Επιπλέον, οι κοινωνικές και φιλοσοφικές ανάγκες που έχουμε στην αντιμετώπιση του πολιτιστικού ζητήματος αποκτούν κεντρικό ρόλο στη διασφάλιση της σταθερότητας στον παγκοσμιοποιημένο πλανήτη μας.
<P>
Αυτό σημαίνει ότι πρέπει να αναγνωρίσουμε τη σπουδαιότητα της χρηματοδότησης για πολιτιστικές δραστηριότητες. Πρέπει να αντιμετωπίσουμε ορισμένα πολύ δύσκολα ζητήματα: για παράδειγμα, ένα ολοένα μικρότερο κομμάτι της οικονομίας μας στο νέο παγκοσμιοποιημένο κόσμο είναι η γεωργία. Η κοινή γεωργική πολιτική, όπως όλοι ξέρουμε, δέχεται τεράστια κονδύλια. Αν πρόκειται να αναγνωρίσουμε την υπεροχή της οικονομίας της γνώσης και της πληροφορίας, τότε πρέπει να αντιμετωπίσουμε την πραγματικότητα της εξέτασης διαφορετικών προτεραιοτήτων για τις χρηματοδοτήσεις μας. Όλα τα μέτρα στην έκθεση Ruffolo είναι αποδεκτά, αλλά προκειμένου να φέρουν αποτελέσματα πρέπει να εξασφαλίσουμε ότι θα υπάρξει συνεργασία μεταξύ των οργάνων και στα διαφορετικά επίπεδα διακυβέρνησης.
<P>
Αυτό σημαίνει ότι πρέπει να εξετάσουμε, για παράδειγμα, τα διαρθρωτικά ταμεία και τον τρόπο με τον οποίο παρακολουθούμε το ποσό των χρημάτων που δαπανάται σε πολιτιστικές δραστηριότητες. Πρόσφατα ένας υπάλληλος της Επιτροπής μου είπε ότι δεν θα μπορούσαμε να το κάνουμε. Πρέπει να τον πληροφορήσω ότι το μόνο που χρειάζεται να κάνει είναι να πάει σε οποιονδήποτε από τους δήμους στην Ένωση και θα του πουν πώς να το κάνει. Για αυτό το λόγο προσλαμβάνονται οι υπάλληλοι. Θα μπορούσε ακόμη να κοιτάξει τα ενιαία έγγραφα προγραμματισμού για να το κάνει. Είναι δυνατόν να γίνει όταν χρειάζεται να το κάνουμε.
<P>
Το λέω αυτό όχι για να μειώσω την Επιτροπή ή τους υπαλλήλους της, αλλά για να πω ότι χρειάζεται συνεργασία προκειμένου να επιτύχουμε αυτό που ο κ. Ruffolo περιγράφει υποδειγματικά.

<SPEAKER ID=295 LANGUAGE="DA" NAME="Andreasen">
Κύριε Πρόεδρε, καταρχάς θα ήθελα να ευχαριστήσω τον κ. Ruffulo για το τεράστιο και ενδιαφέρον έργο που έκανε με την παρούσα έκθεση. Επιτρέψτε μου να υπενθυμίσω ότι ήταν εξ αφορμής του κ. Ruffulo που έγινε μια στατιστική σύγκριση των πολιτιστικών δραστηριοτήτων των κρατών μελών. Πρόκειται για ένα άκρως ενδιαφέρον και σχετικό κείμενο. Για την Ομάδα των Φιλελευθέρων δεν υπάρχει καμία αμφιβολία ότι ο πολιτισμός είναι θεμελιώδες δομικό συστατικό της ταυτότητας της ΕΕ. Στην Ομάδα ΦΙΛ πιστεύουμε ότι ο σεβασμός και η προώθηση αξιοποίηση της πολιτιστικής και γλωσσικής ποικιλομορφίας και της κοινής πολιτιστικής κληρονομιάς είναι ουσιαστικός παράγοντας για την ολοκλήρωση και την αξιοποίηση της προσωπικότητας του ανθρώπου. Επιθυμούμε μια ευρωπαϊκή πολιτιστική πολιτική, η οποία επ' ουδενί δεν θα στοχεύει στην ομοιομορφία αλλά θα αποτελεί καρπό της διασταύρωσης διαφορετικών ιδιαιτεροτήτων. Μια πολιτική που θα συμβάλλει στην κοινωνική συνοχή, η οποία είναι ουσιαστική για το αίσθημα των πολιτών ότι ανήκουν στην Ευρώπη.
<P>
Η πολιτιστική πολιτική είναι ένας από τους μικρούς τομείς πολιτικής της Ένωσης και έτσι πιστεύουμε ότι πρέπει να είναι. Η Ένωση πρέπει να χρησιμοποιήσει την ενέργειά της στους κεντρικούς τομείς, την εσωτερική αγορά, την οικονομική πολιτική, την εξωτερική πολιτική, την πολιτική για το άσυλο και τη μετανάστευση, και συνεπώς πρέπει να είμαστε πολύ φειδωλοί όσον αφορά τις κατά τα άλλα καλοπροαίρετες προσπάθειες στην πολιτιστική πολιτική. Επιτρέψτε μου επίσης να υπενθυμίσω ότι οι λαοί επιθυμούν οι αποφάσεις να λαμβάνονται σε όσο το δυνατόν κοντινότερο επίπεδο στους πολίτες. Αυτό ακριβώς τόνισε ο πρόεδρος της Επιτροπής, κ. Ρομάνο Πρόντι, εδώ στο Κοινοβούλιο νωρίτερα σήμερα. Η Ένωση δεν πρέπει να εμπλέκεται σε λεπτομερή διοίκηση της Ευρώπης, η οποία εναπόκειται καλύτερα στα κράτη μέλη. Κατά συνέπεια, η Ομάδα των Φιλελευθέρων υπέβαλε τροπολογίες για την ολοκληρωτική αφαίρεση των συμπερασμάτων 8 και 10. Θεωρούμε ότι είναι συμπεράσματα τα οποία στοχεύουν στη διεύρυνση του εύρους του άρθρου 151 της Συνθήκης, γεγονός στο οποίο αντιτιθέμεθα. Θεωρούμε επίσης ότι οι προτάσεις έρχονται σε σύγκρουση με την αρχή της επικουρικότητας και αυτό το παίρνουμε πολύ στα σοβαρά. Τέλος θεωρούμε ότι δεν είναι καιρός για τη διεύρυνση των οικονομικών πλαισίων των πολιτιστικών δραστηριοτήτων της ΕΕ, όπως αναφέρει η πρόταση. Η Ομάδα των Φιλελευθέρων δεν μπορεί να στηρίξει την έκθεση αν ψηφιστούν τα συμπεράσματα 8 και 10 ή οι τροπολογίες συμβιβασμού που έχουν κατατεθεί επ' αυτών.

<SPEAKER ID=296 LANGUAGE="DE" NAME="Echerer">
Κύριε Πρόεδρε, καλό σας απόγευμα και καλώς ήρθατε στο πρώτο πολιτιστικό κανάλι της Ευρώπης! Όχι, πέρα από τα αστεία, τι μπορώ να σας πω σε ένα λεπτό; Προσπαθώ να κατευνάσω τους δύσπιστους. Εδώ δεν έχουμε να κάνουμε με επιθέσεις, ούτε με ανάμειξη στις εθνικές πολιτικές για τον πολιτισμό, ούτε επιχειρείται νέο κύμα εναρμονίσεων, πάνω απ' όλα θέλουμε να ξεφύγουμε από την καθαγιασμένη ορολογία των περισσότερων πολιτικών και να πούμε να μην χρησιμοποιείται η επικουρικότητα ως αρνησικυρία πια. Το θέμα είναι το εξής: αν όντως εννοείτε ότι ο πολιτισμός είναι ένα από τα σημαντικότερα μέσα για την ειρηνική ολοκλήρωση της Ευρώπης, θα πρέπει αυτό να μεταφρασθεί σε πράξεις. Σε τόσους πολλούς τομείς επιδιώκουμε να αντιμετωπίσουμε τα πράγματα από κοινού. Γιατί ο πολιτισμός να προσπαθεί μόνος; Είναι πια η ώρα για μία κοινή επένδυση της Ευρώπης για τον πολιτισμό - η λέξη αυτή μου αρέσει καλύτερα από τη λέξη επιδότηση, γιατί δεν πρόκειται μόνο για οικονομική στήριξη.
<P>
Επιτρέψτε μου να ξεπεράσω το χρόνο ομιλίας μου απευθύνοντας την έκφραση σεβασμού και τις ευχαριστίες μου σε όλους τους συναδέλφους οι οποίοι, εδώ και πολλά χρόνια, πριν να έρθω εγώ στο Κοινοβούλιο, αγωνίζονται υπομονετικά για το στόχο αυτό. Τους ευχαριστώ για κάθε χιλιοστόμετρο που κέρδισαν και τους διαβεβαιώ ότι και εγώ θα αγωνιστώ για κάθε περαιτέρω χιλιοστόμετρο!

<SPEAKER ID=297 LANGUAGE="FR" NAME="Fraisse">
Κύριε Πρόεδρε, νομίζω ότι η ωραιότερη φιλοφρόνηση που μπορούμε να κάνουμε κατά βάθος στον κ. Ruffolo είναι να του θέσουμε μια ερώτηση την οποία θεωρώ ενδεικτική, την ερώτηση του προϋπολογισμού δηλαδή, κυρία Επίτροπε. Εφόσον λέει ότι το 0,1% του κοινοτικού προϋπολογισμού διατίθεται για τον πολιτισμό, ενώ γνωρίζουμε ότι η Ευρώπη του πολιτισμού προχωράει, τι γίνεται με τα Ευρωπαϊκά Διαρθρωτικά Ταμεία, όπως ανέφερε η κ. O'Toole?
<P>
Εγώ θα ήθελα πολύ να μάθω, και νομίζω ότι και ο κ. Ruffolo θα ήθελε πολύ να μάθει, ποια είναι τα Ευρωπαϊκά Διαρθρωτικά Ταμεία που δαπανώνται για τον πολιτισμό, τι αντιπροσωπεύει αυτό και τι σημαίνει για την Ευρώπη του πολιτισμού που οικοδομείται; Αν όντως η Ευρώπη του πολιτισμού βρίσκεται εν εξελίξει, ας εξετάσουμε τότε τις προτάσεις του κ. Ruffolo: προτείνει ίσως την τροποποίηση της Συνθήκης, προτείνει ένα Πολιτιστικό Παρατηρητήριο. Μπορούμε όμως ίσως να προτείνουμε και εμείς μια πολιτιστική πολιτική, και θα ήθελα πολύ να ακούσω τη γνώμη σας όσον αφορά τις στενότερες συνεργασίες, την επέκταση της ειδικής πλειοψηφίας, εν ολίγοις για όλα όσα μπορούν να αποτελέσουν τους άξονες μιας επονομαζόμενης πολιτιστικής πολιτικής της Ευρώπης, κατά τρόπο συγκεκριμένο και όχι αφηρημένο.
<P>
Όχι μεγάλα λόγια, είπε η κ. Echerer και συμφωνώ, αλλά προσωπικά θα ήθελα μια αρκετά σαφή απεικόνιση των δαπανών του προϋπολογισμού για τον πολιτισμό. Γνωρίζουμε πολύ καλά ότι κάθε φορά που πηγαίνουμε σε μια γωνιά της Ευρώπης, μας πληροφορούν ότι η χρηματοδότηση δεν χορηγείται από το τάδε ή το δείνα πρόγραμμα, αλλά από τα περίφημα Διαρθρωτικά Ταμεία. Γιατί δεν μπορούμε να μάθουμε τι γίνεται με τα Διαρθρωτικά Ταμεία; Θα ήταν ίσως η βέλτιστη απόδειξη και το βέλτιστο επιχείρημα προκειμένου να μας υποστηρίξουν στο πολιτιστικό μας σχέδιο οι συνάδελφοί μας που δεν ενδιαφέρονται για τον πολιτισμό.

<SPEAKER ID=298 LANGUAGE="DE" NAME="Pack">
Κύριε Πρόεδρε, αγαπητή κυρία Επίτροπε, θα ήθελα να ευχαριστήσω θερμά το συνάδελφο Ruffolo για το γεγονός και μόνο ότι ανέλαβε την πρωτοβουλία, διότι αν δεν είχε επιδείξει τόση προσήλωση δεν θα είχαμε έκθεση πρωτοβουλίας και δεν θα μπορούσαμε να το συζητήσουμε σήμερα ούτε να απαιτήσουμε κονδύλια από τον προϋπολογισμό. Ευχαριστούμε πολύ, λοιπόν! Η έκθεση εγκρίθηκε με μεγάλη ομοψυχία, υποβάλλεται την κατάλληλη στιγμή και ασφαλώς αποτελεί μία πολιτική πρόκληση για όλους όσοι ασχολούνται μαζί της. Ελπίζω αυτοί να είναι πολλοί και σε όλα τα επίπεδα.
<P>
Η θέσπιση ενός Παρατηρητηρίου για την πολιτιστική συνεργασία και το σκοπούμενο τριετές πρόγραμμα για την πολιτιστική συνεργασία θα αποτελέσουν εν τέλει το γνώμονα βάσει του οποίου θα κριθεί η σοβαρότητα με την οποία επιλαμβάνονται της διατήρησης και ανάπτυξης του ευρωπαϊκού πολιτιστικού χώρου οι πολιτικοί σε όλα τα επίπεδα. Είμαι επίσης ευτυχής που συμπεριελήφθησαν δύο σημεία τα οποία είχε θίξει η κυρία Echerer ήδη το 1992, στην έκθεσή μου για την κατάσταση που αντιμετωπίζουν οι καλλιτέχνες. Είχα τότε ζητήσει να προωθηθεί περισσότερο η ιδέα της χορηγίας, μεταξύ άλλων και με μεγαλύτερες φορολογικές ελαφρύνσεις. Είχα ζητήσει, και το επανέλαβα και τώρα, να εκπονηθεί επί τέλους μία έκθεση για την προσέγγιση της φορολογικής αντιμετώπισης των έργων τέχνης και της εργασίας των καλλιτεχνών.
<P>
Τόσο οι κοινωνικές συνθήκες όσο και η ευρωπαϊκή υπηκοότητα προϋποθέτουν μία ευρωπαϊκή πολιτική για τον πολιτισμό και η απίθανη ποικιλία που έχουμε πρέπει διαρκώς να τονίζεται. Το έργο της ευρωπαϊκής οικοδόμησης έχει ήδη ξεπεράσει την ευθυγράμμιση στο οικονομικό και τεχνικό πεδίο εδώ και καιρό. Προτάσεις για μία κοινή πολιτική πολιτισμού καθώς και κοινή πολιτική εκπαίδευσης είναι εκ των ων ουκ άνευ για να μπορέσει και πάλι να λάμψει η ψυχή της Ευρώπης, η οποία για πολύ καιρό ήταν δέσμια των οικονομικών σκοπιμοτήτων και θαμμένη σε βαθύ στρώμα γραφειοκρατικής σκόνης σε όλα τα επίπεδα, το περιφερειακό, το τοπικό, εθνικό καθώς και ευρωπαϊκό.
<P>
Οι πολίτες απαιτούν σήμερα κάτι παραπάνω όσον αφορά τα ωραία πράγματα. Τα κάτι παραπάνω σε ωραία πράγματα θα τους κάνει να χαίρονται και πάλι για την Ευρώπη και το κάτι παραπάνω στον πολιτισμό κοστίζει κάτι παραπάνω. Ας δώσουμε μία μικρή αύξηση στον προϋπολογισμό!
<P>
(Χειροκροτήματα)

<SPEAKER ID=299 LANGUAGE="ES" NAME="Aparicio Sαnchez">
Κύριε Πρόεδρε, βρισκόμαστε ενώπιον μίας σπουδαίας έκθεσης πρωτοβουλίας, τόσο σημαντικής ώστε το μόνο που της λείπει, κατά τη γνώμη μου, είναι ο τίτλος "Βάσεις για μια κοινή πολιτιστική πολιτική" , διότι αυτό θα μπορούσε να είναι αν το Συμβούλιο δεχτεί τα αιτήματά μας με ευαισθησία.
<P>
Υπερασπίζεται ανά πάσα στιγμή την πολιτιστική μας ποικιλομορφία. Και αυτό είναι καλό διότι πρόκειται για σημαντική ευρωπαϊκή κληρονομιά. Ο ίδιος ο εισηγητής, με μία εύστοχη έκφραση, όρισε την ευρωπαϊκή κατάσταση ως ενότητα των ποικιλομορφιών. Αλλά δεν νομίζουν τα μέλη του Συμβουλίου ότι είναι επίσης καιρός να μιλήσουμε γι' αυτό που είναι κοινό στους πολιτισμούς μας, να το αναζητήσουμε, να αξιολογήσουμε τα κοινά του συστατικά, τρόπους ζωής, έθιμα, κοινές αξίες, γνώσεις, τέχνη, επιστημονικές εξελίξεις; Δεν νομίζουν ότι είναι καιρός να διακηρύξουμε ότι ναι, υπάρχει ευρωπαϊκός πολιτισμός, να αναπτύξουμε κοινές πολιτιστικές πολιτικές και να καθορίσουμε κοινούς στόχους για όλα τα κράτη μέλη μας;
<P>
Σ' έναν παγκοσμιοποιημένο κόσμο και ενώπιον του κινδύνου να υιοθετηθεί παθητικά μία συγκεκριμένη ηγεμονική κουλτούρα, η πολιτιστική σύγκλιση στο πλαίσιο της Ευρωπαϊκής Ένωσης αποτελεί μία ισχυρή πολιτική ενίσχυση που δεν πρέπει να αρνηθούμε. Στους εθνικιστές, οι οποίοι, από το εσωτερικό ή το εξωτερικό, αρνούνται το μέλλον της Ευρωπαϊκής Ένωσης, διότι, όπως υποστηρίζουν, δεν έχουμε κοινή ταυτότητα, πρέπει να τους απαντήσουμε με τον Λεβί Στράους: "Δεν χρειάζεται, επειδή έχουμε κάτι πιο δυνατό: κοινό πεπρωμένο" .
<P>
Αυτές οι απόψεις, κύριε Πρόεδρε, χρησιμεύουν για να συγχαρούμε τον συνάδελφο Ruffolo που μας θύμισε τόσο λαμπρά τον δρόμο που πρέπει να διανύσουμε όσο αφορά τον πολιτισμό.
<P>
Μία τελευταία παρατήρηση. Το αίτημα να εντάσσεται ένα έργο τέχνης στις υποδομές και τους εξοπλισμούς που χρηματοδοτούνται από κοινοτικούς πόρους επιδιώκει όχι μόνο την προστασία και τη διάδοση της τέχνης στην Ευρώπη, αλλά και να γνωρίζουν και να θυμούνται οι πολίτες ότι το τάδε αεροδρόμιο ή ο δείνα αυτοκινητόδρομος ή σιδηρόδρομος, ή οτιδήποτε άλλο, είναι κοινοτικής προελεύσεως, γεγονός που σήμερα, δυστυχώς, συνήθως αγνοούν.

<SPEAKER ID=300 LANGUAGE="IT" NAME="Gargani">
. (IT) Κύριε Πρόεδρε, το ψήφισμα αυτό είναι η πρώτη νομοθετική πρωτοβουλία του Ευρωπαϊκού Κοινοβουλίου στον πολιτιστικό τομέα που βασίζεται στο άρθρο 192 της Συνθήκης και ξεχωρίζει από τα άλλα ψηφίσματα, που ενέκρινε το Κοινοβούλιο στον πολιτιστικό τομέα, όχι μόνον από το περιεχόμενο, αλλά κι από τη διαδικασία, ασφαλώς μεγαλύτερου κύρους, που επιτρέπει σήμερα η Συνθήκη.
<P>
Το ψήφισμα έρχεται σε μια ευαίσθητη φάση για την Ευρωπαϊκή Ένωση, λίγο πριν από τις σημαντικές θεσμικές μεταρρυθμίσεις. Πρέπει συνεπώς να το δούμε σαν μια υπόδειξη και συμβολή του Ευρωπαϊκού Κοινοβουλίου στη συζήτηση για το μέλλον της Ευρώπης. Αν αυτά είναι αληθή, φυσικά, θα μου επιτρέψετε, κύριε Πρόεδρε, χωρίς υποκρισίες, με την ιδιότητα του Προέδρου επιτροπής, να συγχαρώ εκ των προτέρων τον εισηγητή - πράγμα που συνήθως κάνουμε ως εθιμικό κανόνα όταν ψηφίζουμε - γιατί θεωρώ πραγματικά ότι πρόκειται για ένα βήμα μπροστά, μια μεγάλη επανάσταση που πρόκειται να υλοποιήσει το Κοινοβούλιο.
<P>
Πράγματι, η έλλειψη συντονισμού στο σχέδιο των πολιτιστικών προγραμμάτων, όπως υπογράμμισε ο εισηγητής, είναι κατά την άποψή μου το σημαντικότερο στοιχείο για την πρόοδο της Ευρώπης και, όπως ανέφερε ο κ. Ruffolo, ο πολιτισμός είχε ως τώρα ένα ρόλο πολύ μικρότερο από αυτός της οικονομίας. Με τη Συνθήκη του Μάαστριχτ απέκτησε καλύτερη συνθήκη, αλλά πάντοτε περιθωριακή. Η Νίκαια έπειτα παρέλυσε στα αδιέξοδα της ομοφωνίας. Όλα αυτά αποδεικνύουν, κυρία Επίτροπε, πως η Ευρώπη μπορεί να χτιστεί, όχι με την οικονομία, αλλά μόνο με μία μεγάλη πολιτιστική πρωτοβουλία, την οποία πρέπει να λάβει πλήρως υπόψη το Ευρωπαϊκό Κοινοβούλιο.
<P>
Το ψήφισμα, ακριβώς επειδή μελετήθηκε και, πιστεύω, συζητήθηκε ομόφωνα με μεγάλο πάθος από την επιτροπή, μελετήθηκε από τον εισηγητή και συζητήθηκε και μελετήθηκε από την επιτροπή στο σύνολό της, πιστεύω πως δείχνει μια απόσπαση, μια διαφορετικότητα, ένα νέο εγχείρημα του Ευρωπαϊκού Κοινοβουλίου, που εντάσσεται σε μια στρατηγική η οποία θα πρέπει να μας οδηγήσει, στο πολιτιστικό επίπεδο, στην ενότητα των πολιτιστικών διαφορών που έχει αυτή η μεγάλη Ευρώπη, για να αποκτήσουμε ένα μέλλον με μια πραγματική στρατηγική τα επόμενα χρόνια.

<SPEAKER ID=301 LANGUAGE="FR" NAME="Reding">
. (FR) Κύριε Πρόεδρε, δεν ευχαριστώ απλώς τυπικά τον εισηγητή, τον ευχαριστώ από καρδιάς, διότι η έκθεση Ruffolo έρχεται πάνω στην ώρα για να δώσει ώθηση στον προβληματισμό μας σχετικά με το μέλλον της πολιτιστικής συνεργασίας στην Ευρώπη. Λυπάμαι, αγαπητέ εισηγητά, λυπάμαι, αγαπητοί και αξιότιμοι συνάδελφοι, που η εξέταση της εν λόγω έκθεσης διεξάγεται σχεδόν μεσάνυχτα, μπροστά σε άδεια έδρανα, όχι ποιοτικά, αλλά ποσοτικά· διότι νομίζω ότι το θέμα της συζήτησής μας - και δεν το λέω αυτό απλώς ως Επίτροπος αρμόδια για το ζήτημα - είναι πράγματι το μέλλον της Ευρώπης. Πράγματι, το μέλλον της Ευρώπης, ακόμη και αν τα ζητήματα της επικαιρότητας είναι το ευρώ και η οικονομική μας ανάπτυξη σε ένα παγκοσμιοποιημένο περιβάλλον, θα εξαρτηθεί από την ακόλουθη ερώτηση: πώς θα μπορέσουμε να αντιμετωπίσουμε τον πολιτισμό, τους πολιτισμούς μας, την πολιτιστική μας ποικιλομορφία, η οποία θεμελιώνεται σε κοινές ρίζες, η οποία έχει πολλά κοινά σημεία και είναι εξαιρετικά πολύμορφοι, και όλοι μαζί συνθέτουν την ενότητα των ευρωπαϊκών μας πολιτισμών; Η στιγμή είναι λοιπόν ιδεώδης για συζητήσουμε το εν λόγω ζήτημα και για να δράσουμε.
<P>
Γνωρίζετε πολύ καλά ότι η υπαγωγή του άρθρου 151 στην ειδική πλειοψηφία, την οποία είχαν ζητήσει το Κοινοβούλιο και η Επιτροπή, δεν περιελήφθη στη Συνθήκη της Νίκαιας. Πρέπει λοιπόν να συμφιλιωθούμε με την πραγματικότητα, η πολιτική μας πρέπει να είναι ρεαλιστική. Δεν πετύχαμε την ειδική πλειοψηφία, θα πρέπει να δράσουμε λοιπόν χωρίς αυτή και να προσπαθήσουμε να δώσουμε ώθηση στα πράγματα να εξελιχθούν. Αυτό είναι εξάλλου το κύριο προσόν της έκθεσης Ruffolo, ότι μας βγάζει από μια κατάσταση η οποία μας φαίνεται αδιέξοδη. Κοιτάζω τον κ. Graηa Moura, ο οποίος προετοιμάζει μια άλλη έκθεση, για την αξιολόγηση του προγράμματος "Πολιτισμός 2000" , η οποία κινείται, υποθέτω, στην ίδια κατεύθυνση. Το Κοινοβούλιο λοιπόν ανασκουμπώνεται, το Κοινοβούλιο προσπαθεί να βγει από το αδιέξοδο και το Κοινοβούλιο επίσης, και το ευχαριστώ, ευχαριστώ την Επιτροπή Πολιτισμού του Κοινοβουλίου, κύριε Πρόεδρε, έχει κάνει πολύ συγκεκριμένες δημοσιονομικές προτάσεις. Θα πρέπει να γνωρίζουμε, όμως, ότι το συγκεκριμένο ζήτημα δεν είναι εύκολο, διότι στην κατάσταση στην οποία βρισκόμαστε σε θεσμικό επίπεδο, με την ομοφωνία, το να προβούμε σε δημοσιονομικές καινοτομίες είναι ευαίσθητο, δύσκολο ζήτημα. Όλοι μαζί όμως, είμαι σίγουρη ότι θα τα καταφέρουμε.
<P>
Ο κ. Ruffolo έθεσε τα σωστά ερωτήματα: ποιοι θα πρέπει να είναι οι στόχοι της δράσης συνεργασίας μας; Ποιες αξίες θα πρέπει να υπερασπίζονται; Τα ερωτήματα αυτά θα πρέπει να χρησιμεύσουν ως βάση για την αναθεώρηση του προγράμματος - πλαίσιο "Πολιτισμός 2000" . Θα ήθελα επίσης να υπογραμμίσω το ενδιαφέρον της μελέτης για τις εθνικές πολιτιστικές πολιτικές στα κράτη μέλη, στην οποία στηρίχθηκε η εν λόγω έκθεση. Κύριε εισηγητά, οι συγκλίσεις είναι πολυάριθμες, όπως το λέτε, τόσο ως προς τους ορισμούς του πολιτιστικού χώρου όσο και ως προς τους στόχους που επιδιώκουν οι εθνικές πολιτικές. Παραμένει όμως το γεγονός, όπως επεσήμαναν πολλοί βουλευτές παρόντες στη συζήτηση απόψε, ότι οι συγκλίσεις αυτές θα πρέπει να οδηγήσουν σε μια διευρυμένη συνείδηση του ότι, για να προχωρήσουν οι εθνικές πολιτικές, χρειάζεται σύγκλιση, χρειάζεται συνεργασία σε ευρωπαϊκό επίπεδο.
<P>
Θα ήθελα τώρα να αναφερθώ σημείο προς σημείο στην ουσία του σχεδίου ψηφίσματος, κύριε Πρόεδρε. Σχετικά με τα σημεία 1 και 2, η σημασία του πολιτισμού και της πολιτιστικής συνεργασίας για την ευρωπαϊκή ταυτότητα, δεν χρειάζεται διεξοδική ανάλυση. Συμφωνούμε ότι ο πολιτισμός αποτελεί εγγενή αξία για τους λαούς της Ευρώπης, είναι το θεμελιακό στοιχείο για την ευρωπαϊκή ολοκλήρωση. Συμβάλλει στην επιβεβαίωση και τη ζωντάνια του ευρωπαϊκού μοντέλου για την κοινωνία, όπως επίσης και στην ακτινοβολία της Ευρώπης στη διεθνή σκηνή. Την αναγνώριση αυτή του πολιτισμού ως φορέα της ευρωπαϊκής ταυτότητας δεν θα πρέπει να τη συμμερίζεται μόνο το Ευρωπαϊκό Κοινοβούλιο και η Επιτροπή, αλλά και το Συμβούλιο, το οποίο την περίοδο αυτή συζητά ένα σχέδιο ψηφίσματος της βελγικής Προεδρίας για τη θέση του πολιτισμού στην Ευρώπη. Εύχομαι ολόψυχα το Κοινοβούλιο και η Επιτροπή να κάνουν το παν για να ευοδωθεί το εν λόγω ψήφισμα.
<P>
Σημείο 4: πολιτισμός και κοινωνία της πληροφορίας. Γνωρίζετε τις πολυάριθμες πρωτοβουλίες της Επιτροπής: το e-Europe στον οπτικοακουστικό τομέα, το e-content και, στον τομέα της εκπαίδευσης, το e-learning. Θα ήθελα απλώς να σας ευχαριστήσω που προσπαθήσατε, παρεμβαίνοντας στον προϋπολογισμό, να ενισχύσετε τη δράση της Επιτροπής στην κατεύθυνση αυτή· και θα ήθελα επίσης να σας πω ότι η βελγική Προεδρία δείχνει μεγάλο ενδιαφέρον για το εν λόγω ζήτημα. Κατέθεσε ένα σχέδιο ψηφίσματος με στόχο τη βελτίωση της πρόσβασης στον πολιτισμό μέσω του Διαδικτύου και, από κοινού με τη βελγική Προεδρία, θα οργανώσουμε ένα σεμινάριο με τίτλο "Πολιτισμός και Διαδίκτυο" , στις 22 του προσεχούς Σεπτεμβρίου. Χάρη στο σεμινάριο αυτό, θα αναφερθούμε στο ευρωπαϊκό ηλεκτρονικό πολιτιστικό δίκτυο και την παρουσία του πολιτισμού στο Διαδίκτυο.
<P>
Σημεία 5, 8 και 10: ενίσχυση της συνεργασίας. Το Κοινοβούλιο εύχεται την ενίσχυση της πολιτιστικής συνεργασίας, διαμέσου ενός τριετούς σχεδίου που απευθύνεται στα κράτη μέλη και της δημιουργίας ενός Ευρωπαϊκού Παρατηρητηρίου για την Πολιτιστική Συνεργασία. Οι δύο αυτές προτάσεις ανοίγουν νέες προοπτικές και χαίρομαι που οι τροπολογίες που κατέθεσαν ο κ. Ruffolo, η κ. Pack και ο Graηa Moura, εξ ονόματος των δύο κυρίων Ομάδων του Κοινοβουλίου αυτού δίνουν την ευκαιρία στην Επιτροπή να άρει τις επιφυλάξεις της, οι οποίες δεν ήταν ουσιαστικές αλλά τυπικές, όσον αφορά τις δύο αυτές προτάσεις. Επί της ουσίας λοιπόν είμαστε σύμφωνοι. Πράγματι, ενισχύοντας τη συνεργασία μεταξύ των κρατών μελών και μεταξύ των πολιτιστικών θεσμικών οργάνων, θα μπορέσουμε να σχηματίσουμε μια καλύτερη γνώση για τον κόσμο του πολιτισμού, με όλες τις συνακόλουθες συνέπειες. Οι βουλευτές αναφέρθηκαν σ' αυτό με πολύ ζέση και πολύ ταλέντο επίσης.
<P>
Συγκεκριμένα λοιπόν, θα ήθελα να πω το εξής. Ο Γενικός Διευθυντής της Γενικής Διεύθυνσης "Εκπαίδευση και Πολιτισμός" συγκαλεί συχνά μια συνεδρίαση των Γενικών Διευθυντών Πολιτισμού των κρατών μελών. Στόχος των συνεδριάσεων αυτών είναι η ενίσχυση της συνεργασίας. Γνωρίζονται μεταξύ τους, μαθαίνει ο ένας τη δράση του άλλου, μπορούν να εργαστούν μαζί, μπορούν να σχεδιάσουν κοινές, συντονισμένες δράσεις και να τις θέσουν σε εφαρμογή.
<P>
Με το ίδιο σκεπτικό, η Επιτροπή επιθυμεί να γίνουν ευρύτερα γνωστές οι πολλές, πάρα πολλές δράσεις της Ευρωπαϊκής Κοινότητας στον τομέα του πολιτισμού. Θα επανέλθω στο θέμα αυτό. Για το λόγο αυτό, θα υπάρξει σε λίγους μήνες μια πύλη αφιερωμένη σε όλες τις κοινοτικές δράσεις που συνδέονται τον πολιτισμό. Δεν θα αφορά μόνο τις δράσεις που εκκινούν από τη Γενική μου Διεύθυνση: θα περιλαμβάνει επίσης και τη δράση άλλων Γενικών Διευθύνσεων. Είναι αυτονόητο, κύριε Πρόεδρε, ότι το Κοινοβούλιό σας θα προσκληθεί στα εγκαίνια της πύλης αυτής, διότι στηρίζομαι και σε σας επίσης. Έχει μεγάλη σημασία οι πολιτιστικοί φορείς στα κράτη μέλη σας και οι εκλογείς σας να πληροφορηθούν ότι η εν λόγω πύλη υπάρχει και λειτουργεί. Θα είστε ένας από τους διαύλους μέσα από τους θα γίνει γνωστή η πύλη.
<P>
Θα ήθελα επίσης να ευχαριστήσω την Επιτροπή Πολιτισμού, η οποία ζήτησε να δημιουργηθεί μια γραμμή στον προϋπολογισμό για τη δημιουργία του Ευρωπαϊκού Παρατηρητηρίου ή μιας άλλης, ανάλογης δομής. Υπερψηφίσατε την πρόταση, κύριε Πρόεδρε, και ελπίζω να ακολουθήσει το παράδειγμά σας και η Επιτροπή Προϋπολογισμών.
<P>
Σημείο 9: Διαρθρωτικά Ταμεία. Θα μπορούσαμε να προκαλέσουμε φθόνο, διότι αποφασίσαμε να χορηγήσουμε στο πρόγραμμα "Πολιτισμός 2000" 167 εκατομμύρια ευρώ σε μια πενταετία. Επιτρέψτε μου να σας αναφέρω ορισμένους αριθμούς σχετικά με την επένδυση των Διαρθρωτικών Ταμείων στον πολιτισμό, διευκρινίζοντας ότι δεν πρόκειται για κάτι που γίνεται αυτόματα. Πράγματι, τα κράτη μέλη και οι περιφέρειες θα πρέπει να ζητήσουν αυτές τις επενδύσεις, χωρίς τις οποίες τα Διαρθρωτικά Ταμεία δεν μπορούν να είναι αποτελεσματικά επί τόπου.
<P>
Η Επιτροπή διαθέτει ακριβή στοιχεία για τις χώρες που έχουν επιλέξει να χορηγήσουν ένα μέρος των Ταμείων σε πολιτιστικές δράσεις. Θα αναφερθώ σε τρεις: την Ελλάδα, την Πορτογαλία και την Ιταλία. Η Πορτογαλία, λόγου χάρη, ψήφισε για τον πολιτισμό έναν προϋπολογισμό της τάξης των 327 εκατομμυρίων ευρώ, για την περίοδο 2000-2006. Η Ευρωπαϊκή Κοινότητα συμβάλλει με κονδύλια της τάξης των 237 εκατομμυρίων ευρώ. Για μία μικρή χώρα όπως αυτή - η οποία έχει ένα σπουδαίο πολιτισμό φυσικά, είναι μικρή όμως ως κράτος μέλος - το ποσό αυτό υπερβαίνει κατά πολύ το αντίστοιχο που διαθέτουμε, και τα δεκαπέντε κράτη μέλη, για τη δράση "Πολιτισμός 2000" . Στην Ελλάδα, η συνολική κοινοτική συμβολή για τον πολιτισμό θα ανέλθει στα 414 εκατομμύρια ευρώ και στην Ιταλία θα συμβάλουμε επίσης, συμμετέχοντας σε επτά περιφερειακά, επιχειρησιακά προγράμματα και χορηγώντας ένα σημαντικό προϋπολογισμό, στον οποίο τα Διαρθρωτικά Ταμεία θα συμβάλουν με ένα ποσό άνω του 1 200 000 ευρώ συνολικά.
<P>
Αν σταθούμε στις τρεις αυτές χώρες, και όχι στις δεκαπέντε επομένως, κύριε Πρόεδρε, θα διαπιστώσουμε ότι τα Διαρθρωτικά Ταμεία επενδύουν άνω των 250 εκατομμυρίων ευρώ στον πολιτισμό. Όπως καταλαβαίνετε λοιπόν, αυτό προϋποθέτει κονδύλια πολύ μεγαλύτερα από αυτά που εμείς έχουμε στη διάθεσή μας, ως ευρωπαίοι πολιτικοί υπεύθυνοι, αρμόδιοι για τον πολιτισμό.
<P>
Σημείο 11: Παρατηρητήριο. Ψηφίσατε μια διαδικασία απαραίτητη για την εισαγωγή των δύο νέων γραμμών του προϋπολογισμού στο σχέδιο προϋπολογισμού του 2002. Όπως διαπιστώνετε, είμαι περιχαρής με την πρωτοβουλία αυτή.
<P>
Σημείο 12: κέντρα επικοινωνίας. Βρίσκεται υπό εξέλιξη μια εξέταση του ρόλου των κέντρων επικοινωνίας και της σύμβασης χρηματοδότησής τους. Θα σας κρατούμε ενήμερους για τα συμπεράσματα της εξέτασης αυτής. Επιτρέψτε μου ωστόσο να σας επιστήσω την προσοχή στο γεγονός ότι τα κέντρα αυτά επικοινωνίας θα πρέπει να συνεχίσουν να αποτελούν δομές πληροφόρησης στην υπηρεσία των αποφάσεων που θα λαμβάνουν οι πολιτικές αρχές.
<P>
Σημεία 13 και 14: πολιτιστικό φόρουμ. Στις 21 και 22 Νοεμβρίου, θα διεξαχθεί το δεύτερο φόρουμ για την πολιτιστική συνεργασία στην Ευρώπη και ο κ. Πρόεδρος όπως και ο κ. εισηγητής είναι ήδη ενήμεροι.
<P>
Έχω επίσης ζητήσει από τον κ. Graηa Moura να λάβει το λόγο στο φόρουμ αυτό, για να έχει άμεση επαφή. Ο κ. Gargani, ο κ. Graηa Moura και ο εισηγητής κ. Ruffolo έχουν λάβει μια πρόσκληση για να λάβουν το λόγο, ώστε να έχουν άμεση επαφή με τους φορείς και να τους πουν τι θέλει το Κοινοβούλιο, τι αποφασίζει το Κοινοβούλιο και ποιοι επιθυμεί να συμμετέχουν. Θα είναι η ιδανική ευκαιρία, για να μπορέσουμε να εξηγήσουμε άμεσα και επί τόπου στους διάφορους φορείς τη θέση του Κοινοβουλίου όσον αφορά την πολιτιστική πολιτική.
<P>
Σημεία 15 και 16: χορηγία. Συμμερίζομαι απολύτως την ανάλυσή σας σχετικά με τη σημασία της χορηγίας. Την πρόταση αυτή, κυρία Pack, την έχετε κάνει από το 1992 ήδη· και λυπάμαι που δέκα σχεδόν χρόνια αργότερα εξακολουθούμε να μην διαθέτουμε πολιτική στο ζήτημα αυτό. Επωφελούμενοι από την εμπειρία που έχουμε αποκτήσει, θα εγκύψουμε στο εν λόγω ζήτημα. Δεν θα επιτρέψουμε στις ευρωπαϊκές αρχές να μην επιτύχουν το στόχο αυτό. Όλοι μαζί θα βάλουμε τα δυνατά μας. Οι εθνικοί και οι ευρωπαϊκοί προϋπολογισμοί είναι όλο και πιο "σφιχτοί" . Διαθέτουμε όμως μια εξαιρετική ικανότητα στο συγκεκριμένο χώρο: τον ιδιωτικό τομέα, τα εκπαιδευτικά ιδρύματα, τους οργανισμούς, τις βιομηχανίες. Θα πρέπει να τους κινητοποιήσουμε όλους, θα πρέπει να τους δώσουμε κίνητρα για να επενδύσουν στον πολιτισμό. Συμφωνώ να σχεδιάσουμε από κοινού μια δράση για τη χορηγία, η οποία θα περιλαμβάνει μια μελέτη σχετικά με την ενδεχόμενη εναρμόνιση του ΦΠΑ στον τομέα των έργων τέχνης και της καλλιτεχνικής εργασίας, δεδομένου ότι τα όλα αυτά τα στοιχεία είναι συνυφασμένα μεταξύ τους. Με όλα τα εθνικά μέσα που διαθέτουμε, θα πρέπει να ενισχύουμε την επένδυση στον πολιτισμό και τη συμμετοχή των πολιτιστικών φορέων. Όπως βλέπετε, μέχρι στιγμής είμαι πολύ θετική.
<P>
Σημείο 18: το ποσοστό υπέρ του πολιτισμού, η αρχή δηλαδή της πολιτιστικής χορηγίας στα έργα που χρηματοδοτούνται από τα διαρθρωτικά ταμεία. Είμαι αρκετά επιφυλακτική όσον αφορά ένα σύστημα ποσοστώσεων στον τομέα αυτό, διότι ελλοχεύει ο κίνδυνος να δημιουργηθεί κάποια ακαμψία σε ένα σύστημα παρέμβασης, το οποίο βασίζεται στην επικουρικότητα και στην πρωτοβουλία τοπικών και περιφερειακών αρχών.
<P>
Νομίζω ότι θα έπρεπε, αντιθέτως, να παρακινήσουμε τις κυβερνήσεις και τις περιφέρειες να ζητήσουν από τα Διαρθρωτικά Ταμεία να επενδύσουν περισσότερο στον πολιτισμό. Θεωρώ αξιοσημείωτο το γεγονός ότι ο κ. Michel Barnier, ο αρμόδιος για τα Διαρθρωτικά Ταμεία συνάδελφος, αποφάσισε, αμέσως μετά την ανάληψη των καθηκόντων του, να ανοίξει όλο και περισσότερο τα Ταμεία αυτά στον πολιτισμό - σε σας δηλαδή, που εργάζεστε επί τόπου, σε στενή σχέση με τους πολιτιστικούς φορείς και τον κόσμο - και να παρακινήσει τους δήμους και τα κράτη να ζητήσουν να υπάρξουν περισσότερες αιτήσεις προς τα Διαρθρωτικά Ταμεία όσον αφορά το συγκεκριμένο ζήτημα.
<P>
Ως προς τον ΠΟΕ, δεν μπορώ να γίνω σαφέστερη: κατά τις επόμενες διαπραγματεύσεις, η Ένωση θα μεριμνήσει ώστε να διασφαλιστεί για την Κοινότητα και για τα κράτη μέλη, όπως στον κύκλο διαπραγματεύσεων της Ουρουγουάης, η δυνατότητα να διατηρήσουν και να αναπτύξουν την ικανότητά τους να καθορίζουν και να ασκούν την πολιτιστική και την οπτικοακουστική τους πολιτική, για τη διαφύλαξη της πολιτιστικής πολυμορφίας.
<P>
Πρόκειται περί αρχής, περί όρου, περί μιας γενικής αντίληψης και μιας πάγιας θέσης των Δεκαπέντε, η οποία δεν τίθεται υπό αμφισβήτηση, ότι θα διατηρήσουμε δηλαδή την πολιτιστική μας πολυμορφία· και η εντολή διαπραγμάτευσης εξάλλου εκφράζει τη βούληση της Ένωσης να ενισχύσει την ανταγωνιστικότητα της ευρωπαϊκής, οπτικοακουστικής βιομηχανίας με τις κατάλληλες πολιτικές. Στις επόμενες ημέρες, άλλωστε, θα σας παρουσιάσω μια έκθεση, ένα πρόγραμμα για τον κινηματογράφο που θα μας επιτρέψει πραγματικά να εδραιώσουμε την πολιτική αυτή, όχι στην κατεύθυνση που συστήνει ο ΠΟΕ, αλλά στην κατεύθυνση της ενίσχυσης των οπτικοακουστικών πολιτικών.
<P>
Θα πρέπει επίσης να σημειώσουμε ότι η εφαρμογή και μόνο των κανόνων ανταγωνισμού, και ειδικά της απαγόρευσης κατάχρησης της δεσπόζουσας θέσης, δεν μπορεί να εγγυηθεί τη διαφύλαξη και την ανάπτυξη της πολιτιστικής πολυμορφίας. Ως εκ τούτου, η Κοινότητα και τα κράτη μέλη συνεχίζουν να δίνουν τεράστια σημασία στην ελευθερία δράσης τους, ώστε να αναπτύξουν και να προσαρμόσουν την πολιτιστική πολιτική.
<P>
Όπως βλέπετε, τίποτα δεν έχει αλλάξει. Το πιστεύω μας παραμένει το ίδιο. Θα το υπερασπίσουμε από κοινού, εμείς, εσείς και τα κράτη μέλη.
<P>
Κύριε εισηγητά, ελπίζω να απάντησα στα ερωτήματά σας, παρά τη μακρηγορία μου και μάλιστα μια ώρα τόσο περασμένη. Θεώρησα ότι είχε μεγάλη σημασία να απαντήσω, διότι πρόκειται για ερωτήματα που η κοινή γνώμη αντιμετωπίζει μερικές φορές ως δευτερεύοντα. Προσωπικά, τα θεωρώ θεμελιώδη. Πράγματι, η Ευρώπη θέλει να προχωρήσει και μια μέρα θα πρέπει να κριθεί, θα κριθεί με άξονα την πολιτιστική διάσταση, η οποία είναι μια διάσταση ανθρώπινη, του πολίτη. Νομίζω ότι είναι φυσιολογικό να δεσμευτεί το Κοινοβούλιο όσον αφορά την οικοδόμηση της Ευρώπης αυτής των πολιτών και σας ευχαριστώ.

<SPEAKER ID=302 NAME="Πρόεδρος">
Σας ευχαριστώ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(Η συνεδρίαση λήγει στις 0.10)

