<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="FR" NAME="Delcroix">
Κυρία Πρόεδρε, θα ήθελα απλώς να επισημάνω ότι κατά την ψηφοφορία για τη σύσταση Rothley, σχετικά με την πρώτη τροπολογία, που φέρει τον αριθμό 26, η ψήφος μου δεν καταχωρίστηκε. Ήταν μια ψήφος κατά..

<SPEAKER ID=3 NAME="Πρόεδρος">
Πολύ καλά. Θα την καταχωρίσουμε, κύριε Delcroix.
<P>
(Εγκρίνονται τα συνοπτικά πρακτικά)

<SPEAKER ID=4 LANGUAGE="EN" NAME="Falconer">
Κυρία Πρόεδρε, λαμβάνω τον λόγο επί θέματος διαδικασίας, σχετικά με μία συνάντηση που θα πραγματοποιηθεί στις 14, 15 και 16 Μαΐου στην εκλογική περιφέρεια του συναδέλφου μου κ. Smith, στο Turnbury. Θα συγκληθεί από μία ομάδα που ονομάζεται Ομάδα Bilderberg. Πρόκειται για μία πολύ παράξενη ομάδα, γιατί δεν επιτρέπει στις συνεδριάσεις της ούτε τη συμμετοχή των μέσων ενημέρωσης ούτε οποιαδήποτε παρέμβαση.
<P>
Η παρατήρησή μου επί της διαδικασίας αφορά τον κεντρικό κατάλογο ονομάτων των μελών. Θα ήθελα να ζητήσω από το Προεδρείο να πληροφορήσει τους βουλευτές ότι, αν συμμετάσχουν σε αυτήν την ομάδα, τότε θα πρέπει να εκδηλώσουν το ενδιαφέρον τους σύμφωνα με το "συμφέρον των βουλευτών». Κατά αυτόν τον τρόπο θα διασφαλισθεί ότι θα ισχύσει η ίδια διαφάνεια και ανοιχτή διαδικασία που υπάρχει στο Κοινοβούλιο και σε άλλα κοινοβούλια, όπως στη Βρετανία, όπου μέλη του Εργατικού Κόμματος, π.χ. οι Tony Blair, Giles Radice και Denis Healy, εξέφρασαν το ενδιαφέρον τους για τις εργασίες της Ομάδας Bilderberg. Πιστεύω ότι και άλλα μέλη αυτού του Σώματος θα το λάβουν υπόψη και θα πράξουν το ίδιο.

<SPEAKER ID=5 NAME="Πρόεδρος">
Ευχαριστώ, κύριε Falconer. Ελήφθη σοβαρά υπόψη.

<SPEAKER ID=6 LANGUAGE="DE" NAME="Rόbig">
Κυρία Πρόεδρε, επικαλούμε το άρθρο 127 σε συνδυασμό με το άρθρο 95 και τα επόμενα του Κανονισμού και θέλω να εκφράσω την ικανοποίησή μου για το γεγονός ότι η Διάσκεψη των Προέδρων αποφάσισε να εγγράψει στην ημερησία διάταξη της σημερινής συνεδρίασης τη συζήτηση με θέμα τα δραματικά γεγονότα στο Κοσσυφοπέδιο καθώς και τις πυρηνικές δοκιμές στην Ινδία στη θέση της ανακοίνωσης του Συμβουλίου και της Επιτροπής για την ασφάλεια στις πόλεις. Παρ' όλα αυτά είμαι της γνώμης, όπως άλλωστε και πολλοί από τους συναδέλφους μου στο Σώμα, πως και η ασφάλεια στις πόλεις της Ευρωπαϊκής Ένωσης αποτελεί ένα σημαντικό και επείγον θέμα. Μόλις αυτό το Σαββατοκύριακο εκτελέσθηκε στη Βιέννη ένας κοσμηματοπώλης από τη ρωσική μαφία. Θεωρώ σημαντικό να συζητηθεί εδώ κατά την επόμενη συνεδρίαση η ανακοίνωση της Επιτροπής.

<SPEAKER ID=7 LANGUAGE="EN" NAME="Green">
Κυρία Πρόεδρε, χθες πληροφορηθήκαμε στο Σώμα ένα τραγικό συμβάν που συνέβη στην Τουρκία: ένας προεξέχων υπερασπιστής των ανθρωπίνων δικαιωμάτων, ο ίδιος ο Πρόεδρος της Τουρκικής Ένωσης για τα Δικαιώματα του Ανθρώπου, Akin Birdal, πυροβολήθηκε στο γραφείο του από αγνώστους.
<P>
Ο Akin Birdal είναι γνωστός σε πολλούς από μας στο Σώμα ως ένα άτομο που με πολύ κουράγιο και ακεραιότητα ηγείται του αγώνα για την ενίσχυση των ανθρωπίνων δικαιωμάτων στην Τουρκία. Όπως γνωρίζετε, αυτό αποτελεί ένα από τα κυριότερα αιτήματά μας προς τις τουρκικές αρχές.
<P>
Θα σας ζητήσω να μιλήσετε αμέσως στον Πρόεδρο Gil Robles και να του ζητήσετε να εκφράσει στον Akin Birdal - που είναι σε κρίσιμη κατάσταση - και στους στενούς συγγενείς του, πρώτον, τη συμπάθειά μας και, δεύτερον, τις καλύτερες ευχές μας για ταχεία ανάρρωση. Δεύτερον, θα πρέπει να γράψει επιστολή προς την τουρκική κυβέρνηση, ζητώντας της να προσαγάγει το ταχύτερο ενώπιον της δικαιοσύνης αυτούς που διέπραξαν την απόπειρα και επίσης να λάβει υπόψη τις κριτικές που ασκεί συχνά το Σώμα σχετικά με τον τρόπο με τον οποίο τα ανθρώπινα δικαιώματα καταπατούνται τακτικά στην Τουρκία. Πρέπει να σταματήσει αυτού του είδους η παραστρατιωτική δραστηριότητα.
<P>
(Χειροκροτήματα)

<SPEAKER ID=8 NAME="Πρόεδρος">
Σας ευχαριστώ, κυρία Green. Πιστεύω πως ο Πρόεδρος έχει εξετάσει το ενδεχόμενο να προβεί στα εν λόγω διαβήματα, κυρίως μετά τη χθεσινή παρέμβαση της κ.Roth. Όμως παρά ταύτα, βεβαίως θα της μιλήσω σχετικά, όπως μπορείτε να φανταστείτε.

<CHAPTER ID=2>
Διορισμοί στην Εκτελεστική Επιτροπή της Ευρωπαϊκής Κεντρικής Τράπεζας
<SPEAKER ID=9 NAME="Πρόεδρος">
Η ημερήσια διάταξη προβλέπει την εξέταση των συστάσεων της Επιτροπής Οικονομικής, Νομισματικής και Βιομηχανικής Πολιτικής σχετικά με τους διορισμούς στην Εκτελεστική Επιτροπή της Ευρωπαϊκής Κεντρικής Τράπεζας (Εισηγήτρια: η κ. Randzio-Plath).

<SPEAKER ID=10 NAME="Randzio-Plath">
Κυρία Πρόεδρε, η Ευρωπαϊκή Κεντρική Τράπεζα μπορεί να αναλάβει τις δραστηριότητές της την 1η Ιουλίου 1998 και να ετοιμάσει μία επιτυχημένη, ανεξάρτητη και ενιαία νομισματική πολιτική για τη ζώνη του ευρώ την αποτελούμενη από έντεκα κράτη μέλη. Αυτό είναι το αποτέλεσμα της ακρόασης των υποψηφίων για την Εκτελεστική Επιτροπή της Ευρωπαϊκής Κεντρικής Τράπεζας στο Ευρωπαϊκό Κοινοβούλιο. Προτείνω να επικυρωθεί η υποψηφιότητα των έξι ατόμων.
<P>
(Χειροκροτήματα) Υπήρξαν πειστικοί και διακρίνονται για την προσωπική τους ακεραιότητα, την επαγγελματική τους εμπειρία και την ικανότητα που έχουν επιδείξει στην ειδικότητά τους. Έχουν σαφείς θέσεις στην οικονομική και νομισματική πολιτική, θέσεις που εναρμονίζονται με τους μέσω συμβάσεων καθορισμένους στόχους της Ευρωπαϊκής Κεντρικής Τράπεζας. Σύμφωνα μ' αυτά, η Ευρωπαϊκή Κεντρική Τράπεζα αποκτά την εκτελεστική επιτροπή που της αξίζει. Η προτεραιότητα της σταθερότητας των τιμών τονίσθηκε από όλους, όμως ταυτόχρονα υπογραμμίσθηκε και το γεγονός ότι με ποσοστό πληθωρισμού 2 % μπορούμε να είμαστε σίγουροι πως έχει επιτευχθεί ο στόχος αυτός. Τα πρωτοφανή χαμηλά ποσοστά πληθωρισμού στην Ευρώπη θα επιτρέψουν λοιπόν στην Ευρωπαϊκή Κεντρική Τράπεζα να ξεκινήσει τη θητεία της δίχως να χρειαστεί να εισαγάγει μία πολιτική αύξησης των επιτοκίων για να αποδείξει την αξιοπιστία της. Σύμφωνα με τις δηλώσεις των υποψηφίων, δεν θα πρέπει να αναμένουμε ούτε κάποια υπερβολικά σκληρή πολιτική στο θέμα των επιτοκίων ως απόδειξη ανεξαρτησίας και αξιοπιστίας.
<P>
Η Ευρωπαϊκή Κεντρική Τράπεζα μπορεί να στηριχθεί στην εμπιστοσύνη που απολαμβάνουν οι κεντρικές τράπεζες που υπάρχουν σε κάθε χώρα, αφού η μελλοντική ενιαία νομισματική πολιτική θα διαμορφωθεί τελικά από το ευρωπαϊκό σύστημα των κεντρικών τραπεζών και όχι μόνο από την Κεντρική Ευρωπαϊκή Τράπεζα και την εκτελεστική επιτροπή της. Στις ακροάσεις όλοι οι υποψήφιοι εξέφρασαν σαφείς επιφυλάξεις απέναντι στη δυνατότητα η νομισματική πολιτική να συμβάλει επιπλέον και στην καταπολέμηση της ανεργίας πέραν της υλοποίησης της σταθερότητας των τιμών. Τόνισαν μάλιστα και εξέθεσαν τους λόγους, γιατί η σταθερότητα της τρέχουσας αξίας του χρήματος αποτελεί κατά τη γνώμη τους την καλύτερη συμβολή της Ευρωπαϊκής Κεντρικής Τράπεζας στην καταπολέμηση της ανεργίας στη ζώνη του ευρώ.
<P>
Μόνον εφόσον εξασφαλιζόταν μία διαρκής σταθερότητα στις τιμές θα μπορούσαν να εξετασθούν κι άλλα μέτρα, όπως η μείωση των βραχυπρόθεσμων επιτοκίων. Βέβαια, όλοι οι υποψήφιοι υποδήλωσαν, λίγο πολύ σαφώς, ότι τους είναι γνωστές οι απαιτήσεις που ορίζει η Συνθήκη στα άρθρα 105 και 2, που εκτός από τον πρωταρχικό στόχο της σταθεροποίησης των τιμών δεσμεύουν την Ευρωπαϊκή Κεντρική Τράπεζα να υποστηρίξει επίσης την οικονομική πολιτική στην Ευρωπαϊκή Ένωση και τους στόχους που διατυπώνονται στο άρθρο 2, τουτέστι την υλοποίηση ενός υψηλού επιπέδου απασχόλησης καθώς και της οικονομικής και κοινωνικής συνοχής. Δήλωσαν μάλιστα πως όλα αυτά είναι τόσο σημαντικά, ώστε δεν θα μπορούσαν να τα αγνοήσουν κατά τους συλλογισμούς τους.
<P>
Στο νομισματικό διάλογο με την Ευρωπαϊκή Κεντρική Τράπεζα πρέπει τώρα να βολιδοσκοπηθεί ο τρόπος διαμόρφωσης της συμβολής αυτής. Ως εκ τούτου, η δημοκρατική εφαρμογή του απολογιστικού καθήκοντος, όπως την ορίσαμε στο ψήφισμά μας για την δημοκρατική εφαρμογή του απολογιστικού καθήκοντος χρηματοπιστωτικών ιδρυμάτων στο Στρασβούργο, παρέχει τη δυνατότητα να απαιτούνται εξηγήσεις από την Ευρωπαϊκή Κεντρική Τράπεζα για την εκμετάλλευση των περιθωρίων δράσης στη νομισματική πολιτική. Αυτές καθιστούν ακόμα απαραίτητη και εφικτή την εκμετάλλευση των περιθωρίων στη νομισματική πολιτική.
<P>
Διαφορετικά από ό, τι συμβαίνει στην αμερικανική νομοθεσία για την αμερικανική κεντρική τράπεζα, η Συνθήκη του Μάαστριχτ καθορίζει ως πρωταρχικό καθήκον για την Ευρωπαϊκή Κεντρική Τράπεζα την επιδίωξη της σταθερότητας των τιμών. Η αμερικανική κεντρική τράπεζα πρέπει αντίθετα να ακολουθεί τόσο το στόχο της σταθερότητας των τιμών όσο και τους στόχους της ανάπτυξης και της απασχόλησης. Τούτο συνεπάγεται λοιπόν και μία διαφορετική νομισματική πολιτική, καθώς κι έναν διαφορετικό βέβαια ρόλο της τελευταίας. Με αυτά τα δεδομένα η αμερικανική νομισματική πολιτική των τελευταίων ετών μπόρεσε να συμβάλει περισσότερο στη δημιουργία ενός λογικού και ισορροπημένου μίγματος πολιτικής προς το συμφέρον των επενδύσεων, της ανάπτυξης και των θέσεων απασχόλησης.
<P>
Οι υποψήφιοι κατέστησαν σαφές πως η νομισματική πολιτική μπορεί, όπως είπαμε, να βοηθήσει την ανάπτυξη και την απασχόληση αποτρέποντας μέσω της διασφάλισης της σταθερότητας των τιμών τον όποιον αναμενόμενο πληθωρισμό και παρέχοντας μακροοικονομική σταθερότητα και προπάντων μία χαμηλή στάθμη των μακροπρόθεσμων επιτοκίων. Βάσει των ακροάσεων κατέστη σαφές ότι η Ευρωπαϊκή Κεντρική Τράπεζα - κι αυτό το τόνισε ιδιαίτερα και ο υποψήφιος για την Προεδρία της Ευρωπαϊκής Κεντρικής Τράπεζας - θα αξιοποιήσει τα περιθώρια στον τομέα της νομισματικής πολιτικής, εφόσον θα έχει επιτευχθεί ο στόχος που τέθηκε στον πληθωρισμό και θα είναι πιθανή η μονιμοποίηση της εξέλιξης.
<P>
Έτσι λοιπόν θα υπάρξει η δυνατότητα, διαφορετικά απ' ότι συνέβαινε μέχρι τώρα, η νομισματική πολιτική να στηρίζει την οικονομική πολιτική στη ζώνη του ευρώ καθώς και να ακολουθεί στόχους που έχουν καθορισθεί ως δευτερευούσης σημασίας και στους οποίους το Ευρωπαϊκό Κοινοβούλιο αποδίδει ιδιαίτερη σημασία στη συζήτηση που διεξήγαγε για την Ετήσια Οικονομική Έκθεση και τις κατευθυντήριες γραμμές στην οικονομική πολιτική. Τα ζητήματα αυτά θα παίξουν σημαντικό ρόλο στο νομισματικό διάλογο μεταξύ της ΕΚΤ και του Ευρωπαϊκού Κοινοβουλίου. Εμείς πρέπει να απαιτήσουμε εξηγήσεις από την Ευρωπαϊκή Κεντρική Τράπεζα όσον αφορά τις αποφάσεις που αυτή λαμβάνει στον τομέα της νομισματικής πολιτικής, έτσι ώστε να μπορεί να αξιολογηθεί η συμβολή της στη σύνθεση ενός ισορροπημένου μίγματος πολιτικής. Αυτό θα αποτελέσει και ένα κριτήριο, σύμφωνα με το οποίο θα είμαστε σε θέση να εκτιμήσουμε και την ορθότητα της επιλογής των υποψηφίων. Ως εκ τούτου, είναι πολύ σημαντικός ο ουσιαστικός διάλογος με το Ευρωπαϊκό Κοινοβούλιο.
<P>
Τα γεγονότα του περασμένου Σαββατοκύριακου της 2ας και 3ης Μαΐου στο Ευρωπαϊκό Συμβούλιο δεν συνέβαλαν στην ενίσχυση της εμπιστοσύνης του κοινού στην ανεξαρτησία της Ευρωπαϊκής Κεντρικής Τράπεζας. Οι ακροάσεις στο Ευρωπαϊκό Κοινοβούλιο συνέβαλαν στο να ξεπεραστεί αυτή η διατάραξη της εμπιστοσύνης και, στο πλαίσιο αυτό, οι ακροάσεις μας απετέλεσαν και ένα μέτρο δημιουργίας εμπιστοσύνης προς το συμφέρον του ευρωπαϊκού κοινού, αλλά και προς εκείνο της μελλοντικής Ευρωπαϊκής Κεντρικής Τράπεζας. Η Συνθήκη του Μάαστριχτ ασφαλώς και προβλέπει το διορισμό των υποψηφίων ως πολιτική πράξη, κι είναι σωστό αυτό. Όμως η πολιτική αυτή απόφαση περιέπεσε σε μια διαδικασία που αφήνει μία ξεθυμασμένη γεύση, διότι ούτε η ηλικία ούτε η εθνικότητα ενός υποψηφίου μπορούν να αποτελέσουν τις προϋποθέσεις για την επιτυχία της ενιαίας νομισματικής πολιτικής. Αυτός είναι και ο λόγος που δεν προκαθορίζονται ως κριτήρια επιλογής από την Συνθήκη, και δικαίως μάλιστα. Τα ατομικά και ειδικά προσόντα κάποιου ισχύουν ως τα μοναδικά κριτήρια επιλογής.
<P>
Η διαρκής οκταετής θητεία του προέδρου της ΕΚΤ αποδεικνύει την προσωπική του ανεξαρτησία.Τούτο τονίσθηκε επανειλημμένα από αυτό το Ευρωπαϊκό Κοινοβούλιο. Γι' αυτό και στην ακρόαση του Wim Duisenberg θελήσαμε να βεβαιωθούμε ότι κάθε απόφαση για αποχώρησή του θα είναι δική του και μόνον!
<P>
(Χειροκροτήματα) Ο υποψήφιος διευκρίνισε ότι η μελλοντική του ανεξαρτησία δεν πρόκειται να υπονομευθεί. Έπεισε με την αποφασιστικότητα, τη σαφήνεια των επιχειρημάτων και την ευκρίνεια της γλώσσας του, υπογραμμίζοντας μ' αυτόν τον τρόπο πως με την πολιτική πράξη του διορισμού των υποψηφίων και με τη συγκρότηση της Ευρωπαϊκής Κεντρικής Τράπεζας παύει η πολιτική επιρροή που ασκούσαν οι κυβερνήσεις στη νομισματική πολιτική και πως με τη συγκρότηση της Ευρωπαϊκής Κεντρικής Τράπεζας αρχίζει η απεξάρτηση από τις εντολές των πολιτικών.
<P>
Από αυτή την άποψη, η ακρόαση διασαφήνισε ότι δεν πρέπει να υπάρξει επανεθνικοποίηση των διαδικασιών λήψης αποφάσεων και πως η διαδικασία της ομοφωνίας έφερε γι' άλλη μια φορά την Ευρωπαϊκή Ένωση στα όρια της μέγιστης δυνατής επιβάρυνσής της και τον πληθυσμό στα όρια της υπομονής και της κατανόησής του για τις ευρωπαϊκές διαδικασίες ολοκλήρωσης. Μια διαδικασία όπως αυτή δεν μπορεί παρά να αλλάξει!
<P>
Επικροτούμε ρητώς το γεγονός ότι η είσοδος μιας γυναίκας, της κυρίας Hδmδlδinen, στην Εκτελεστική Επιτροπή της ΕΚΤ θα συμβάλει στο να προβληθεί η άποψη περισσοτέρων γυναικών απ' ότι μέχρι τώρα σε όργανα πρώτου μεγέθους για τη λήψη αποφάσεων.
<P>
(Χειροκροτήματα) Η ακρόαση καθώς και ο μελλοντικός νομισματικός διάλογος συμβάλλουν τόσο στην αξιοπιστία και την φερεγγυότητα του ευρωπαϊκού δημοκρατικού συστήματος, όσο και στην αξιοπιστία και την φερεγγυότητα της μελλοντικής Ευρωπαϊκής Κεντρικής Τράπεζας. Από αυτή την άποψη είναι καλό το γεγονός ότι εκτός από τη συζήτηση επί της ετήσιας έκθεσης της Ευρωπαϊκής Κεντρικής Τράπεζας θα υπάρξει και μία συζήτηση για την ετήσια οικονομική έκθεση και τις κατευθύνσεις για την οικονομική πολιτική. Καλό είναι επίσης και το ότι έγινε αποδεκτός ο τακτικός - τέσσερις φορές το χρόνο - νομισματικός διάλογος από μεριάς όλων των υποψηφίων.
<P>
Μη ικανοποιητική παραμένει ασφαλώς η αρνητική απάντηση που δόθηκε για τη δημοσίευση των συνοπτικών πρακτικών πέντε χρόνια μετά τη συνεδρίαση της ΕΚΤ, επειδή η δημοσίευση αυτή είναι απαραίτητη για μεγαλύτερη διαφάνεια στη νομισματική πολιτική. Κατά τη γνώμη μου, οι ακροάσεις έδειξαν πως το τέλος των διαδικασιών επιβεβαίωσης σημαίνει την αρχή μιας νέας εποχής, κατά την οποία η πρώτη ομοσπονδιακή ευρωπαϊκή αρχή θα πρέπει να λογοδοτεί ενώπιον του Ευρωπαϊκού Κοινοβουλίου προς όφελος της επικοινωνίας με το ευρωπαϊκό κοινό. Τόσο το Ευρωπαϊκό Κοινοβούλιο όσο και η Ευρωπαϊκή Κεντρική Τράπεζα πρέπει να φανούν αντάξιοι να φέρουν αυτή τη μεγάλη ευθύνη και να δείξουν υπευθυνότητα!
<P>
(Χειροκροτήματα)
<SPEAKER ID=11 NAME="Brown">
Κυρία Πρόεδρε, πρόκειται για το δεύτερο στάδιο της διαδικασίας διαβούλευσης που άρχισε στις 2 Μαΐου, όταν παρουσίασα στοΕυρωπαϊκό Κοινοβούλιο τη σύσταση σύμφωνα με την οποία 11 χώρες εκπλήρωσαν τις απαραίτητες προϋποθέσεις για την υιοθέτηση του ενιαίου νομίσματος. Σύμφωνα με τις δημοκρατικές παραδόσεις που εμείς σεβόμαστε στην Ευρώπη, ήταν δίκαιο το γεγονός ότι το Ευρωπαϊκό Κοινοβούλιο μπόρεσε να διαδραματίσει έναν τόσο σπουδαίο ρόλο σε αυτό το σημαντικό γεγονός. Μετά τη συζήτηση στην οποία ακούστηκαν περίπου 50 ομιλητές, το Κοινοβούλιο ενέκρινε με συντριπτική πλειοψηφία τη συμμετοχή των έντεκα.
<P>
Τα αποτελέσματα αυτής της ιστορικής ψηφοφορίας ανακοινώθηκαν στο Συμβούλιο από τον Πρόεδρό σας και επιτρέψτε μου εκ μέρους του Συμβουλίου να δηλώσω πόσο πολύ εκτιμούμε την γνώμη του Ευρωπαϊκού Κοινοβουλίου. Επιτρέψτε μου να αναφέρω επίσης επισήμως ότι, σύμφωνα με τη γνώμη του Ευρωπαϊκού Κοινοβουλίου, το Συμβούλιο αποφάσισε ομόφωνα ότι 11 χώρες θα πρέπει να προσχωρήσουν στο ενιαίο νόμισμα.
<P>
Ως αποτελέσμα αυτών των ιστορικών αποφάσεων στις οποίες το Ευρωπαϊκό Κοινοβούλιο συμμετείχε εξ ολοκλήρου, το όραμα των ιδρυτών της Ένωσης στη Διάσκεψη της Μεσσίνης, που ζητούσαν τον συντονισμό των νομισματικών πολιτικών που θα επέτρεπε τη δημιουργία και την ανάπτυξη μίας κοινής αγοράς, θα γίνει πραγματικότητα την 1η Ιανουαρίου. Θα είναι ένα ενιαίο νόμισμα που θα καλύπτει περίπου το ένα πέμπτο του παγκοσμίου εμπορίου. Ας θυμηθούμε επίσης ότι το ενιαίο νόμισμα έχει σχεδιαστεί για την επίτευξη σταθερότητας, που θα μας βοηθήσει να επιτύχουμε τους κοινούς μας στόχους για μεγαλύτερα ποσοστά απασχόλησης και μεγαλύτερη ευημερία για τον λαό της Ευρώπης.
<P>
Στόχος μας για την Ευρώπη είναι υψηλά επίπεδα ανάπτυξης και απασχόλησης· προϋπόθεση αυτών σε μία παγκόσμια οικονομία όπου οι χώρες υποχρεώνονται να αντλούν τα κεφάλαια για τις επενδύσεις τους από όλον τον κόσμο είναι η σταθερότητα με χαμηλό πληθωρισμό. Λόγω ακριβώς της αναγκαιότητας να επιτευχθεί η εν λόγω σταθερότητα, η συζήτηση για τους διορισμούς στην Εκτελεστική Επιτροπή της Ευρωπαϊκής Κεντρικής Τράπεζας αποκτά κεντρική σημασία, όπως δήλωσε πριν από λίγα λεπτά ο εισηγητής σας.
<P>
Η Ευρωπαϊκή Κεντρική Τράπεζα θα έχει συσταθεί μέχρι την 1η Ιουλίου. Θα αναλάβει την ευθύνη για τη νομισματική πολιτική των συμμετεχόντων κρατών μελών την 1η Ιανουαρίου και, βεβαίως, η Συνθήκη απαιτεί από το Συμβούλιο να ορίσει έναν πρόεδρο, έναν αντιπρόεδρο και έως και τέσσερα πρόσθετα μέλη της Εκτελεστικής Επιτροπής.
<P>
Το Συμβούλιο πρότεινε να διοριστεί ως πρώτος Πρόεδρος της ΕΚΤ ο κ. Wim Duisenberg για μία περίοδο οκτώ ετών. Το Κοινοβούλιο είχε ήδη την ευκαιρία να ακούσει ενώπιόν του τις απαντήσεις που έδωσε ο κ. Duisenberg σε ερωτήσεις που του ετέθησαν. Οι αναλυτικές προτάσεις που υποβάλαμε, συμπεριλαμβανομένης της προσωπικής δήλωσης του κ. Duisenberg για τις προθέσεις του, βρίσκονται τώρα ενώπιον του Κοινοβουλίου. Ο κ. Duisenberg θα αποφασίσει ο ίδιος για τη αποχώρησή του και η διαδικασία αυτή είναι σύμφωνη, μάλιστα καθ' όλα σύμφωνη, με τη Συνθήκη.
<P>
Το Συμβούλιο προτείνει να διοριστεί ως Αντιπρόεδρος ο κ. Christian Noyer για μία τετραετή θητεία και όσον αφορά τα υπόλοιπα μέλη της Εκτελεστικής Επιτροπής προτείνει τους κάτωθι: τον κ. Otmar Issing με οκταετή θητεία, τον κ. Tommaso Padoa-Schioppa με επταετή θητεία, τον κ. Eugenio Domingo Solans με εξαετή θητεία και την κ. Sirkka Hδmδlδinen με πενταετή θητεία. Λέω λοιπόν στο Κοινοβούλιο ότι, όποιες αποδείξεις και αν συγκεντρώσατε τις τελευταίες ημέρες για το κάθε μέλος ξεχωριστά, τις απόψεις του και τα σχόλιά του, αυτές θα πρέπει να εξεταστούν στο πλαίσιο της δέσμευσης που αναλαμβάνει η Συνθήκη για την υποβολή ορθών και τακτικών εκθέσεων, διενέργεια εξονυχιστικού ελέγχου και απόδοσης λογαριασμών προς το Ευρωπαϊκό Κοινοβούλιο.
<P>
Επιτρέψτε μου να υπενθυμίσω στο Κοινοβούλιο τη σπουδαιότητα που αποδίδουμε στον ρόλο του για την εξασφάλιση μίας σωστής απόδοσης αναφοράς από την Ευρωπαϊκή Κεντρική Τράπεζα προς τον λαό της Ευρώπης μέσω του Κοινοβουλίου. Η Ευρωπαϊκή Κεντρική Τράπεζα πρέπει να παρουσιάζει την ετήσια έκθεσή της στο Κοινοβούλιο, καθώς και στο Συμβούλιο και την Επιτροπή. Ο Πρόεδρος της Ευρωπαϊκής Κεντρικής Τράπεζας πρέπει στο μέλλον να παρουσιάζει την ετήσια έκθεση στο Κοινοβούλιο, καθώς και στο Συμβούλιο, ο Πρόεδρος της Ευρωπαϊκής Τράπεζας και άλλα μέλη της Εκτελεστικής Επιτροπής μπορεί να κληθούν ενώπιον επιτροπών εμπειρογνωμόνων του Κοινοβουλίου και βεβαίως ζητείται από το Κοινοβούλιο να εκφέρει γνώμη για όλους τους μελλοντικούς διορισμούς στην Εκτελεστική Επιτροπή της Ευρωπαϊκής Κεντρικής Τράπεζας.
<P>
Το ψήφισμά σας ως Κοινοβούλιο στις 2 Απριλίου περιελάμβανε μερικές χρήσιμες και εποικοδομητικές προτάσεις για τον τρόπο με τον οποίο η Συνθήκη θα μπορούσε να εφαρμοστεί στην πράξη. Ειδικότερα εκφράζω την ικανοποίησή μου για την πρότασή σας τα μέλη της Εκτελεστικής Επιτροπής να συμμετέχουν κατόπιν προσκλήσεως σε τριμηνιαίες κοινοβουλευτικές συναντήσεις σχετικά με τις νομισματικές και οικονομικές εξελίξεις.
<P>
(Χειροκροτήματα) Πρόκειται για ένα καλό βήμα προς τα εμπρός. Είναι ένα θετικό σημάδι για τους Ευρωπαίους πολίτες. Ο λαός της Ευρώπης, όπως είπε ο εισηγητής πριν από λίγα λεπτά, χρειάζεται να έχει εμπιστοσύνη προς τη νέα Κεντρική Τράπεζά του, εμπιστοσύνη στην ανεξαρτησία της, εμπιστοσύνη στη σωστή απόδοση λογαριασμών από μέρους της, και αυτό ακριβώς επιδιώκουμε να επιτύχουμε μέσω της συνεργασίας Κοινοβουλίου και κυβερνήσεων.
<P>
Επιτρέψτε μου να παρατηρήσω κάτι ακόμα που έχει σημασία για το απώτερο μέλλον: η κίνηση για περισσότερο ανοικτές διαδικασίες και μεγαλύτερη διαφάνεια στη νομισματική πολιτική καθίσταται τώρα ένα ισχυρό κίνημα σε όλο τον οικονομικό κόσμο, μία ιδέα που έχει πλέον ωριμάσει. Αναγνωρίζεται τώρα ότι η σαφήνεια των στόχων και ο καθορισμός των κανόνων λειτουργίας, που έχουν κεντρική σημασία για την αξιοπιστία στη σύγχρονη νομισματική πολιτική λήψης αποφάσεων, απαιτούν μία υποστήριξη από περισσότερο ανοιχτές διαδικασίες στην οικονομική διακυβέρνηση, για να διασφαλιστεί ότι θα ενισχυθεί η μέγιστη αξιοπιστία. Τον προηγούμενο μήνα όλες οι χώρες που εκπροσωπήθηκαν στην προσωρινή επιτροπή του ΔΝΤ πρότειναν έναν νέο κώδικα νομισματικής και χρηματοικονομικής πρακτικής που απαιτεί μεγαλύτερη ειλικρίνεια. Η νέα αυτή ώθηση για ειλικρίνεια, διαφάνεια και ανάληψη ευθυνών αποτελεί μία δύναμη αλλαγής που αναγνωρίζεται σε όλον τον κόσμο. Εκφράζω την ικανοποίησή μου για τον ρόλο του Ευρωπαϊκού Κοινοβουλίου στον μελλοντικό διάλογο με την Ευρωπαϊκή Κεντρική Τράπεζα, έναν ρόλο που θα είναι σημαντικός για την εξασφάλιση ότι η υποβολή αναφοράς προς ένα δημοκρατικά εκλεγμένο θεσμικό όργανο θα είναι σωστή.
<P>
Επιτρέψτε να καταλήξω λέγοντας ότι δε θα πρέπει ποτέ να ξεχάσουμε το γεγονός ότι οι ρυθμίσεις για το ενιαίο νόμισμα έχουν έναν σκοπό: την επίτευξη της σταθερότητας που θα μας προσφέρει υψηλά επίπεδα ανάπτυξης και απασχόλησης που χρειαζόμαστε και πρέπει να δούμε στην Ευρώπη. Ας μην ξεχάσουμε ποτέ, ως Κοινοβούλιο και ως κυβερνήσεις, τα καθήκοντά μας και τις ευθύνες μας να συμπεριλάβουμε όλους όσοι είναι κοινωνικά αποκλεισμένοι και να βοηθήσουμε να βρουν πάλι απασχόληση 18 εκατομμύρια άνεργοι, που χρειάζονται, δικαιούνται και θα πρέπει να λάβουν την υποστήριξή μας.
<P>
Αυτό το κίνημα για μεγαλύτερο οικονομικό συντονισμό και ολοκλήρωση, από το ξεκίνημά του αποζητώντας την ειρήνη, μετά τη γέννησή του μέσα από τις δεσμεύσεις που αναλήφθησαν στη Μεσσίνη πριν από 43 χρόνια, ένα κίνημα που είχε ως σκοπό μεγαλύτερη ανάπτυξη, απασχόληση και ευημερία σε όλη την Ευρώπη, προσεγγίζει σήμερα το πρωί μία νέα καμπή όσον αφορά στη λήψη αποφάσεων. Ζητώ από το Κοινοβούλιο και τις κυβερνήσεις να συνεχίσουν τη συνεργασία τους προκειμένου αυτά τα θεσμικά όργανα να λειτουργήσουν και να διασφαλίσουν ότι ανοίγει ένα άλλο κεφάλαιο για την πρόοδο της Ευρώπης.
<P>
(Χειροκροτήματα)
<SPEAKER ID=12 LANGUAGE="EN" NAME="Donnelly, Alan">
Κυρία Πρόεδρε, θα ήθελα να εκφράσω ένθερμα την ικανοποίησή μου για τα λόγια του Υπουργού των Οικονομικών. Το να ακούει κανείς τον Προεδρεύοντα του Συμβουλίου να εκφράζει την υποστήριξή του για τον ρόλο που θα διαδραματίσει το Ευρωπαϊκό Κοινοβούλιο τα προσεχή χρόνια, εποπτεύοντας την Ευρωπαϊκή Κεντρική Τράπεζα, είναι ευπρόσδεκτο από όλα τα μέρη του Σώματος. Το Ευρωπαϊκό Κοινοβούλιο συμπεριφέρθηκε πολύ υπεύθυνα κατά τη διεξαγωγή των ακροάσεων και για τους έξι υποψηφίους. Η προσέγγισή μας είχε ως στόχο να εξασφαλίσει ότι όλοι οι υποψήφιοι θα δεσμεύονταν όσον αφορά στη σταθερότητα των τιμών και την ανεξαρτησία και, πράγματι, και οι έξι υποψήφιοι εκπλήρωσαν αυτή την υπόσχεση.
<P>
Αλλά εμείς στη Σοσιαλιστική Ομάδα προσδίδουμε επίσης ιδιαίτερη σημασία στον πλήρη σεβασμό του άρθρου 105 της Συνθήκης, που σημαίνει ότι όταν επιτευχθεί η σταθερότητα των τιμών, η Κεντρική Τράπεζα θα συμβάλει στην επίτευξη των ευρύτερων στόχων της Ευρωπαϊκής Ένωσης, κυρίως στη δημιουργία θέσεων απασχόλησης και την ανάπτυξη. Δίδουμε επίσης ιδιαίτερη σημασία στο ζήτημα του δημοκρατικού ελέγχου των δραστηριοτήτων. Το σημείο αυτό είχε ζωτική σημασία για μας κατά τη διάρκεια των ακροάσεων και όλοι οι υποψήφιοι ερωτηθήκαν πολύ προσεκτικά σχετικά με το ζήτημα αυτό.
<P>
Είμαστε υποχρεωμένοι να εξασφαλίσουμε ότι πέρα από την επίτευξη ελέγχου του πληθωρισμού σε χαμηλά επίπεδα η νομισματική πολιτική μπορεί να συμβάλει στην καταπολέμηση της ανεργίας. Χάρηκα που ο Προεδρεύων του Συμβουλίου το ανέφερε σήμερα το πρωί. Όσον αφορά το δημοκρατικό έλεγχο, ακούσαμε από τον κ. Duisenberg τις απόψεις του για τον τρόπο με τον οποίο θα συνεργαστούμε με την Ευρωπαϊκή Κεντρική Τράπεζα στο μέλλον. Σήμερα, εξ ονόματος της Σοσιαλιστικής Ομάδας, θα ήθελα να πω ότι πρέπει να συναντηθούμε με τον κ. Duisenberg πριν από τη θερινή διακοπή των εργασιών του Κοινοβουλίου για να δώσουμε σάρκα και οστά και να περιγράψουμε λεπτομερώς τον τρόπο με τον οποίο το Ευρωπαϊκό Κοινοβούλιο θα συνεργαστεί στο μέλλον με την Ευρωπαϊκή Κεντρική Τράπεζα. Δεν μπορούμε να επιτρέψουμε αυτό το σημείο να παραπεμφθεί για αργότερα κατά τη διάρκεια του έτους. Πρέπει να αρχίσουμε από τώρα να θέτουμε και να επεξεργαζόμαστε τη μέθοδο λειτουργίας για την εξασφάλιση του δημοκρατικού ελέγχου.
<P>
Θα ήθελα να κάνω μερικές παρατηρήσεις σχετικά με τη διαδικασία και τις ακροάσεις. Τη Δευτέρα το βράδυ, η Σοσιαλιστική Ομάδα εξέφρασε επιφυλάξεις για έναν από τους υποψηφίους. Ξέρω ότι μερικά άτομα στο Σώμα θύμωσαν γι' αυτό. Ο σκοπός των ακροάσεων επιβεβαίωσης είναι να ακουστούν οι υποψήφιοι και να αξιολογηθούν αντικειμενικά, όχι με βάση την εθνικότητα ή την πολιτική αλλά με βάση τις απόψεις τους ως πιθανά μέλη της Ευρωπαϊκής Κεντρικής Τράπεζας. Η Ομάδα μας το έπραξε και δεν πρόκειται να αναβάλει την κρίση οποιουδήποτε υποψηφίου απλώς και μόνο λόγω της ιστορικής σημασίας αυτής της στιγμής. Επομένως, τη Δευτέρα εκφράσαμε τις επιφυλάξεις μας για έναν από τους υποψηφίους.
<P>
Αφού τα επεσήμανα αυτά, και τα επεσήμανα τη Δευτέρα, η Ομάδα μας είχε μία ολοκληρωμένη σχετική συζήτηση χθες το βράδυ και αισθανόμαστε ότι και οι έξι υποψήφιοι είναι ικανά μέλη της Ευρωπαϊκής Κεντρικής Τράπεζας, και εμείς θα ψηφίσουμε σήμερα υπέρ και των έξι. Πιστεύουμε ότι η εν λόγω Εκτελεστική Επιτροπή θα έχει έναν ζωτικό ρόλο για την οικοδόμηση εμπιστοσύνης μεταξύ των πολιτών μας σχετικά με το ευρώ. Ο τρόπος για να το επιτύχουν είναι με τον καθορισμό επιτοκίων που θα διατηρήσουν τη σταθερότητα, και επίσης, όπως είπε ο Προεδρεύων του Συμβουλίου, με τον καθορισμό επιτοκίων που θα εξασφαλίσουν την οικονομική άνοδο και την πλήρη απασχόληση στην Ευρωπαϊκή Ένωση. Θέλουμε μία πολιτική επιτοκίων για όλους τους πολίτες, και όχι μόνο για τον πλούσιο πυρήνα της Ευρωπαϊκής Ένωσης.

<SPEAKER ID=13 LANGUAGE="FR" NAME="Herman">
Κυρία Πρόεδρε, αγαπητοί συνάδελφοι, οι ακροάσεις στις οποίες επιδοθήκαμε, κατέστησαν εφικτή την εξαγωγή ορισμένων διαπιστώσεων που παρουσιάζουν ενδιαφέρον. Οι έξι υποψήφιοι πληρούν σε ικανοποιητικό βαθμό τα κριτήρια επιλογής που ορίζονται στη Συνθήκη. Βρίσκονται, στο σύνολό τους, σε εξαιρετικό επίπεδο, με επιμέρους διαφορές - προφανώς - που μπορεί να εκπλήσσουν ενίοτε, αλλά τις οποίες δεν πρέπει να εμπιστευόμαστε. Οι καθηγητές γνωρίζουν πως οι μαθητές με τις λαμπρότερες επιδόσεις δεν διαγράφουν πάντα τις λαμπρότερες σταδιοδρομίες, και γνωρίζουμε μέτριους υποψηφίους που αποδείχθηκαν αργότερα εξέχουσες προσωπικότητες. Αν ο Harry Trumann χρειαζόταν να περάσει από την εξεταστική επιτροπή μας, πιθανώς δεν θα συγκέντρωνε τις υψηλότερες βαθμολογίες. Δεν θα επεδείκνυα τη σκληρότητα να υπενθυμίσω στους σοσιαλιστές συναδέλφους την ελάχιστα κολακευτική αξιολόγηση που είχαν αποδώσει σε ορισμένους Επιτρόπους μας, τους οποίους σήμερα καλύπτουν με εγκώμια.
<P>
Δεύτερη παρατήρηση. Κρίνοντας από τις απαντήσεις τους, τόσο τις προφορικές όσο και τις γραπτές, οι έξι υποψήφιοι διαθέτουν μια σχετικά συνεκτική θεώρηση της μελλοντικής αποστολής τους. Παρά τις προσπάθειες που κατέβαλαν συνάδελφοί μας, προκειμένου να επισημάνουν τη μία ή την άλλη αντίφασημεταξύ των αντίστοιχων δηλώσεών τους, φάνηκε πως επρόκειτο περισσότερο για αποχρώσεις, για καρπούς ποικίλων εμπειριών, παρά για πραγματικές αποκλίσεις. Δεν θα έπρεπε να τρέφουμε σοβαρές ανησυχίες σε ό, τι αφορά την ομοιογένεια της μελλοντικής διευθύνουσας ομάδας. Στο σημείο αυτό, θα ήθελα να προσθέσω ότι οι σοσιαλιστές δεν είναι οι μόνοι που τόνισαν την ανάγκη, μόλις επιτευχθούν οι στόχοι της σταθερότητας, οι άλλοι στόχοι της οικονομικής πολιτικής να αποτελέσουν εξίσου αντικείμενο προσοχής εκ μέρους της Τράπεζας, και πιστεύω ότι οι περισσότεροι υποψήφιοι συμφωνούν ως προς την άποψη αυτή. Στην προκειμένη περίπτωση, δεν πρόκειται να τεθεί θέμα πολιτικών κομμάτων.
<P>
Τρίτον, ενδείκνυται να προβούμε σε μια ενδιαφέρουσα διαπίστωση, που είναι θετική για το Κοινοβούλιο, δηλαδή ότι όλοι οι υποψήφιοι έχουν αναγνωρίσει την ανάγκη να διατηρήσουν με το Ευρωπαϊκό Κοινοβούλιο προνομιακές σχέσεις. Για κάθε έναν από αυτούς, το Κοινοβούλιο αποτελεί το θεσμικό όργανο έναντι του οποίου είναι υπόλογοι για τις πράξεις τους, παρέχουν εξηγήσεις, δηλώνουν τις προθέσεις τους και γνωμοδοτούν ως προς τις διάφορες θέσεις που αντιπαρατίθενται. Όλοι σέβονται την ανάγκη διαφάνειας, όλοι αναγνωρίζουν την accountability ως το φυσικό αντιστάθμισμα της ανεξαρτησίας τους και της σημαντικής ισχύος τους. Όλοι, με ορισμένες μικρές αποχρώσεις, έχουν αποδεχθεί ότι ήταν το Ευρωπαϊκό Κοινοβούλιο και όχι τα εθνικά κοινοβούλιά μας, που έπρεπε να αποτελέσουν αντικείμενο της ιδιαίτερης προσοχής τους, αλλά τόνισαν εξίσου το ρόλο που θα εξακολουθήσουν να διαδραματίζουν, έναντι των εθνικών κοινοβουλίων, οι κεντρικές τράπεζες οι οποίες δεν εξαφανίζονται. Μέσω ακριβώς των διοικητών των κεντρικών τραπεζών, που θα εξακολουθήσουν να λειτουργούν, θα συγκεκριμενοποιηθεί η σχέση με τα εθνικά κοινοβούλια, γεγονός που συμβαδίζει απολύτως με το πνεύμα, αφενός, της επικουρικότητας και, αφετέρου, της ομοσπονδιακής συνένωσης.
<P>
Θα ήθελα, στο σημείο αυτό, να απευθύνω τις θερμές ευχαριστίες μου στον Προεδρεύοντα του Συμβουλίου, γιατί εξέφρασε εκείνο που σήμερα κατέστη σημαντικό υπό το φως της ασιατικής κρίσης: "η διαφάνεια συνιστά θεμελιώδη προϋπόθεση της αξιοπιστίας κάθε νομισματικής πολιτικής, σήμερα». Χαίρομαι που τούτο αναγνωρίζεται σήμερα και που, ταυτόχρονα, αναγνωρίζουμε στο Ευρωπαϊκό Κοινοβούλιο την αποστολή που έχει - και ελπίζω ότι θα είμαστε άξιοί της - να συμμετάσχει στον εν λόγω διάλογο με όσο το δυνατό πιο υπεύθυνο τρόπο.
<P>
Θα ήθελα, επίσης, να ευχαριστήσω όλους όσοι, στην Επιτροπή Οικονομικής, Νομισματικής και Βιομηχανικής Πολιτικής, συνέβαλαν στο να καταστούν οι ακροάσεις αυτές μια υπεύθυνη, σοβαρή και αντικειμενική άσκηση, και με αυτόν ακριβώς τον τρόπο, κυρία, λαμβάνοντας πολύ σοβαρά την ανησυχία σας για συντομία, θα τελειώσω στο σημείο αυτό την παρέμβασή μου.

<SPEAKER ID=14 LANGUAGE="FR" NAME="Giansily">
Κυρία Πρόεδρε, αγαπητοί συνάδελφοι, στις 7 και 8 Μαΐου, υπό τη στιβαρή αλλά φιλόφρονα καθοδήγηση του προέδρου Karl von Wogau, προχωρήσαμε στην ακρόαση έξι υποψηφίων για την Εκτελεστική Επιτροπή της Ευρωπαϊκής Κεντρικής Τράπεζας, σε κλίμα αμοιβαίας εμπιστοσύνης και εκτίμησης. Έχω την εντύπωση πως θα πρέπει να εξετάσουμε την απόφαση του Συμβουλίου που τους αφορά, θέτοντας τρία ερωτήματα. Είναι οι καλύτεροι, κηρύττουν τη σταθερότητα, και θα αποτελέσουν μια συνεκτική ομάδα;
<P>
Στο πρώτο ερώτημα, θα απαντήσω ως εξής: ο υποψήφιος για την προεδρία είναι προφανώς, και πρωτίστως, ο υποψήφιος των διοικητών. Αν τον επέλεξαν, είναι γιατί οι ίδιοι τον θεωρούν τον πλέον ικανό να ηγηθεί αυτής της αξιόλογης αλλαγής του ευρωπαϊκού τραπεζικού συστήματος. Ο καθένας γνωρίζει καλά ότι στις πολιτικές ομάδες μας και στα κόμματά μας, επιλέγουμε πάντα εκείνον που θεωρούμε καλύτερο για να προασπίσει τα ιδανικά μας και τα συμφέροντά μας. Κατ' αναλογία, δεν βλέπω το λόγο για τον οποίο θα πρέπει να ισχύει κάτι διαφορετικό εκ μέρους των διοικητώντων κεντρικών τραπεζών. Στην πραγματικότητα, δεν καταλαβαίνουμε γιατί θα πρέπει να εφαρμοστεί η αρχή του Peter σε ένα τέτοιο θεσμικό όργανο. Ομολογώ ότι η ασάφεια, την οποία οικειοθελώς διατήρησε κατά την εντολή του, μου γεννά αμφιβολίες. Αλλά ενστερνίσθηκε μάλλον τη δήλωση του Franηois Mitterrand, σύμφωνα με την οποία όταν εγκαταλείπουμε την αμφισημία, τούτο αποβαίνει μόνο εις βάρος μας. Εν πάση περιπτώσει, μετά το πέρας αυτής της ακρόασης, τίποτα δεν μας επιτρέπει να αμφιβάλλουμε ούτε για την ικανότητά του ούτε για την ακεραιότητά του. Και αυτή η διαπίστωση για την ικανότητα και την ακεραιότητά του ισχύει και για τις πέντε άλλες προσωπικότητες που ακούσαμε κατά την ακρόαση.
<P>
Σε ό, τι αφορά το δεύτερο ερώτημα, αν πρεσβεύουν δηλαδή τη νομισματική σταθερότητα, έχω την εντύπωση πως πρυτάνευε η ομοφωνία μεταξύ των έξι, προκειμένου να κυμανθεί ο πληθωρισμός μεταξύ 0 και 2 %. Στην πραγματικότητα, εκείνο που θα μας εξέπληττε, θα ήταν αν ο ένας ή ο άλλος μας είχε εξαγγείλει ότι έχει ως πρότυπό του την αλβανική κεντρική τράπεζα και το θαυμάσιο σύστημα της πυραμίδας των δανείων. Ή ακόμη, ότι ο πλέον διακαής πόθος του θα ήταν να αφήσει ανεξέλεγκτο τον πληθωρισμό για την κάπως σαδιστική ικανοποίηση να καταστραφούν οι αποταμιευτές.
<P>
Εφόσον καθησυχαστήκαμε ως προς το σημείο αυτό, μπορούμε πλέον να εξετάσουμε το τρίτο ερώτημα: Θα αποτελέσουν άραγε μια συνεκτική ομάδα; Μάλλον αποδείχθηκαν αρκετά αλληλοσυμπληρούμενοι, αλλά, όπως όλες οι ομάδες, θα κριθεί εκ του αποτελέσματος. Για αυτόν το λόγο, θα προτιμούσα προσωπικώς, και η Ομάδα μας θα υποστήριζε, πιστεύω, ομόφωνα μια συνολική ψηφοφορία για την ομάδα των υποψηφίων στην οποία θα είχαμε φυσικά, εντελώς υποθετικά, προσφέρει μαζικά τις ψήφους μας.
<P>
Κατά συνέπεια, η Ομάδα μας δεν θα απορρίψει κάνεναν από τους υποψηφίους, εφόσον όλοι είναι εξαιρετικού επιπέδου, έχουν εντυπωσιακή εμπειρία, και κάθε ένας περιβάλλεται από εγκωμιαστικό κύρος.

<SPEAKER ID=15 LANGUAGE="ES" NAME="Gasςliba i Bφhm">
Κύριε Πρόεδρε, κυρίες και κύριοι, το Σάββατο, 2 του τρέχοντος μήνα, αυτό το Κοινοβούλιο κατέγραψε με χαρά τη δημιουργία της Νομισματικής Ένωσης με 11 κράτη μέλη της Ένωσης.
<P>
Η Νομισματική Ένωση επιφέρει ένα ενιαίο νόμισμα, το ευρώ.
<P>
Με αυτήν την απόφαση επιτελέστηκε μια νέα και σημαντική πρόοδος στην οικονομική και νομισματική διάσταση της Ένωσης, η οποία έχει επίσης μεγάλη πολιτική σπουδαιότητα. Η έκδοση νομίσματος συνεπάγεται κυριαρχία, και το ενιαίο ευρωπαϊκό νόμισμα εκφράζει μια ευρωπαϊκή κυριαρχία η οποία θα πρέπει να οδηγήσει σε μια μεγαλύτερη εμβάθυνση της πολιτικής διάστασης της Ένωσης.
<P>
Δυστυχώς, έπειτα από την απόφαση του Ευρωπαϊκού Κοινοβουλίου, το Ευρωπαϊκό Συμβούλιο κατά τη διαδικασία ορισμού του προέδρου και του αντιπροέδρου, καθώς και των τεσσάρων άλλων μελών της Εκτελεστικής Επιτροπής της Ευρωπαϊκής Κεντρικής Τράπεζας, εξέφρασε ανησυχίες. Αυτό που έπρεπε να εμφανιστεί ως ιστορικό επίτευγμα διαστρεβλώθηκε, κατά την κοινή γνώμη, από μια αντιμαχία η οποία δεν θα έπρεπε να είχε εκδηλωθεί.
<P>
Ευτυχώς, η ουσία υπερέβη την μορφή και η διεθνής χρηματιστική κοινότητα επέδειξε τη σαφή αποδοχή εκ μέρους της της Νομισματικής Ένωσης και του ευρώ, και η προτεινόμενη ομάδα άξιζε τα θερμότερα συγχαρητήρια εκ μέρους των οικονομικών και χρηματιστικών φορέων με το περισσότερο κύρος και φήμη σε διεθνές επίπεδο.
<P>
Όσον αφορά τις ακροάσεις που διεξήχθησαν στο Ευρωπαϊκό Κοινοβούλιο, θέλω να πω ότι η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών υποστηρίζει τις προτάσεις της έκθεσης που υπέβαλε η πρόεδρος της Υποεπιτροπής Νομισματικών Θεμάτων, η κυρία Randzio-Plath. Και σε ό, τι αφορά τη συγκεκριμένη πρόταση για τον πρόεδρο, εκφράζουμε τον μέγιστο σεβασμό μας προς την ανεξαρτησία του, συμπεριλαμβανομένης της εντολής για την οποία έχει προταθεί.
<P>
Στην ακρόαση, ο σημερινός πρόεδρος του Ευρωπαϊκού Νομισματικού Ιδρύματος επιβεβαίωσε τα προσόντα και την προσωπικότητά του, που ήδη γνωρίζαμε ακριβώς λόγω των παρεμβάσεών του ως προέδρου του Ευρωπαϊκού Νομισματικού Ιδρύματος. Πανηγυρίζουμε την ανεξαρτησία του ενώπιον οποιασδήποτε πίεσης που θα μπορούσε να περιορίσει την τήρηση των στόχων που έχουν ανατεθεί στην Ευρωπαϊκή Κεντρική Τράπεζα από τη Συνθήκη του Μάαστριχτ.
<P>
Κύριε Πρόεδρε, κυρίες και κύριοι, αρχίζει μια νέα και πολύ σημαντική περίοδος για την εδραίωση του ευρώ. Η Ευρωπαϊκή Κεντρική Τράπεζα αποτελεί το θεμελιώδες κομμάτι για την τήρηση των στόχων που της έχουν ανατεθεί από τη Συνθήκη, και εμείς θα μεριμνήσουμε ώστε να τηρηθεί η διαδικασία αυτή καθώς και η διαφάνειά της, όπως επίσης να τηρηθούν και οι δεσμεύσεις που τα μέλη αυτά έχουν αναλάβει στις αντίστοιχες ακροάσεις.

<SPEAKER ID=16 LANGUAGE="FR" NAME="Moreau">
Κυρία Πρόεδρε, η αποστολή και το καθεστώς της Ευρωπαϊκής Κεντρικής Τράπεζας προσδιορίστηκαν βάσει του τελικού στόχου του ενιαίου νομίσματος: να προσελκυσθούν τα κεφάλαια στις χρηματαγορές, εις βάρος του κοινωνικού στοιχείου και της δημοκρατίας, της οποίας το έλλειμμα καθίσταται τραγικό και γίνεται διαρκώς λιγότερο αποδεκτό από τους λαούς.
<P>
Η σταθερότητα των τιμών, η ουσιώδης αυτή αποστολή που ανατέθηκε στην Ευρωπαϊκή Κεντρική Τράπεζα, επιτυγχάνεται με τη συμπίεση της νομισματικής δημιουργίας και της πίστωσης, για να ευνοήσει την καλύτερη απόδοση των κεφαλαίων. Τούτο καταστρέφει την απασχόληση και διογκώνει τα δημόσια ελλείμματα. Πρέπει, κατά τη γνώμη μας, να αντικαταστήσουμε αυτή τη λογική του οικονομικού πολέμου με τη λογική της συνεργασίας, κυρίως στο νομισματικό επίπεδο. Αυτό προϋποθέτει έναν τελείως διαφορετικό προσανατολισμό για την ΕΚΤ, που θα έπρεπε να εστιάζεται στην οικονομική άνοδο και την απασχόληση. Η διαφάνεια και ο δημοκρατικός έλεγχος επί της δραστηριότητας της Ευρωπαϊκής Κεντρικής Τράπεζας πρέπει να εγκαθιδρυθούν, κυρίως με τον έλεγχο του Ευρωπαϊκού Κοινοβουλίου και των εθνικών κοινοβουλίων, και με τη δημόσια συζήτηση των μεγάλων επιδιώξεων.
<P>
Ως προς το ζήτημα αυτό, η αντιμαχία σχετικά με τους διορισμούς στην Εκτελεστική Επιτροπή της Ευρωπαϊκής Κεντρικής Τράπεζας είναι, τουλάχιστον, εντυπωσιακή. Κρίνοντας από ορισμένα σχόλια για το ζήτημα αυτό, θα ήταν προτιμότερο να αποδεχθούμε - χωρίς αντιδράσεις - το πραξικόπημα των διοικητών των κεντρικών τραπεζών, που αποφάσισαν να τοποθετήσουν τον υποψήφιό τους επικεφαλής της ΕΚΤ. Αλλά η Συνθήκη προβλέπει ρητώς ότι πρέπει οι αρχηγοί κρατών και κυβερνήσεων να ορίσουν την Εκτελεστική Επιτροπή, και φρονώ πως είναι χρήσιμο να επαναδιατυπώσουμε την κυριαρχία των εθνών έναντι των τραπεζών.

<SPEAKER ID=17 LANGUAGE="DE" NAME="Wolf">
Κυρία Πρόεδρε, στο σημείο αυτό επιβάλλεται κατ' αρχάς να επαναφέρουμε στη μνήμη μας το εξής: η Ομάδα μας ενέκρινε με μεγάλη πλειοψηφία την έγκαιρη καθιέρωση του ευρώ με έντεκα κράτη μέλη. Αναφέρω αρχικά αυτό, διότι εδώ επιχειρηματολογούμε σε ένα κλίμα παρεμβολών, όπου η κάθε εξειδικευμένη ερώτηση χάνεται ενόψει του ζητήματος αν είμαστε υπέρ ή κατά του ευρώ.
<P>
Στο σημείο αυτό πρέπει να συζητήσουμε για το συγκεκριμένο θέμα, δηλαδή για το πώς αντιμετωπίζουμε το αποτέλεσμα της ακρόασης. Στο πλαίσιο αυτό ανήκει και το ότι πρέπει να καταλάβουμε, το ποιοί ακριβώς είμαστε. Είμαστε καμμιά επιτροπή εύρεσης προσωπικού; Όχι. Είμαστε άραγε κάποιο συμβούλιο κεντρικής τράπεζας; Δεν νομίζω. Αποτελούμε όμως μία πολιτική εκπροσώπηση του λαού. Κι αυτό σημαίνει πως πρέπει να εξετάσουμε το πολιτικό πρόγραμμα που εκπροσωπούν οι υποψήφιοι. Εάν είμασταν μία επιτροπή εύρεσης προσωπικού, θα έπρεπε να το υπερψηφίσουμε, αφού είδαμε πως έχουμε να κάνουμε με σωστούς ανθρώπους. Εάν είμασταν ένα συμβούλιο κεντρικής τράπεζας, τότε επίσης θα έπρεπε να στείλουμε ένα θετικό σήμα, διότι η εκπομπή ενός αρνητικού σήματος θα αναζωπύρωνε την κερδοσκοπία.
<P>
Όμως ως πολιτική αντιπροσωπεία του λαού οφείλουμε να εξετάσουμε τρία θέματα. Πρώτον, πώς βρίσκουμε τη διαδικασία υποψηφιότητας, για την οποία κι ο ίδιος ο κύριος Duisenberg είπε πως μας άφησε μια άσχημη γεύση. Κατά τη γνώμη μου δεν έχει φύγει ακόμα αυτή η γεύση. Παρ' όλες τις προσπάθειες που έγιναν για να εξαλειφθεί η γεύση αυτή, παραμένει το γεγονός ότι ο κύριος Duisenberg αισθάνθηκε αναγκασμένος να ισχυρισθεί απέναντί μας πως δεν ασκήθηκε καμία πολιτική πίεση επάνω του. Αυτό αφήνει μια άσχημη γεύση.
<P>
Δεύτερον, πρέπει να επισημανθεί ότι αυτή η διαδικασία διορισμού, που ήταν πολύ πιο περιοριστική απ' ότι προέβλεπαν οι συνθήκες, διεξήχθη με καλπάζοντα ρυθμό. Και αυτό αφήνει μια άσχημη γεύση. Έπειτα υπάρχει και το μεγάλο πρόβλημα της νομισματικής πολιτικής. Στη Συνθήκη υπάρχει ένα μικρό περιθώριο, το οποίο πάει ακόμα πιο πέρα απ' ότι θα ήθελαν να παραδεχθούν οι υποψήφιοι. Την καταπολέμηση του αποπληθωρισμού δεν μπορεί κανείς απλά να την εξομοιώσει με τη μείωση της σημασίας του πληθωρισμού! Οι περισσότεροι υποψήφιοι όμως, με εξαίρεση του κυρίου Padoa-Schioppa, το έπραξαν αυτό. Εμείς εκφράσαμε αυτή τη διαφορά στις τροπολογίες που υποβάλαμε και πρέπει να την αναγνωρίσουμε παρ' όλα τα αναγκαία αντεπιχειρήματα που προβάλλονται στη θέση που διαδίδουν οι λαϊκιστές της Δεξιάς, ότι τάχα το ευρώ είναι ένα μαλακό νόμισμα.
<P>
Τελευταίο σημείο: πρέπει επίσης να προσέξουμε, ότι στο θέμα της διαφάνειας και της δημοκρατικής υπευθυνότητας οι υποψήφιοι επιχειρηματολογούν με το βλέμμα στραμμένο κυρίως στις χρηματιστικές αγορές και το ευρύτερο κοινό κι ότι δεν προτίθενται να διεξαγάγουν παρά μόνο έναν χαλαρό διάλογο με το Κοινοβούλιο. Το μόνο που προκύπτει απ' αυτό είναι μία αρνητική απάντηση. Στην Ομάδα μας αυτό το βλέπουμε διαφορετικά. Πιστεύουμε πως αυτό δεν έχει να κάνει με την ανάλυση, παρά έχει να κάνει με το αν πράγματι είμαστε σε θέση να δώσουμε εδώαπαντήσεις σε ορισμένα ερωτήματα.

<SPEAKER ID=18 LANGUAGE="FR" NAME="Castagnθde">
Κυρία Πρόεδρε, αγαπητοί συνάδελφοι, οφείλει η Συνέλευσή μας, με την ευκαιρία της λειτουργίας της Ευρωπαϊκής Κεντρικής Τράπεζας, αφενός, να δηλώσει σαφώς την αποστολή της ως του μόνου νόμιμου οργάνου για την άσκηση δημοκρατικού ελέγχου στη νέα ευρωπαϊκή νομισματική δύναμη και, αφετέρου, να επισημάνει, εξίσου ρητώς, τη δέσμευσή της υπέρ του ευρωπαϊκού οικονομικού και νομισματικού οικοδομήματος, τηρουμένων των Συνθηκών. Τούτο προϋποθέτει ότι η Εκτελεστική Επιτροπή της ΕΚΤ θα διορίζεται από τους αρχηγούς κρατών και κυβερνήσεων, κοινώς, από μια πολιτική αρχή. Προβλέπουν, επίσης, ότι η Ευρωπαϊκή Κεντρική Τράπεζα θα είναι ανεξάρτητη.
<P>
Ο συμβιβασμός στον οποίο κατέληξαν στις Βρυξέλλες, κατά τρόπο - είναι αλήθεια - κάπως εργώδη, οι αρχηγοί κρατών και κυβερνήσεων, και η προφορική δήλωση του κ. Duisenberg, εξασφαλίζουν την τήρηση των εν λόγω διατάξεων των Συνθηκών. Οι διευκρινίσεις που προσκόμισε ο μελλοντικός πρόεδρος της Κεντρικής Τράπεζας έναντι της Επιτροπής Οικονομικής, Νομισματικής και Βιομηχανικής Πολιτικής του Κοινοβουλίου, ενισχύουν την πεποίθηση στην ανεξαρτησία της Τράπεζας, χωρίς να τίθεται σε κίνδυνο η συμφωνία κυρίων των Βρυξελλών. Θα μας φαινόταν, λοιπόν, αντίθετο προς τα συμφέροντα της αποτελεσματικής κυκλοφορίας του ευρώ, να υπαναχωρήσουμε στις προθεσμίες και τους όρους της εν λόγω συμφωνίας. Ευχόμαστε η σημερινή συζήτηση να μην αποτελέσει την ευκαιρία.
<P>
Η άσκηση του δημοκρατικού ελέγχου από το Ευρωπαϊκό Κοινοβούλιο άρχισε με υπερβολική αποφασιστικότητα από τη διαδικασία ακρόασης, που έδωσε τη δυνατότητα στην Επιτροπή Οικονομικής και Νομισματικής Πολιτικής να ακούσει επί μακρόν και προσεκτικά κάθε υποψήφιο. Δεν θα χρειαζόταν καθόλου, ως προς αυτό, να αναζητηθούν οποιεσδήποτε εντυπώσεις υπέρμετρων υποσχέσεων, για να αναγνωριστεί ότι το όργανο που άσκησε τον δημοκρατικό έλεγχο, επιτέλεσε τα καθήκοντά του με σοβαρότητα και αποτελεσματικότητα. Όλοι οι υποψήφιοι που συμμετείχαν στην ακρόαση, πιστοποίησαν, με διαφορετικά και συμπληρωματικά προσωπικά προσόντα, ότι διέθεταν τις ικανότητες και την ακεραιότητα που απαιτείται για την άσκηση των καθηκόντων τους. Επιπροσθέτως, έδωσαν την εντύπωση ότι μπορούσαν να αποτελέσουν από κοινού μια ομάδα που να αξίζει την εμπιστοσύνη του Κοινοβουλίου.
<P>
Συνεπώς, συμμεριζόμαστε πλήρως τα πειστικά συμπεράσματα της έκθεσης της κ. Randzio Plath υπέρ της έγκρισης των εν λόγω έξι υποψηφιοτήτων.
<P>
Απομένει να εκφράσουμε δύο ευχές: κατ' αρχάς ότι, στο μέλλον, τα μέλη της Εκτελεστικής Επιτροπής της Ευρωπαϊκής Κεντρικής Τράπεζας θα συνεχίσουν να υποστηρίζουν τον απαραίτητο διάλογο με το Ευρωπαϊκό Κοινοβούλιο, με τη διαθεσιμότητα που επέδειξαν κατά τις ακροάσεις. Στη συνέχεια, ότι η ευρωπαϊκή νομισματική δύναμη που διαμορφώνεται, θα βρει γρήγορα το συμπλήρωμα και το αντιστάθμισμα της στον καθορισμό των δημοσιονομικών και φορολογικών μέσων, που θα πρέπει να παράσχουν στο Συμβούλιο Υπουργών τη δυνατότητα να εγγυηθούν την αποτελεσματική οικονομική καθοδήγηση της Ένωσης προς όφελος της ανάπτυξης και της απασχόλησης, στο πλαίσιο της σταθερότητας που εξασφαλίζεται από την ΕΚΤ.

<SPEAKER ID=19 LANGUAGE="NL" NAME="Blokland">
Κυρία Πρόεδρε, εξ ονόματος της Ομάδας των Ανεξαρτήτων για την Ευρώπη των Εθνών, ήμουν την περασμένη εβδομάδα παρών σε όλες τις ακροάσεις των προτεινόμενων υποψηφίων μελών της διοίκησης της Ευρωπαϊκής Κεντρικής Τράπεζας. Παρατήρησα αξιοσημείωτες διαφορές στις απαντήσεις τόσο των γραπτών όσο και των προφορικών ερωτήσεων. Μερικοί υποψήφιοι ήξεραν ακριβώς πώς να τις χειρισθούν. Οι Duisenberg, Issing, Padoa Schioppa και Hδmδlδinen έδωσαν γραπτώς ή/και προφορικώς ξεκάθαρες απαντήσεις και μέσα στο διαθέσιμο χρόνο έδειξαν κατά τρόπο πειστικό ότι διαθέτουν καλά έως πάρα πολύ καλά προσόντα για τη θέση.
<P>
Ο προτεινόμενος υποδιοικητής, ο κ. Noyer, καθώς και ο κ. Domingo Solans δεν έφτασαν σε αυτό το επίπεδο. Ποια συμπεράσματα πρέπει άραγε να συναγάγουμε; Εφόσον πρόκειται για γνωμοδότηση με ελάχιστα κριτήρια ή για μια αξιολόγηση της ομάδας σαν σύνολο, δεν με προβληματίζει η κάπως αόριστη γνωμοδότηση ότι πρόκειται για δυνατή ομάδα. Εάν όμως πρόκειται για σοβαρή γνωμοδότηση με θεμελιωμένη αξιολόγηση του κάθε υποψηφίου χωριστά, υπάρχει πρόβλημα. Μπορούμε άραγε να κρατήσουμε δεόντως τις αποστάσεις μας από την εθνικότητα και την πολιτική χροιά των προτεινομένων υποψηφίων; Πολύ αμφιβάλλω. Και στο Συμβούλιο άλλωστε δεν φαίνονται να προσέχουν στους διορισμούς πρώτα τις ικανότητες και την ποιότητα, αλλά την κατανομή στο χώρο. Οπωσδήποτε ένας Γερμανος, ένας Γάλλος, ένας Ιταλός και άλλα τρία μέλη από άλλες χώρες, μοιρασμένα φυσικά στο χώρο.
<P>
Έτσι δημιουργείται άραγε η δυνατότερη ομάδα; Ο κύριος Duisenberg είναι Ολλανδός σοσιαλδημοκράτης. Ούτε η εθνικότητά του, ούτε η πολιτική χροιά του αποτελούν προσόντα για τον διορισμό του. Σημασία έχει ότι είναι πεπειραμένος διοικητής κεντρικής τράπεζας, ότι επιτυγχάνει τη σταθερότητα των τιμών, ότι δεν διστάζει να ασκήσει κριτική στις κυβερνήσεις - όπως έπραξε επί οκτώ χρόνια στις Κάτω Χώρες - ότι είναι ακέραιος και συνεπής, ότι ξέρει να ενημερώνει το κοινό και ότι επικοινωνεί άνετα και με σαφήνεια με το Ευρωπαϊκό Κοινοβούλιο. Προφανώς η γαλλική κυβέρνηση θεωρεί ότι παίζει ρόλο η εθνικότητα ενός διοικητή τράπεζας. Είναι παράξενο, διότι φαίνεται να υπάρχει από τώρα συμφωνία για τον διάδοχο του κ. Duisenberg. Προφανώς, η επαγγελματική πείρα που αποκτά κανείς τα επόμενα 4 ή 8 χρόνια, δεν έχουν σημασία. Τουλάχιστον θα μας δοθεί έτσι η ευκαιρία να συγκεντρώσουμε έναν ολοκληρωμένο φάκελο για τα έργα και τιςε ημέρες του κ. Trichet. Θα έχουμε τουλάχιστον 4, και ελπίζουμε 8 χρόνια να προετοιμασθούμε για τις ακροάσεις με τον κ. Trichet.
<P>
Η εισηγήτρια κ. Randzio-Plath επέλεξε να μην προχωρήσει σε ατομική αξιολόγηση για κάθε υποψήφιο. Επέλεξε μια σύντομη, γενική και για κάθε μέλος ίδια αξιολόγηση. Αυτό δεν είναι καθόλου ικανοποιητικό και δεν δικαιώνει τους υποψήφιους, μια που δεν είναι ίδιοι μεταξύ τους. Η μόνη δυνατότητα να εκφράσουμε αυτή την ανισότητα, είναι κατά την ψηφοφορία με τις ψήφους μας.

<SPEAKER ID=20 LANGUAGE="FR" NAME="Berθs">
Κυρία Πρόεδρε, η ανεξαρτησία της Κεντρικής Τράπεζας δεν συνίσταται στην απομόνωση, τη μοναξιά ή την ανευθυνότητα του πρώτου πραγματικά ομοσπονδιακού θεσμικού οργάνου της Ευρωπαϊκής Ένωσης. Παρ' όλα αυτά, οι θεσμικές διατάξεις που περιέχονται στη Συνθήκη του Μάαστριχτ και οι διευθετήσεις που πραγματοποιήθηκαν έκτοτε, αποτελούν ένα ελάχιστο σημείο εκκίνησης. Στο πλαίσιο αυτής της θεσμικής ισορροπίας, οι εξουσίες λήψης απόφασης που έχουν εναποτεθεί στους πολιτικούς υπευθύνους, πρέπει να χρησιμοποιηθούν στο σύνολό τους.
<P>
Κατ' αρχάς, υπάρχει η εξουσία διορισμού της Εκτελεστικής Επιτροπής της ΕΚΤ. Δεδομένου ότι ο εν λόγω διορισμός έχει πολιτικό χαρακτήρα, οι αρχηγοί κρατών και κυβερνήσεων δεν μπορούσαν και δεν έπρεπε να καταλήξουν απλώς στη συνεπιλογή που θα συντελείτο μεταξύ διοικητών κεντρικών τραπεζών. Έπρεπε, επιπλέον, να λάβουν υπόψη τη γεωγραφική ισορροπία της ζώνης ευρώ. Μελλοντικά, εναπόκειται στο Συμβούλιο για το Ευρώ και στο Συμβούλιο Εcofin να αρχίσουν το διάλογο με την Κεντρική Τράπεζα.
<P>
Στη συνέχεια, υπάρχει η εξουσία συνδιαλλαγής του Κοινοβουλίου. Έχω την εντύπωση ότι διασχίζουμε επιτυχώς αυτό το πρώτο στάδιο. Η σοβαρότητα, ο επαγγελματισμός με τον οποίο προετοιμάσαμε, διεξαγάγαμε και, σήμερα, αξιολογήσαμε αυτές τις ακροάσεις, πρέπει να συμβάλει στην εδραίωση της νομιμότητας και της αρχής του θεσμικού μας οργάνου ως προνομιούχου κοινοβουλευτικού συνομιλητή της Ευρωπαϊκής Κεντρικής Τράπεζας. Χρησιμοποιώντας την εξουσία αυτή, θα ακολουθήσουμε τη στρατηγική της πρόληψης, παράλληλα με τη στρατηγική της σύγκρουσης. Χαίρομαι για αυτό.
<P>
Σε ό, τι αφορά την ίδια την αξιολόγηση των υπηρεσιών των υποψηφίων, η Ομάδα μου θα έθετε δύο ερωτήσεις. Σε ποιες συνθήκες εξετάζετε το διάλογο με το Κοινοβούλιο; Αυτή η ερώτηση αφορά τη δημοκρατική ευθύνη. Πώς ερμηνεύτε το άρθρο 105 της Συνθήκης που, μόλις επιτευχθεί η σταθερότητα των τιμών, απαιτεί την υποστήριξη των οικονομικών πολιτικών της Ευρωπαϊκής Ένωσης και τους στόχους της, που έχουν καθοριστεί στο άρθρο 2 της Συνθήκης; Κοινώς, ένα υψηλό επίπεδο απασχόλησης.
<P>
Σχετικά με αυτά ακριβώς τα δύο σημεία πρέπει να πραγματοποιήσουμε έναν έντονο διάλογο με την Κεντρική Τράπεζα. Η αξιολόγηση των έξι υποψηφίων που αρχίζουμε σήμερα, συνιστά μοναδική ευκαιρία, δεδομένης της κυμαινόμενης διάρκειας των εντολών που έχουν τα μέλη της Εκτελεστικής Επιτροπής. Οι υπηρεσίες τους θα ήταν ποικίλες, αλλά, προφανώς, επέδειξαν μεγάλη ανεξαρτησία και μεγάλη συνοχή σκέψης. Κατά τα λοιπά, οι κρίσεις θα κυμανθούν ανάλογα με την ενδεχόμενη εμπειρία που οι μεν και οι δε έχουν από τέτοιου είδους άσκηση. Αν και δεν εναπόκειται σε εμάς να τις επισημάνουμε, επιτρέψτε μου, ωστόσο, να αναφερθώ ιδιαίτερα στον κ. Padoa-Schioppa.
<P>
Μετά την καλή αυτή αρχή, πρέπει να προσαρμόσουμε τα χρονοδιαγράμματά μας και τις δομές μας ώστε, γύρω από τις μεγάλες κατευθύνσεις της οικονομικής πολιτικής, να είμαστε οι άγρυπνοι ελεγκτές μιας νομισματικής πολιτικής που να συμβαδίζει με τον συντονισμό των οικονομικών πολιτικών, προς όφελος, κατ' αρχάς, της απασχόλησης.

<SPEAKER ID=21 LANGUAGE="IT" NAME="Secchi">
Κυρία Πρόεδρε, αγαπητοί συνάδελφοι, θα εκφράσω μερικές σκέψεις που αντλούνται από την εμπειρία που έχει αποκτηθεί σ' αυτές τις πολύ ενδιαφέρουσες και σημαντικές ακροαματικές διαδικασίες.
<P>
Θα ήθελα προπάντων να πω ότι, όσον αφορά την ακολουθηθείσα διαδικασία από το Συμβούλιο μεταξύ Σαββάτου 2 Μαΐου και Κυριακής 3 Μαΐου, αυτό που έχει σημασία είναι να σημειώσουμε το γεγονός ότι οι αγορές, δηλαδή οι Ευρωπαίοι αποταμιευτές, έκαναν δεκτούς με ικανοποίηση τους διορισμούς και συνεπώς το Ευρωπαϊκό Κοινοβούλιο - έκφραση της λαϊκής βούλησης - πρέπει να λάβει υπόψη του και αυτό το γεγονός, που αντιπροσωπεύει επίσης μια ευρωπαϊκή βούληση, ενδεχομένως κατά πολύ μεγαλύτερη από αυτήν που παρουσιάζουν οι σφυγμομετρήσεις της κοινής γνώμης. Ωστόσο, από πολιτικής άποψης, θα είναι απαραίτητο να αξιολογήσουμε τη συμπεριφορά του Συμβουλίου, πέραν του να σκεπτόμαστε όσον αφορά την ακαταλληλότητα μιας συγκεχυμένης διαδικασίας που μπορεί να αποφασίζει, λίγο διάφανης και εκβιαζόμενης συνεχώς από την αρχή της ομοφωνίας, στοιχεία εντελώς αντιιστορικά εν συγκρίσει με την προοδευτική εδραίωση της κοινής ευρωπαϊκής διάστασης.
<P>
Αλλοι συνάδελφοι έχουν ήδη σταθεί - ιδίως η εισηγήτρια - στο θέμα της δέσμευσης αναφορικά με τη σταθερότητα των τιμών.
<P>
Θα ήθελα τώρα να κάνω ορισμένες εκτιμήσεις αναφορικά με ένα άλλο σημαντικό θέμα που έχει προκύψει, αυτό της accountability της Ευρωπαϊκής Κεντρικής Τράπεζας . Το πρόβλημα είναι υψίστης σημασίας, καθώς ανταποκρίνεται τόσο στην αναγκαιότητα δημοκρατικού ελέγχου και διαφάνειας όσο σ' αυτή που έχει σχέση με την ενίσχυση του κύρους και της αξιοπιστίας της ίδιας της ΕΚΤ. Είναι, συνεπώς, σημαντικό, κατά την άποψή μου, να επικεντρωθούμε περισσότερο σε συμπεριφορές πρέπουσες γι' αυτό το σκοπό, παρά σε τυπικούς κανόνες που θα διακινδύνευαν να δώσουν μόνο μια γραφειοκρατική και επιφανειακή απάντηση, εκτός του να θέσουμε σε κίνδυνο την ανεξαρτησία και την καλή λειτουργία της νομισματικής πολιτικής.
<P>
Κατά τη διάρκεια των ακροαματικών διαδικασιών μας προέκυψε επίσης το ζήτημα της συνολικής ενίσχυσης της καθοδήγησης της ευρωπαϊκής οικονομίας, ένα ζήτημα που δεν μπορεί να αναβληθεί περαιτέρω, όχι μόνο γιατί είναι αναγκαία μια καλύτερη ισορροπία ανάμεσα στη νομισματική πολιτική και τις άλλες οικονομικές πολιτικές, αλλά και υπό το φως της επιβολής - ως συνέπεια της Οικονομικής και Νομισματικής Ένωσης - μιας κοινής διάστασης προβλημάτων που, έως τώρα, θεωρούνταν εθνικά. Σ' αυτό το θέμα, για παράδειγμα, θα μπορούσα να σταθώ επί μακρόν - αλλά δεν θα το πράξω - λόγω της αναγκαιότητας επίσπευσης σχημάτων συντονισμού στα πλαίσια της φορολογικής πολιτικής.
<P>
Εν κατακλείδι, κυρία Πρόεδρε, θεωρώ πως μπορεί να εξαχθεί ένα συμπέρασμα όχι μόνο θετικό, αλλά και πολύ ικανοποιητικό για την ομάδα που προετοιμάζεται για την κορυφή της ΕΚΤ. Αυτό αντιπροσωπεύει, φυσικά, μια καλή προϋπόθεση, για μια επιτυχημένη εκκίνηση του ευρώ.

<SPEAKER ID=22 NAME="Malerba">
Κύριε Πρόεδρε, κατά την ακροαματική διαδικασία με τους υποψηφίους για την Εκτελεστική Επιτροπή της Ευρωπαϊκής Κεντρικής Τράπεζας, την προηγούμενη εβδομάδα, βασικός στόχος μας ήταν αυτός της υποστήριξης μιας αρχής, αυτής της αναγκαιότητας εμπιστοσύνης και, κατ' εξαίρεσιν, και το δικαίωμα μομφής του Κοινοβουλίου έναντι της Κεντρικής Τράπεζας: η συγκρότησή της σήμερα, το έργο της αύριο.
<P>
Στην ουσία, όλοι οι υποψήφιοι παρουσιάζονταν στις ακροαματικές μας διαδικασίες με διαπιστευτήρια εξαιρετικής αξίας· ο υποψήφιος πρόεδρος Wim Duisenberg είναι και παλαιός γνώριμος της Επιτροπής Οικονομικής, Νομισματικής και Βιομηχανικής Πολιτικής, όπου διακρίθηκε για τις γνώσεις του και για τον ευθύ τρόπο ομιλίας του.
<P>
Ήταν εξαιρετικά σημαντικό, όμως, το να καθορίσουμε όσα είχαν προηγηθεί του διοργανικού διαλόγου μεταξύ Κοινοβουλίου και Τράπεζας, οριοθετώντας το έδαφος το οποίο ακόμη δεν έχει προσδιοριστεί επακριβώς, της δημοκρατικής ευθύνης της Τράπεζας. Θεωρώ πως στην επιτυχία της ακροαματικής διαδικασίας έχουν συνεισφέρει σημαντικά και οι πρόεδροι von Wogau και Randzio-Plath.
<P>
Η άλλη προτεραιότητα της ακροαματικής διαδικασίας ήταν ο έλεγχος του πολιτικού ρόλου και χώρου που ο καινούριος οργανισμός - η Κεντρική Τράπεζα - προτίθεται να καλύψει σεβόμενη τις Συνθήκες: οι σχέσεις με το Ecofin και τους 11 του ευρώ, με τους διοικητές των τραπεζών των ευρωπαϊκών χωρών που θέλουν και θα θελήσουν να συμμετάσχουν στο ευρώ, εφόσον με τη δημιουργία της Κεντρικής Τράπεζας βρισκόμαστε πράγματι ενώπιον της πρώτης ολοκλήρωσης ομοσπονδιακού τύπου της Ευρώπης.
<P>
Μου φαίνεται επίσης σημαντικό να κατανοήσουμε αυτά που εξέφρασε - κατά τη γνώμη μου καλύτερα από οποιονδήποτε άλλον - ο Tommaso Padoa Schioppa, δηλαδή το γεγονός ότι και η Ευρωπαϊκή Κεντρική Τράπεζα θα είναι υποχρεωμένη, παρά την ανεξαρτησία και την αυτονομία της, να έχει μια ιδέα της ευρωπαϊκής δομής και να αντιπαραβάλλεται με το Ecofin και το Κοινοβούλιο.
<P>
Και για την Τράπεζα υπάρχει μια σύνδεση ανάμεσα στη νομισματική πολιτική και το ευρωπαϊκό σχέδιο, ανάμεσα στην ανάγκη σταθερότητας της οποίας είναι θεματοφύλακας και τις μεταρρυθμίσεις στον τομέα της απασχόλησης, για την οποία όλοι μας ανησυχούμε.
<P>
Αυτό θα είναι το έδαφος πάνω στο οποίο ο διάλογος ανάμεσα στην Κεντρική Τράπεζα και το Κοινοβούλιο θα μπορούσε να δώσει τα καλύτερα αποτελέσματα Ακόμα και γι' αυτό, λοιπόν, έχω θετική άποψη και επιβεβαιώνω την εμπιστοσύνη μου στους διοικητές των τραπεζών.

<SPEAKER ID=23 LANGUAGE="EN" NAME="Cox">
Κύριε Πρόεδρε, οι ακροάσεις στο Κοινοβούλιο και η ψηφοφορία επιβεβαίωσης που θα πραγματοποιηθεί αργότερα σήμερα για τον Πρόεδρο, τον Αντιπρόεδρο και τα μέλη της Εκτελεστικής Επιτροπής για την Κεντρική Τράπεζα σηματοδοτούν για το Σώμα το τελευταίο σημαντικό βήμα προς την έναρξη ενός πολύ σημαντικού και ιστορικού εγχειρήματος για την Ευρώπη.
<P>
Η ποιότητα της όλης διαδικασίας στο Κοινοβούλιο πιστεύω ότι αποκατέστησε μέρος της αξιοπρέπειας της διαδικασίας διορισμών που δυστυχώς αμαυρώθηκε από την αρχή εξαιτίας των συνεχών και κάπως πικρών λόγων που ανταλλάχθηκαν στις 2 Μαΐου στο Ευρωπαϊκό Συμβούλιο.
<P>
Η σύσταση του Συμβουλίου προς το Κοινοβούλιο, που είναι σύμφωνη με τη Συνθήκη, προτείνει μία οκταετή θητεία για τον κ. Duisenberg ως διορισθέντα πρόεδρο της Ευρωπαϊκής Κεντρικής Τράπεζας. Θα εγκρίνουμε αργότερα σήμερα ένα ψήφισμα που θα επιβεβαιώνει το διορισμό του Προέδρου υπό αυτούς τους όρους. Κανείς δεν έχει αντίρρηση ως προς αυτό. Ωστόσο, αναγνωρίζω ότι η αναφορά σε μία οκταετή θητεία για τη θέση του Προέδρου δεν είναι για όλους εμάς παρά ένα αποκύημα της φαντασίας, εφόσον είναι σαφέστατα απίθανο ο κ. Duisenberg να υπηρετήσει ένα τέτοιο χρονικό διάστημα, όπως παραδέχθηκε και ο ίδιος.
<P>
Σε μία δήλωσή του στις 2 Μαΐου, ο κ. Duisenberg εξήγησε ότι λόγω της ηλικίας του δεν ήθελε να υπηρετήσει ολόκληρη τη θητεία, αλλά πρόσθεσε ότι στο μέλλον η απόφαση να παραιτηθεί θα είναι δική του και μόνο δική του. Οι ακροάσεις μας συνέβαλαν στην επίτευξη μεγαλύτερης κατανόησης του θέματος. Ο υποψήφιος πρόεδρος σκοπεύει, αν το επιτρέψει η υγεία του, να υπηρετήσει τουλάχιστον μέχρις ότου ολοκληρωθεί το πέρασμα από τα εθνικά χαρτονομίσματα και κέρματα στα ευρώ. Επιπλέον, δήλωσε ότι δεν σκοπεύει να αποχωρήσει σε μία συγκεκριμένη χρονική στιγμή. Μετά από αρκετές ερωτήσεις, πρόσθεσε: "Μπορώ να σας διαβεβαιώσω ότι δεν υπάρχει συνδετικός κρίκος μεταξύ της θητείας ενός εκτελεστικού διευθυντή ή αντιπροέδρου και της θητείας οποιουδήποτε άλλου. Δε γνωρίζω κανέναν συνδετικό κρίκο - απολύτως κανέναν.» Όσον αφορά στην πλήρη ανεξαρτησία και διακριτικότητα που συνάδει με το υψηλό του αξίωμα, τα όσα δήλωσε είναι καθησυχαστικά.
<P>
Υπό το φως αυτών, η Ομάδα των Φιλευλεθέρων τονίζει την επιθυμία για μία συνέχεια της ηγεσίας στην Εκτελεστική Επιτροπή της Τράπεζας και προτείνει ότι θα πρέπει να αποτραπεί μία πρόωρη ή ταυτόχρονη διαδοχή και του προέδρου και του αντιπροέδρου. Βεβαίως το θέμα αυτό αφορά τον ίδιο τον κ. Duisenberg. Δέχομαι τη διαβεβαίωσή του ότι δεν υπάρχει κανένας συνδετικός κρίκος μεταξύ της θητείας ενός διορισμένου και της θητείας οποιουδήποτε άλλου. Αλλά εμείς, η Ομάδα των Φιλευλεθέρων, πιστεύουμε ότι δεν υπάρχει κατ' ουσίαν πιο παραστατικός τρόπος επιβεβαίωσης αυτού από την παραμονή του στη θέση του, για να διασφαλιστεί μία ομαλή μετάβαση από τη θέση του πρώτου αντιπροέδρου στο άτομο που θα τον διαδεχθεί.

<SPEAKER ID=24 NAME="Θεωνάς">
Κύριε Πρόεδρε, με τη σημερινή διαδικασία, το Ευρωπαϊκό Κοινοβούλιο συμμετέχει στη συγκρότηση της Εκτελεστικής Επιτροπής της Ευρωπαϊκής Κεντρικής Τράπεζας, ενός οργάνου που, όπως απέδειξαν και οι ακροάσεις που προηγήθηκαν, θα είναι ανεξάρτητο από τα όργανα πολιτικού και δημοκρατικού ελέγχου των κρατών μελών και της ίδιας της Ευρωπαϊκής 'Ενωσης, ενώ θα είναι εξαρτημένο από άτυπα κέντρα εξουσίας, όπως έδειξε ο πολιτικός συμβιβασμός των Βρυξελλών, ενός οργάνου που θεωρεί τον εαυτό του δεσμευμένο να εφαρμόσει μια σκληρή μονεταριστική πολιτική, με στόχο τη νομισμαστική σταθερότητα και τα χαμηλά επιτόκια, αγνοώντας ουσιαστικά τις συνέπειες που έχει η πολιτική αυτή στην κοινωνική κατάσταση των πολιτών της 'Ενωσης.
<P>
Εξ ονόματος όλων εκείνων που πληρώνουν με δραματικό τρόπο τις συνέπειες της αντιλαϊκής νεοφιλελεύθερης πολιτικής, αρνούμαστε να νομιμοποιήσουμε με την ψήφο μας αυτό το όργανο και τον ρόλο που του έχει ανατεθεί.

<SPEAKER ID=25 LANGUAGE="FI" NAME="Hautala">
Αξιότιμε κύριε Πρόεδρε, εύχομαι να μην επαναληφθεί ποτέ ξανά η διαδικασία διορισμού της Εκτελεστικής Επιτροπής της Ευρωπαϊκής Κεντρικής Τράπεζας. Ιδιαίτερα η απαίτηση για ομοφωνία μεταξύ των κρατών μελών είναι καταστροφική και το μόνο που καταφέρνει είναι να καθιστά δυνατό τον εκβιασμό χωρών από κάποια μεγάλα κράτη μέλη. Η ανεπίσημη συμφωνία για το μοίρασμα της θητείας του Διοικητή είναι ευτυχώς μόνο ενα μέρος της μη αξιόλογης θεατρικής παράστασης - δεν συνδέεται με καμία νομική δέσμευση. Ας λειτουργήσει όμως ως προειδοποίηση πως η νομισματική πολιτική της ζώνης του ευρώ δεν είναι δυνατόν να υποκύπτει σε εθνικά συμφέροντα.
<P>
Θα παρουσιάσω μερικές κριτικές παρατηρήσεις για τις ακροάσεις. Κατ' αρχάς, οι διορισθέντες εμφάνισαν μια καταπληκτικά συγκρατημένη στάση σχετικά με τις απαιτήσεις για διαφάνεια στην Κεντρική Τράπεζα. Ο κύριος Wim Duisenberg προχώρησε τόσο μακριά, ώστε να προτείνει να δημοσιευθούν μετά από 16 χρόνια τα πρακτικά της Εκτελεστικής Επιτροπής. Αυτό δεν μπορούμε να το δεχθούμε. Το Ευρωπαϊκό Κοινοβούλιο επιβάλλεται να ξεκινήσει άμεσα τις συζητήσεις σχετικά με το προκείμενο θέμα με τα μέλη της Εκτελεστικής Επιτροπής.
<P>
Επίσης, οι διορισθέντες τόνιζαν τη σπουδαιότητα της καταπολέμησης του πληθωρισμού, ακόμα περισσότερο και από ό, τι προβλέπεται στην Συνθήκη του Μάαστριχτ. Ας λειτουργήσουν όμως αυτές οι ακροάσεις της προηγούμενης εβδομάδας ως αφετηρία για τον διάλογο που πρόκειται να διεξαχθεί μεταξύ της Εκτελεστικής Επιτροπής της Κεντρικής Τράπεζας και του Ευρωπαϊκού Κοινοβουλίου. Στον διάλογο αυτόν απαιτείται να βρεθεί η ισορροπία μεταξύ των στόχων σχετικά με τον πληθωρισμό και την απασχόληση. Στα πλαίσια αυτού του διαλόγου θα πρέπει επίσης να τονιστεί πως μελλοντικά αυτή η πιο ανεξάρτητη κεντρική τράπεζα του κόσμου θα αναγκαστεί να αιτιολογεί τις αποφάσεις της, τόσο στο Ευρωπαϊκό Κοινοβούλιο όσο και στο ευρύ κοινό. Σχετικά με τα προαναφερθέντα θέματα, οι προκλήσεις του Ευρωπαϊκού Κοινοβουλίου είναι αρκετές. Είμαι πεπεισμένη πως και το ευρύ κοινό θα εγκρίνει τη σημασία του Ευρωπαϊκού Κοινοβουλίου στο έργο του ελέγχου της Κεντρικής Τράπεζας.

<SPEAKER ID=26 NAME="Trizza">
Κύριε Πρόεδρε, εξ ονόματος της Εθνικής Συμμαχίας εκφράζω τη συγκατάθεση και την ικανοποίησή μου για όλους τους υποψηφίους που έχουν προταθεί και μεταξύ αυτών θέλω να υπογραμμίσω την υποψηφιότητα που έχει ιδιαίτερο κύρος, αυτή του κυρίου Padoa Schioppa· ωστόσο, πρέπει να τονίσω την αναγκαιότητα επανεξέτασης ορισμένων μηχανισμών στα πλαίσια των μελλοντικών διορισμών των μελών της Εκτελεστικής Επιτροπής της Ευρωπαϊκής Κεντρικής Τράπεζας. Πράγματι, παρά το πλαίσιο της σχεδόν γενικής συναίνεσης, υπάρχει μια επίσης γενική δυσφορία από το Κοινοβούλιο.
<P>
Πράγματι, σεβόμενο την αρχή της δημοκρατικότητας, το Κοινοβούλιο πρέπει να έχει ένα πιο καθοριστικό ρόλο σε επιλογές που, όπως αυτή, έχουν άμεσες συνέπειες στις επιμέρους οικονομίες των κρατών. Πρέπει να μπορεί να αναγνωρίζεται η δυνατότητα επανεξέτασης και να υποβάλλονται σε πιο λεπτομερή έλεγχο αυτοί οι υποψήφιοι που εκ πρώτης όψεως δεν δίνουν μια εκτελεστική παραστατική περιγραφή της στάσης τους αναφορικά με τις νομισματικές πολιτικές, το δημοκρατικό έλεγχο και τη διαφάνεια των καθηκόντων που έχουν κληθεί να ασκήσουν εν ονόματι και προς όφελος των συμφερόντων της Ευρωπαϊκής Ένωσης.
<P>
Επιβεβαιώνω, όπως έχω ήδη δηλώσει κατά τη διάρκεια της συνεδρίασης της 1ης Απριλίου, την πλήρη συγκατάθεσή μου σχετικά με την αυτονομία της Κεντρικής Τράπεζας, αλλά είναι απαραίτητο, πέραν του να προβλέψουμε ένα διάλογο με το Ευρωπαϊκό Κοινοβούλιο και ένα διάλογο τη στιγμή του διορισμού της Εκτελεστικής Επιτροπής και της αντιπαραβολής όσον αφορά τις νομισματικές επιλογές ιδιαίτερης στρατηγικής σημασίας, να μεταβούμε επίσης σε μια κατάσταση πολιτικής συνοχής που από μόνη της μπορεί να εγγυηθεί ότι θα απομακρύνει τον κίνδυνο να βρεθούμε ενώπιον ενός οικονομικού γίγαντα μόνο, αλλά που στερείται οποιασδήποτε πολιτικής αξιοπρέπειας.

<SPEAKER ID=27 LANGUAGE="NL" NAME="Metten">
Κύριε Προεδρε, όταν την περασμένη εβδομάδα είχαμε τις ακροάσεις μας με τους υποψηφίους για την Ευρωπαϊκή Κεντρική Τράπεζα, γνωρίζαμε βέβαια ότι δεν είχαμε νομικό δικαίωμα να υποβάλουμε βέτο κατά των υποψηφίων. Εν τω μεταξύ, έγινε σαφές ότι υπάρχει όντως πολιτικό δικαίωμα βέτο. Κανείς από τους υποψηφίους δεν μπορεί να λειτουργήσει ως μέλος της Εκτελεστικής Επιτροπής, εάν δεν έχει την εμπιστοσύνη μεγάλης πλειοψηφίας του Κοινοβουλίου. Το ίδιο το Κοινοβούλιο δεν φαίνεται να έχει συνειδητοποιήσει δεόντως αυτό το σημαντικό πολιτικό δεδομένο. Το έδειξαν οι συζητήσεις για έναν υποψήφιο που σαφώς υστερούσε από τους άλλους. Ποια συμπεράσματα να βγάλουμε από αυτές τις ακροάσεις;
<P>
Πρώτον, ότι μια καλή προετοιμασία αποδίδει. Πριν από μερικούς μήνες, η ομάδα μου προσέφυγε σε μερικούς κορυφαίους Ευρωπαίους εμπειρογνώμονες ως συμβούλους και sparringpartners , φιλικούς αντιπάλους για τους σοσιαλδημοκράτες που θα διεκπεραίωναν τις συνεντεύξεις. Παραγγείλαμε σε ανεξάρτητους ειδικούς, το πολιτικό προφίλ όλων των υποψηφίων. Μερικοί από μας πήγαν στις ΗΠΑ για να ενημερωθούν από τη Γερουσία και την αμερικανική κεντρική τράπεζα για τις αμερικανικές εμπειρίες.
<P>
Η διοργάνωση των ακροάσεων λειτούργησε καλά. Το σύστημά μας, στη συνέντευξη να προΐσταται για κάθε υποψήφιο ένα διαφορετικό άτομο, προερχόμενο από διαφορετικό κράτος μέλος από τον ίδο τον υποψήφιο, συνιστάται οπωσδήποτε. Το γεγονός ότι μερικές άλλες ομάδες ανέθεσαν τη διαξαγωγή της συνέντευξης με τον υποψήφιο κατά προτίμηση σε έναν συμπατριώτη του, ο οποίος συμπατριώτης μάλιστα επικαλείτο τη φιλία του με τον υποψήφιο ή τις κοινές δραστηριότητές τους, σαφώς και δεν πρέπει να επαναληφθεί.
<P>
Δεύτερον, πιστεύω ότι όλοι οι υποψήφιοι έδειξαν αρκετή συναίσθηση για τη σημασία της διαφάνειας, της ενεργού επικοινωνίας και των καλών σχέσεων με το Ευρωπαϊκό Κοινοβούλιο. Πριν από μερικές εβδομάδες, οι σοσιαλιστές είχαν ακόμη να δώσουν σκληρή μάχη σχετικά με την έκθεση Randzio-Plath για να τονισθεί η ανάγκη για διαφάνεια, διότι πολλοί συντηρητικοί συνάδελφοι συνέδεαν πάντα τη διαφάνεια της ΕΚΤ με μείωση της ανεξαρτησίας της. Αυτές οι παρερμηνείες ευτυχώς ξεπεράστηκαν. Πιστεύω ότι θα επιτευχθεί ακόμα και συμφωνία για τα πρακτικά της Ευρωπαϊκής Κεντρικής Τράπεζας σε ανώνυμη μορφή.
<P>
Τρίτον, κατά τις ακροάσεις κατέστη σαφές ότι η σταθερότητα τιμών, την ανάγκη της οποίας υποστηρίζει η ομάδα μου οπωσδήποτε, επιτεύχθηκε πια και ότι η ΕΚΤ καλείται να ασχοληθεί ευθέως με το δεύτερο καθήκον της, με την υποστήριξη δηλαδή της γενικής οικονομικής πολιτικής και τον τρόπο διαμόρφωσής της.
<P>
Δυστυχώς, διαπίστωσα ότι οι απάντησεις σε αυτό το ερώτημα ήταν πάρα πολύ αόριστες. Είχα την εντύπωση ότι για τους διαχειριστές της Κεντρικής Τράπεζας υπάρχει μόνον αύξηση των επιτοκίων. Ένα τελευταίο συμπέρασμα είναι ότι οι υποψήφιοι συνειδητοποίησαν δεόντως τις αβεβαιότητες μιας νομισματικής πολιτικής σε ευρωπαϊκό επίπεδο και δεν μας ήρθαν με παραδοσιακές εθνικές λύσεις για ευρωπαϊκά προβλήματα. Αυτό το ανοικτό πνεύμα μου εμπνέει αρκετή εμπιστοσύνη ότι ο συνεχής διάλογος που θα διεξάγουμε με την ΕΚΤ, θα αποδίδει καρπούς. Αυτός ο διάλογος θα γίνει ένα από τα σπουδαιότερα καθήκοντά μας. Πρόκειται για συναρπαστική πρόκληση και τη δεχόμαστε ευχαρίστως.

<SPEAKER ID=28 LANGUAGE="NL" NAME="Peijs">
Κύριε Πρόεδρε, όταν ακούει κάποιος τον κ. Metten, δεν μπορεί παρά να δυσανασχετήσει. Σαν να είναι οι σοσιαλιστές οι μόνοι στο Κοινοβούλιο που υπερασπίζονται τη διαφάνεια για το θέμα της Κεντρικής Τράπεζας. Για να μην υπάρξει καμία παρεξήγηση, το ΕΛΚ τάχθηκε μόνο κατά της δυνατότητας να μπορεί το Κοινοβούλιο να παύει τη διοίκηση της Κεντρικής Τράπεζας. Υπενθυμίζω ακόμα τα μεγάλα λόγια του κ. Metten ότι θα απορρίψει έναν από τους υποψηφίους, αλλά σήμερα ή αύριο θα ψηφίσει υπέρ. Σημειώνω, κύριε Πρόεδρε, ότι τα μεγάλα λόγια δεν ταιριάζουν στον κ. Metten.
<P>
Κύριε Πρόεδρε, ως προς τις ακροάσεις, οι απαντήσεις του κ. Duisenberg στις ερωτήσεις μου, με καθησύχασαν. Θα αποφασίσει ο ίδιος, λέει, πότε θα αποχωρήσει. Το θεωρεί παράλογο να συζητείται από τώρα η εθνικότητα του διαδόχου του, πόσο μάλλον το όνομά του. Παρά τη συμβουλή του κ. Duisenberg να πλένουμε τακτικά τα δόντια μας, δεν μας έφυγε ακόμη εντελώς η κακή γεύση που μας άφησε το Σαβαττοκύριακο της 2ας και 3ης Μαΐου. Προκύπει ακόμα ότι σε τέτοιες περιπτώσεις η προεδρία πρέπει να ασκείται με κάποιο επαγγελματισμό. Στη σκέψη και στην καρδιά των ανθρώπων, παραμένει κάποια δυσπιστία. Για να εξαλειφθεί κάθε αμφιβολία στους πολίτες, καλώ εδώ τον κ. Duisenberg να παραμείνει τουλάχιστον μέχρι το έτος 2003, ώστε να αποδειχθεί ατράνταχτα η ανεξαρτησία της Ευρωπαϊκής Κεντρικής Τράπεζας από τα πολιτικά δρώμενα. Οι απαντήσεις στις ερωτήσεις για τη δημοκρατική λογοδοσία, αποτελούσαν για το Κοινοβούλιο κύριο θέμα.
<P>
Ο υποψήφιος δοικητής διατίθεται να παρουσιάζεται στο Ευρωπαϊκό Κοινοβούλιο τέσσερεις φορές το χρόνο, για να συζητηθεί η τριμηναία έκθεση. Ο υποδιοικητής κ. Noyer λέει επίσης ότι συνειδητοποιεί τη σημασία αυτής συζήτησης. Οι διοικητές των εθνικών κεντρικών τραπεζών μπορούν να εξηγήσουν τη νομισματική πολιτική τους ενώπιον των εθνικών Κοινοβουλίων. Ο κ. Duisenberg δεν ανταποκρίνεται στις επιθυμίες της γαλλικής Βουλής, αλλά δείχνει σοφία αφήνοντας τα μέλη της Εκτελεστικής Επιτροπής της ΕΚΤ να παρουσιασθούν στα εθνικά Κοινοβούλια. Για φαντασθείτε όμως τον ίδιο τον κ. Duisenberg στη γαλλική Εθνοσυνέλευση, η Μαριάννα θα πάθαινε συγκοπή!

<SPEAKER ID=29 LANGUAGE="NL" NAME="Janssen van Raay">
Μια παρατήρηση και μια ερώτηση. Η παρατήρησή μου είναι ότι στις Κάτω Χώρες θα χρειασθεί η δια νόμου τροποποίηση του νόμου περί νομισμάτων του 1987. Αυτό αποτελεί πολύ καλή ευκαιρία να γίνει χρήση του νέου μέσου του δημοψηφίσματος, ιδίως επειδή κάθε Ολλανδός πολίτης έχει καθημερινές σχέσεις με το φιορίνι. Είναι λοιπόν ευκαιρία να ρωτήσουμε τον ολλανδικό λαό: Η πλειοψηφία σας δέχεται να εγκαταλείψει το φιορίνι ή όχι; Υπάρχουν αρκετοί για να καλυφθεί το ελάχιστο όριο των 40.000 που θέτει ο νόμος, επομένως μπορεί να διεξαχθεί δημοψήφισμα.
<P>
Η ερώτησή μου ακολουθεί τη γραμμή των δύο προηγουμένων Ολλανδών ομιλητών: Πρόκειται να αξιολογήσουμε έναν διοικητή ο οποίος εκούσια, με τη δική του ελεύθερη θέληση, σκοπεύει να παραιτηθεί μετά από μισή θητεία; Ή πρόκειται να αξιολογήσουμε έναν διοικητή που χρησιμοποιεί την ελεύθερη βούληση του και θα μείνει και τα οκτώ χρόνια, όπως ζήτησε και η κ. Peijs; Διότι η ασάφεια παραμένει, μια και άλλα είπε ο πρωθυπουργός και άλλα ο υπουργός Οικονομικών.

<SPEAKER ID=30 LANGUAGE="FI" NAME="Ojala">
Αξιότιμε κύριε Πρόεδρε, στη διάρκεια της συζήτησης που διεξάγεται σχετικά με την Ευρωπαϊκή Κεντρική Τράπεζα και τον διορισμό των διοικητών της, τα μέλη του Ευρωπαϊκού Κοινοβουλίου έχουν επανειλημμένα τονίσει πως η εν λόγω τράπεζα θα πρέπει να στοχεύει στην όσο το δυνατόν μεγαλύτερη διαφάνεια των δραστηριοτήτων της, καθώς και να ενημερώνει συνεχώς το Κοινοβούλιο σχετικά με αυτές.
<P>
Θα ήθελα να αναφερθώ στην άλλη όψη του θέματος που συνίσταται στο ότι η διαφάνεια οφελεί την ίδια την τράπεζα, και στο ότι ειδικά στα αρχικά στάδια λειτουργίας της αυτή καθίσταται εντελώς απαραίτητη. Προκειμένου να πετύχει τους στόχους της, η Ευρωπαϊκή Κεντρική Τράπεζα έχει ανάγκη από την εμπιστοσύνη όχι μόνο των αγορών, αλλά και των πολιτών. Σ' αυτό το θέμα το Ευρωπαϊκό Κοινοβούλιο ενδέχεται να λειτουργήσει ως καλός συνεργάτης για την Κεντρική Τράπεζα. Η ανοικτή συζήτηση με το Κοινοβούλιο σχετικά με τη νομισματική πολιτική προσφέρει στην τράπεζα την αναδραστική πληροφόρηση από τους πολίτες, την οποία έχει ανάγκη η τράπεζα και με την οποία μειώνεται η καχυποψία των πολιτών προς αυτήν. Ελπίζω τα εκλεγμένα μέλη της Εκτελεστικής Επιτροπής της τράπεζας, τα οποία όλα υποστηρίζω, να κατανοήσουν τα οφέλη της διαφάνειας και της δημοκρατίας.

<SPEAKER ID=31 LANGUAGE="EN" NAME="Harrison">
Κύριε Πρόεδρε, ήταν χαρά και τιμή για μένα που συμμετείχα σε όλες τις ακροάσεις των διοικητών της Κεντρικής Τράπεζας και των υπολοίπων πέντε μελών της Εκτελεστικής Επιτροπής που πραγματοποιήθηκαν στις Βρυξέλλες την περασμένη εβδομάδα.Οι εν λόγω ακροάσεις ήταν μία αναμφισβήτητη επιτυχία του Ευρωπαϊκού Κοινοβουλίου και κατά συνέπεια του λαού της Ευρωπαϊκής Ένωσης. Επιπλέον, πιστεύω ότι οι ακροάσεις μας λειτούργησαν κατά κάποιο τρόπο καταπραϋντικά ως προς την αβεβαιότητα που χαρακτήρισε τη σύνοδο του Συμβουλίου στις Βρυξέλλες το περασμένο Σαββατοκύριακο, όπου η τελική επιλογή του κ. Duisenberg και του κ. Trichet για μία δωδεκαετή θητεία στη διοίκηση της ΕΚΤ στέφθηκε με επιτυχία, αλλά η φύση της συμφωνίας που υποστηρίχθηκε υπολειπόταν κατά πολύ.
<P>
Γιατί οι ακροάσεις του Κοινοβουλίου ήταν επιτυχημένες; Πρώτα από όλα η εξονυχιστική μας ανάκριση απέσπασε από τον κ. Duisenberg την ολοκάθαρη δήλωση της ανεξαρτησίας του. Αυτός ο Ολλανδός δε δεχόταν τίποτα μισό-μισό.Του δόθηκε μία οκταετή θητεία και μόνο αυτός θα αποφασίσει για την ημερομηνία αναχώρησής του.
<P>
Δεύτερον, ο Wim Duisenberg δήλωσε επισήμως, όπως η κα Hδmδlδinen και ο κ. Issing, ότι σύμφωνα με το Αρθρο 105 της Συνθήκης μόλις διασφαλιστεί και καθιερωθεί η προέχουσα αρχή της σταθερότητας των τιμών, τότε είναι υποχρέωση της ΕΚΤ, όχι απλά επιλογή, - που ασκείται συνετά με όλα τα διαθέσιμα προς αυτόν τον σκοπό μέσα - να υποστηρίξει τους ευρύτερους στόχους της Ευρωπαϊκής Ένωσης για την προώθηση της ανάπτυξης και της απασχόλησης. Υπάρχουν 18 εκατομμύρια άνεργοι, όπως ανέφερε πριν από λίγο ο Προεδρεύων του Συμβουλίου, κ. Gordon Brown. Η υποχρέωση αυτή μπορεί να έχει ως επακόλουθο την μείωση των επιτοκίων σε όλη την "Ευρωχώρα» για να τονωθεί η ανάπτυξη.
<P>
Τρίτον, η ΕΒ θέσπισε έναν σαφή και μελλοντικό διάλογο με την τωρινή Εκτελεστική Επιτροπή της ΕΚΤ. Όπως μας προέτρεψε μόλις τώρα ο Υπουργός των Οικονομικών, κ. Brown, θα διενεργούμε ακροάσεις με την ΕΚΤ κάθε τρίμηνο, οι οποίες θα έχουν συγκεκριμένο σκοπό, δε θα παραβιάζουμε την εκτελεστική της ανεξαρτησία, αλλά αντιθέτως θα επικαλούμαστε την απαραίτητη δημόσια απόδοση λογαριασμών στην οποία θα πρέπει να υποτάσσεται ακόμα και αυτό το σεβαστό και ισχυρό σώμα - θα είναι πράγματι "σεβαστό» για το λαό. Γι'αυτό, αποδοκιμάζω το κύριο άρθρο των Times της Δευτέρας που εξαιτίας συνηθισμένης άγνοιας περιφρόνησε την επερχόμενη σπουδαιότητα της Εκτελεστικής Επιτροπής κατά την απόδοση δημοκρατικής ευθύνης.
<P>
Το Ευρωπαϊκό Κοινοβούλιο ενηλικιώνεται. Μετά από αυτές τις ακροάσεις εμφανίστηκαν οι πρώτες γκρίζες τρίχες και σε λίγες μέρες οι ιminences grises του Κοινοβουλίου θα αναλάβουν το ιστορικό τους καθήκον να αρχίσουν τακτικό διάλογο με την ΕΚΤ. Αυτή είναι η αποστολή που θα τοποθετήσει το Ευρωπαϊκό Κοινοβούλιο για πάντα στον πολιτικό χάρτη. Πιστεύω όπως απέδειξαν οι ακροάσεις ότι είμαστε σε θέση να το πράξουμε και αναμένω με χαρά τη συνεργασία του Ευρωπαϊκού Κοινοβουλίου με την ομάδα του κ. Duisenberg για το κοινό και συναρπαστικό μέλλον της Ευρώπης.
<P>
(Χειροκροτήματα)

<SPEAKER ID=32 LANGUAGE="DE" NAME="Langen">
Κύριε Πρόεδρε, αξιότιμες κυρίες και κύριοι, νομίζω ότι μπορούμε να κάνουμε μία φιλοφρόνηση στο Συμβούλιο, επειδή πρότεινε μία εξαιρετική Εκτελεστική Επιτροπή για την ΕΚΤ. Με αυτό εκπλήρωσε το Συμβούλιο πλήρως τις υποχρεώσεις του σύμφωνα με το άρθρο 109 Α της Συνθήκης. Οι περαιτέρω συζητήσεις για τη διάρκεια της θητείας του μελλοντικού προέδρου δεν είναι απαραίτητες κατά τη γνώμη μου, επειδή ο κύριος Duisenberg διορίστηκε για οκτώ χρόνια και αυτό είναι νόμιμο σύμφωνα με τη Συνθήκη.
<P>
Η Συνθήκη προβλέπει βέβαια μία ομόφωνη ψήφο του Συμβουλίου, που σημαίνει ότι ο διορισμός είναι μία πολιτική απόφαση και πρέπει επομένως να γίνουν διαπραγματεύσεις για τα πρόσωπα. Η ανεξαρτησία της Εκτελεστικής Επιτροπής διαφυλάσσεται αποκλειστικά από το ότι μία επανεκλογή δεν είναι επιτρεπτή. Πάνω σε αυτό δεν συζητήσαμε καθόλου με τον κύριο Duisenberg, παρά μόνο για τη διάρκεια της θητείας. Κατά την ακρόαση φάνηκε ότι αυτοί που μας παρουσιάστηκαν είναι έξι εξαιρετικοί ειδήμονες και υποψήφιοι. Υπήρξαν μεν διαφορές στις δηλώσεις και στην παρουσίαση μπροστά στο Κοινοβούλιο, αλλά συνολικά δεν τίθενται καθόλου υπό αμφισβήτηση τα προσόντα αυτών των υποψηφίων. Όλοι οι υποψήφιοι διασαφήνισαν, ότι ως σημαντικότερο μέσο για την εξασφάλιση της νομισματικής σταθερότητας του ευρώ προτείνουν ένα μίγμα διαχείρισης του κυκλοφορούντος χρήματος και ορίου πληθωρισμού. Στην πραγματικότητα ο κύριος στόχος σύμφωνα με το άρθρο 105 είναι η σταθερότητα του νομίσματος και η απασχόληση μπορεί να προκύψει μέσα από αυτή, διαφορετικά λοιπόν από ότι μόλις το παρουσίασε η κυρία Randzio-Plath. Μόνο ένα σταθερό ευρώ, μία συντονισμένη δημοσιονομική πολιτική και η αυστηρή τήρηση του άρθρου 104 σε συνδυασμό με το σύμφωνο σταθερότητας και ανάπτυξης προσφέρουν την εγγύηση για μία διαρκή επιτυχία. Ο πληθωρισμός δεν λύνει τα προβλήματα της αγοράς εργασίας, αυτό διατυπώθηκε σαφώς κατά την ακρόαση.
<P>
Επιτρέψετε μου ακόμα μία παρατήρηση στο συνάδελφο Metten. Οι συνάδελφοι της σοσιαλιστικής και κομμουνιστικής Ομάδας αμφισβήτησαν τα προσόντα ενός υποψηφίου. Έχω την εντύπωση - και αυτό γίνεται σαφές και στην ψηφοφορία -, ότι εδώ δεν επρόκειτο για μία πραγματικά εξαιρετική καταλληλότητα, αλλά για το γεγονός ότι αυτός ο υποψήφιος ήταν σύμβουλος ενός χριστιανοδημοκράτη πρωθυπουργού και πέρα απ' αυτό εργάσθηκε για πολλά χρόνια στον σύνδεσμο επιχειρηματιών. Σας παρακαλώ, να αφήσετε αυτά τα επιχειρήματα κατά μέρος και να ψηφίσετε μαζί για μία λογική και καλή Εκτελεστική Επιτροπή.

<SPEAKER ID=33 NAME="Κατηφόρης">
Κύριε Πρόεδρε, κυρίες και κύριοι συνάδελφοι, η Οικονομική και Νομισματική Επιτροπή διεξήγαγε, πιστεύω, με τρόπο υποδειγματικό που περιποιεί τιμή στο Κοινοβούλιό μας τις εργασίες των ακροάσεων των υποψηφίων για την διοίκηση της Κεντρικής Τραπέζης. Για τους ίδιους υποψηφίους η Συνθήκη ορίζει ότι είναι πανευρωπαϊκές προσωπικότητες γνωστού κύρους και επαγγελματικής ικανότητας. Η εθνικότητα δεν παίζει και δεν πρέπει να παίζει ρόλο στην κρίση μας αλλά, βεβαίως, πρέπει να παίζει ρόλο η αντίληψή τους για την οικονομική πολιτική. Αυτό είναι κάτι που δεν είναι δυνατόν να το αγνοήσουμε. Αλλά όλα αυτά, κύριε Πρόεδρε, ίσως είναι θέματα τα οποία παίρνουν κάπως δεύτερη θέση μπροστά στο γεγονός ότι υπάρχουν πλέον στον κόσμο δύο μεγάλες κεντρικές τράπεζες, η μία είναι η νέα Ευρωπαϊκή Κεντρική Τράπεζα και η άλλη είναι η Federal Reserve των Ηνωμένων Πολιτειών.
<P>
Ελπίζουμε ότι οι δύο αυτοί μεγάλοι οργανισμοί θα συνεργαστούν για τη σταθεροποίηση του διεθνούς νομισματικού συστήματος και της παγκόσμιας οικονομίας. Συγκρίνοντας όμως τους καταστατικούς στόχους των δύο οργανισμών είμαι υποχρεωμένος να παραδεχθώ την υπεροχή του αμερικανικού οργανισμού. Οι στόχοι που ορίζει το καταστατικό της Ευρωπαϊκής Κεντρικής Τράπεζας είναι μονόπλευροι και κάπως αδέξια διατυπωμένοι. Στη βιασύνη τους να υπογραμμίσουν την ανάγκη της σταθερότητας των τιμών, την οποία όλοι συμμεριζόμαστε όταν ασκείται με λογικό και υπεύθυνο τρόπο φυσικά, οι συντάκτες του καταστατικού λησμόνησαν τον κύριο τεχνικό στόχο της κάθε κεντρικής τράπεζας να προμηθεύει χρήμα στην οικονομία και παρέπεμψαν την απασχόληση σε τελείως δευτερεύουσα θέση. Αντίθετα, το καταστατικό της Federal Reserve ξεκινάει από την αυτόνομη ανάγκη η κεντρική τράπεζα να προμηθεύει χρήμα στην οικονομία φροντίζοντας εξίσου τη σταθερότητα των τιμών, την απασχόληση και το λογικό ύψος των επιτοκίων. Αυτός ο μονόπλευρος χαρακτήρας του καταστατικού είτε υπεχρέωσε είτε επέτρεψε στους υποψηφίους να παρουσιάσουν ένα ενιαίο μέτωπο στο θέμα της σταθερότητας των τιμών και ουσιαστικά, ως άλλοι Πόντιοι Πιλάτοι, να νίψουν τας χείρας τους για το θέμα της απασχόλησης. Υπήρξαν αποχρώσεις στο θέμα αυτό. Ο ρόλος του Κοινοβουλίου, στα πλαίσια της γενικής αποδοχής όλων των υποψηφίων και στα πλαίσια του σεβασμού, ασφαλώς, της ανεξαρτησίας της κεντρικής τράπεζας, είναι να τους υποδείξει ότι με τη νομισματική πολιτική που θα ασκήσουν θα πρέπει να επανορθώσουν τη μονομέρεια του καταστατικού και να κινηθούν προς την κατεύθυνση της αμερικανικής Federal Reserve. Θέλω να πιστεύω ότι αυτό ήταν το νόημα των κρίσεων που διετύπωσε για τους υποψηφίους η Σοσιαλιστική Ομάδα και ελπίζω ότι οι φωνές της κριτικής που ακούστηκαν θα ληφθούν υπόψη από τα μελλοντικά μέλη της Εκτελεστικής Επιτροπής.
<P>
Κύριε Πρόεδρε, μέχρι σήμερα τη σταθερότητα των τιμών στην Ευρώπη την κουβάλησαν στις πλάτες τους τα 20-30 εκατομμύρια των ανέργων. Είναι καιρός ένα μέρος από το βάρος να το σηκώσει μία οικονομική και νομισματική πολιτική πιο ικανή, πιο ευαίσθητη και να παίξουν το ρόλο τους σ'αυτό τα μέλη του Διοικητικού Συμβουλίου της Ευρωπαϊκής Κεντρικής Τράπεζας.

<SPEAKER ID=34 LANGUAGE="EN" NAME="Stevens">
Κύριε Πρόεδρε, οι Βρετανοί της Ομάδας του Ευρωπαϊκού Λαϊκού Κόμματος σκοπεύουν να καταψηφίσουν τον κ. Duisenberg και τον κ. Noyer. Δεν πρόκειται για μία αρνητική ψήφο προσωπικά ενατίον τους: είναι μία ψήφος κατά της συμφωνίας που επετεύχθη στη Σύνοδο Κορυφής των Βρυξελλών στις 2 και 3 Μαΐου. Είναι μία ψήφος κατά της Νομισματιής Ένωσης. Οι βουλευτές γνωρίζουν ότι αυτό δεν θα το ανεχόμουν ποτέ. Αντίθετα, πρόκειται για μία ψήφο υπέρ της επιτυχίας του ενιαίου νομίσματος. Η επιτυχία αυτή δεν εξαρτάται μόνο από την αξιοπιστία της νέας Κεντρικής Τράπεζας, αλλά από την αξιοπιστία όλων των ευρωπαϊκών θεσμικών οργάνων, ούτε κατ' ελάχιστο από την αξιοπιστία του Σώματος.
<P>
Ψηφίσαμε στις 30 Απριλίου με συντριπτική πλειοψηφία κατά της οποιασδήποτε τροποποίησης της οκταετούς θητείας του Διοικητή και κατά του εκ των προτέρων καθορισμού της εθνικότητας του διαδόχου του. Λιγότερο από τρεις ημέρες αργότερα, το Συμβούλιο μας πέταξε κατά πρόσωπο αυτές τις ψήφους. Οι εκ του προχείρου παρατηρήσεις του κ. Duisenberg στη συνέχεια προς εμάς δεν αλλάζουν καθόλου αυτό το γεγονός.
<P>
Γνωρίζω ότι πολλοί από εσάς συμμερίζεστε την έντονη δυσαρέσκειά μας. Μερικοί μίλησαν ανοιχτά και μετά σιώπησαν. Μερικοί - κάτι που δεν τους τιμά καθόλου - προσπάθησαν να κρύψουν την υποταγή τους στους αρχηγούς των κυβερνήσεων, βάζοντάς τα με τον κ. Solans. Αυτό είναι έκφραση δειλίας. Μερικοί από μας πρέπει να έχουν το κουράγιονα αποκαλύψουν αυτά που πιστεύει αλλά δεν λέει το Κοινοβούλιο.

<SPEAKER ID=35 LANGUAGE="ES" NAME="Pιrez Royo">
Κύριε Πρόεδρε, η Συνθήκη, όπως όλοι γνωρίζετε, σκιαγραφεί με ξεκάθαρο τρόπο τη λειτουργία της Ευρωπαϊκής Κεντρικής Τράπεζας, όπου δίδεται έμφαση στην αυτονομία και στην ανεξαρτησία αυτής της Κεντρικής Τράπεζας, η οποία δεν πρέπει να επηρεάζεται από καμία πίεση ή πολιτική οδηγία.
<P>
Αλλά, εκ παραλλήλου, η Συνθήκη εμπεριέχει μια ειδική μνεία στη συγκεκριμένη στιγμή πολιτικής σημασίας, δηλαδή, τη στιγμή του διορισμού. Διορισμός που είναι αρμοδιότητα του Συμβουλίου, αλλά που προβλέπει επίσης τη γνωμοδότηση του Κοινοβουλίου έπειτα από ακροάσεις ή ερωτήσεις προς τους προτεινόμενους από το Συμβούλιο υποψηφίους. Λοιπόν, τώρα νοιώθω ικανοποίηση που μπορώ να δηλώσω πως το Ευρωπαϊκό Κοινοβούλιο έχει ανταποκριθεί στο καθήκον του κατά ορθό τρόπο, επιτρέποντας την αποκατάσταση της άσχημης εντύπωσης που είχε δημιουργήσει η Διάσκεψη Κορυφής των αρχηγών κρατών και κυβερνήσεων το προηγούμενο Σαββατοκύριακο.
<P>
Οι απαντήσεις που έδωσε ο κ. Duisenberg ενώπιον της Επιτροπής Οικονομικής, Νομισματικής και Βιομηχανικής Πολιτικής επέτρεψαν την διάλυση των αμφιβολιών σχετικά με κάποιες πτυχές που είχαν παραμείνει σκοτεινές στη Διάσκεψη Κορυφής, ιδιαίτερα σχετικά με την πιθανή αποχώρηση του κυρίου Duisenberg. Διαβάζω απευθείας από τα πλήρη πρακτικά της συνεδρίασης: "Δεν σκοπεύω να αποχωρήσω σε κάποια δεδομένη χρονική στιγμή», έλεγε ο κ. Duisenberg. Και επιμένοντας έλεγε: "Θέλω να τονίσω ότι η απόφαση για την αποχώρησή μου θα είναι αποκλειστικά δική μου». Πιστεύω πως είναι μια σημαντική διευκρίνιση, κυρίως σε ό, τι αφορά την παρατήρηση που μόλις έκανε ο κ. Stevens.
<P>
Το δεύτερο σημείο στο οποίο θέλω να αναφερθώ είναι ιδιαίτερης σημασίας για το Κοινοβούλιο και, κυρίως, για εκείνους τους βουλευτές που διαθέτουν μια προοδευτική ή αριστερίζουσα ευαισθησία, και είναι εκείνο που αφορά την πρόθεση των υποψηφίων να καταστήσουν το ουσιαστικό καθήκον διατήρησης της σταθερότητας των τιμών, της διατήρησης ενός χαμηλού επιπέδου πληθωρισμού, συμβιβάσιμο με τους γενικούς στόχους της οικονομικής πολιτικής που προωθείται από την Ένωση -ή που πρέπει να προωθείται από την Ένωση-, κατευθύνοντάς την ουσιαστικά προς την ανάπτυξη και τη δημιουργία θέσεων απασχόλησης. Σε αυτό το πλαίσιο των σκέψεων λάβαμε εν γένει ικανοποιητικές απαντήσεις από τους έξι υποψηφίους, με τις εύλογες βεβαίως διαφοροποιήσεις μεταξύ τους.
<P>
Τρίτον, υπάρχει ένα σημείο το οποίο είναι ιδιαίτερα σημαντικό για εμάς, και είναι αυτό που αφορά τις σχέσεις με το Ευρωπαϊκό Κοινοβούλιο, το οποίο εφεξής θα αποτελεί τον προνομιακό συνομιλητή, και θα πρέπει να είναι ο προνομιακός συνομιλητής στο καθήκον του δημοκρατικού ελέγχου της μελλοντικής Ευρωπαϊκής Κεντρικής Τράπεζας. Σε αυτό επίσης το πεδίο λάβαμε ικανοποιητικές απαντήσεις από όλα τα μέλη, εξασφαλίζοντας επιπλέον ένα σημείο που ήταν σημαντικό: ο ρόλος του Κοινοβουλίου ως προνομιακός συνομιλητής. Τα εθνικά κοινοβούλια θα έχουν το ίδιο καθήκον όσον αφορά τους διοικητές των εθνικών κεντρικών τραπεζών, οι οποίες, βεβαίως, θα συνεχίζουν να λειτουργούν σε εθνικό επίπεδο.
<P>
Και τέλος, υπάρχει ένα θέμα που είναι επίσης πολύ σημαντικό για εμάς: αυτό που αφορά τη διαφάνεια και τη δημόσια ενημέρωση σχετικά με τις αποφάσεις νομισματικής πολιτικής και τις βάσεις των ιδίων. Αυτό είναι ένα σημείο ουσιαστικής σημασίας, το οποίο πολλές φορές δηλώνουμε ως ουσιαστικό, στο οποίο έχουμε λάβει ικανοποιητικές αποφάσεις.

<SPEAKER ID=36 LANGUAGE="DE" NAME="Brok">
Κύριε Πρόεδρε, αγαπητοί συνάδελφοι, ήδη πριν από 128 χρόνια στην Ευρώπη συνέβη να πρέπει να καταληφθεί μία θέση. Αυτό έγινε κάποτε στην Ισπανία. Τότε έστειλε η γαλλική κυβέρνηση ένα τηλεγράφημα στον Bad Ems, το οποίο βάσει κάποιων αλλαγών, οι οποίες έγιναν σε αυτό, δημιούργησε την κατάλληλη διάθεση για να προκύψουν δραστηριότητες προετοιμασίας πολέμου.
<P>
Τώρα πάλι γίνονται φιλονικίες για το πρόσωπο που θα καταλάβει μία θέση, και ιδίως μεταξύ Γερμανών και Γάλλων. Αλλά οι δύο κύριοι αντίπαλοι συναντήθηκαν δύο μέρες αργότερα στην Αβινιόν και έκαναν σχέδια για το πώς θα προχωρήσουν παραπέρα μελλοντικά στην Ευρώπη. Εδώ, πιστεύω, βλέπει κανείς εντελώς ξεκάθαρα την τεράστια διαφορά με την τότε εποχή, δηλαδή πόσο πολύ προχωρήσαμε στην Ευρώπη. Για θέματα, τα οποία παλιότερα οδηγούσαν σε πόλεμο, φιλονικούμε σε κοινά θεσμικά όργανα και κατόπιν καθόμαστε πάλι μαζί και συνεχίζουμε να δουλεύουμε. Έτσι εκφράζεται όλη η πολιτική σταθερότητα, την οποία έχουμε πετύχει σήμερα στην Ευρώπη. Αυτή η πολιτική σταθερότητα είναι επίσης ένας θεμέλιος λίθος για την οικονομική και νομισματική πολιτική σταθερότητα, την οποία θέλουμε να επιτύχουμε στα πλαίσια της Ευρωπαϊκής Νομισματικής Ένωσης. Εδώ δεν πρόκειται λοιπόν μόνο για ζήτημα προσωπικού, παρά στη Συνθήκη του Μάαστριχτ, στο σύμφωνο σταθερότητας, έχει καθοριστεί ένα πλαίσιο με την ανεξαρτησία της Κεντρικής Τράπεζας, του συνολικού συστήματος της Κεντρικής Τράπεζας και λοιπά, έτσι ώστε αυτό, πιστεύω, στηρίζεται σε σταθερά θεμέλια.
<P>
Όμως θα έπρεπε επίσης να διασαφηνίσουμε ότι η ανεξαρτησία αυτής της Ευρωπαϊκής Κεντρικής Τράπεζας πρέπει να διαφυλαχθεί. Στο έγγραφο του κυρίου Duisenberg βρίσκεται η πρώτη δυνατή ημερομηνία αποχώρησης, αλλά όχι η οριστική. Για τον λόγο αυτόν είναι σωστός ο ορισμός του, ότι μετά από τέσσερα χρόνια η πορεία θα έχει γίνει ανοδική και τότε εμείς μπορούμε να υπερασπιστούμε την ανεξαρτησία, εάν κάποια εθνική κυβέρνηση ασκήσει υπερβολική πίεση στον επικεφαλής της Κεντρικής Τράπεζας και την καλή του ομάδα.
<P>
Επιτρέψτε μου να κάνω μία τελευταία παρατήρηση! Η τεράστια αγανάκτηση η οποία εκδηλώθηκε κατά την κάλυψη της θέσης του Προέδρου της Επιτροπής, και η οποία εκδηλώθηκε και τώρα, έχει έναν και μοναδικό λόγο: Τέτοια θέματα πρέπει πάντα να ψηφίζονται με ομοφωνία. Για το λόγο αυτό πρέπει το Κοινοβούλιο στην επόμενη συνεδρίαση να δώσει βαρύτητα στο να μπορεί μελλοντικά να αποφασίζεται η κάλυψη τέτοιων θέσεων σε επίπεδο Συμβουλίου με λήψη απόφασης κατά πλειοψηφία, έτσι ώστε να μην επαναληφθούν τέτοιες καταστάσεις.

<SPEAKER ID=37 LANGUAGE="FI" NAME="Paasilinna">
Αξιότιμε κύριε Πρόεδρε, θέλω να ευχαριστήσω την συνάδελφο κυρία Christa Randzio-Plath για την εκπληκτική εργασία της προκειμένου να συνταχθεί αυτή η πολύ αξιόλογη έκθεση.
<P>
Η Κεντρική Τράπεζα πρόκειται να αποκτήσει τη μεγαλύτερη εκτελεστική εξουσία στον κόσμο: οι Διοικητές της θα είναι υπερκυβερνήτες. Συνεπώς, είναι σαφές, πως δεν νοείται να υπάρξει εξουσία χωρίς ευθύνη. Ούτε το χρήμα, ούτε, ακόμα λιγότερο, η νομισματική πολιτική, συνιστούν ουδέτερες έννοιες. Αντιθέτως, συνιστούν καυτά, ηλεκτρισμένα θέματα που έχουν σχέση με τη σκληρή εξουσία και που θα επηρεάζουν τη ζωή του κάθε πολίτη της Ένωσης.
<P>
Οι ακροάσεις είναι σημαντικές. Δεν λάβαμε πολιτική θέση επειδή σ' αυτή την περίπτωση θα είχαμε από την δική μας άποψη πέντε ακατάλληλους υποψήφιους. Κατά την άποψη πολλών από μας που διενεργήσαμε την ακρόαση, ένας υποψήφιος δεν πληρούσε τις απαραίτητες προϋποθέσεις. Πρέπει να πω ότι το τραπεζικό σύστημα είναι υπερευαίσθητο εάν δεν αντέχει τη λευκή ψήφο ούτε για ενα μέλος του, έστω και στο Κοινοβούλιο. Ευτυχώς οι αγορές έχουν άλλη άποψη.
<P>
Το καλό είναι πως κατ' αυτόν τον τρόπο ξεκινάμε εναν διάλογο με την Κεντρική Τράπεζα, μέσα σε πολύ αυστηρά πλαίσια και χωρίς αμφιβολία θα εξετάζουμε σχολαστικά τα θέματα που σχετίζονται με την οικονομική πολιτική και την πολιτική της απασχόλησης. Προειδοποιώ να μην νομιστεί πως το Ευρωπαϊκό Κοινοβούλιο θα λειτουργήσει ως δίαυλος επικοινωνίας για την Κεντρική Τράπεζα, όπως λειτουργεί ο τύπος. Το Κοινοβούλιο δημιουργεί το πλαίσιο πρoτεραιοτήτων σχετικά με τα θέματα που θα εξεταστούν και προβάλλει τα οικονομικά και κοινωνικά πλαίσια, μέσα στα οποία η ΕΚΤ θα ασκεί την νομισματική πολιτική.
<P>
Θεωρώ πολύ σημαντικό η ΕΚΤ να αναφέρει στις εκθέσεις της, εκτός από τα θέματα που σχετίζοναι με νομισματική πολιτική, και κατά πόσο η νομισματική πολιτική στηρίζει πραγματικά την γενική οικονομική πολιτική. Κατά βάση, ο κεντρικός στόχος της είναι η βελτίωση της απασχόλησης. Αυτό αποτελεί κεντρικό πρόβλημα της Ένωσης. Ενα ευρώ το οποίο βασίζεται σε μια τόσο μεγάλη ανεργία δεν μπορεί να παραμένει σταθερό.
<P>
Μερικοί υποψήφιοι για μέλη της Κεντρικής Τράπεζας δεν παραδέχτηκαν, πως η νομισματική πολιτική θα μπορούσε να έχει διαφορετικές επιπτώσεις σε διαφορετικές περιοχές στην ζώνη του ευρώ. Εντούτοις, είναι γνωστό πως τα κράτη βρίσκονται σε διαφορετική χρονική φάση σε διαφορετικούς οικονομικούς κύκλους. Ειδικά ο οικονομικός κύκλος και η απασχόληση στις μικρές χώρες όπως η Φινλανδία, διαφέρουν από τα αντίστοιχα των μεγάλων κρατών. Στη διαδικασία καθορισμού της εύλογης ευρωπαϊκής νομισματικής πολιτικής, θα πρέπει η Ευρωπαϊκή Κεντρική Τράπεζα να λάβει υπόψη της και το ενδεχόμενο των ασύμμετρων κλονισμών.
<P>
Έχουμε τώρα ξεκινήσει τη συνεργασία με την τράπεζα. Πιστεύω και ελπίζω πως θα γίνει καλή, γόνιμη και σημαντική.

<SPEAKER ID=38 LANGUAGE="NL" NAME="Thyssen">
Κύριε Πρόεδρε, βάσει των βιογραφικών σημειωμάτων των υποψηφίων, και των γραπτών και προφορικών απαντήσεών τους στις ερώτησεις μας, διαπιστώσαμε ότι οι υποψήφιοι αξίζουν όλοι της υποστήριξής μας. Είμαι πεπεισμένη ότι τα προσόντα των πέντε ανδρών και της μίας γυναίκας, η ακεραιότητά τους, η αποφασιστικότητά τους να εφαρμόσουν τη Συνθήκη και η πολύτιμη εμπειρία τους, διασφαλίζουν την άξια εκτέλεση της εντολής τους.
<P>
Όλοι οι υποψήφιοι έδειξαν τη διάθεσή τους, ως μέλη της Εκτελεστικής Επιτροπής της Ευρωπαϊκής Κεντρικής Τράπεζας να καθιερώσουν συνεχή διάλογο με το Σώμα μας. Επιπλέον, οι υποψήφιοι έδειξαν από τώρα την ικανότητά τους να λειτουργήσουν ως ομάδα.
<P>
Έχοντας ακούσει τους υποψήφιους και έχοντας διαβάσει τα συμπεράσματα του Ευρωπαϊκού Συμβουλίου, διαπιστώνουμε ότι η Συνθήκη και τα καταστατικά της Ευρωπαϊκής Κεντρικής Τράπεζας έγιναν σεβαστα. Επομένως θα ψηφίσω ευχαρίστως υπέρ του διορισμού όλων των υποψηφίων.
<P>
Δυστυχώς, δεν έμεινα το ίδιο ευχαριστημένη με τη στάση του Ευρωπαϊκού Συμβουλίου. Οι Ευρωπαίοι πολίτες δεν έχουν να πουν καλά λόγια για αυτόν που είναι υπεύθυνος για την κακή προετοιμασία του Συμβουλίου, ούτε για κείνον που δεν κατορθώνει, σε τέτοια ιστορική στιγμή, να συγκρατήσει την τάση του να προτιμήσει το εθνικό κύρος της χώρας του από το καλώς νοούμενο ευρωπαϊκό γενικό συμφέρον. Οι αρχηγοί κυβερνήσεων που είχαν την υπομονή και το πολιτικό θάρρος να καθήσουν επί ώρες ολόκληρες σε δείπνο εργασίας, ώστε να επιτευχθεί τελικά το αποτέλεσμα που πρόκειται να εγκρίνουμε σήμερα, αξίζουν όντως των θερμών συγχαρητηρίων μας. Συγχαρητηρίων αξίζουν επίσης εκείνοι που διοργάνωσαν τις εργασίας της οικονομικής επιτροπής μας. Ελπίζω, συνάδελφε κύριε Metten, ότι μια άλλη φορά οι Ομάδες θα έχουν την πολιτική ευκαιρία να οργανωθούν εσωτερικά όπως θεωρούν οι ίδιες καλύτερα.
<P>
Κατά τα άλλα, πρέπει φυσικά να τροποποιηθεί ο τρόπος λήψης των αποφάσεων του Συμβουλίου. Δεν είναι πλέον ανεκτό ότι μία και μόνη χώρα μπορεί να θέσει θέμα βέτο για τους διορισμούς.

<SPEAKER ID=39 LANGUAGE="PT" NAME="Torres Marques">
Κύριε Πρόεδρε, η δημιουργία του ευρώ αποτελεί ένα μεγίστης σημασίας γεγονός. Θα είναι ένα νέο νόμισμα αναφοράς μιας μεγάλης οικονομικής δύναμης, την οποία το ευρώ θα υποχρεώσει - έτσι το ελπίζω - να μετασχηματιστεί σε μια μεγάλη πολιτική δύναμη.
<P>
Η διαχείριση του ευρώ ανατίθεται σε μια ανεξάρτητη Κεντρική Τράπεζα. Και οι ακροάσεις που πραγματοποιήσαμε με τους υποψηφίους που ορίστηκαν ως μέλη της Εκτελεστικής Επιτροπής αυτής της τράπεζας υπήρξαν από τις ύψιστες στιγμές του βίου του Ευρωπαϊκού Κοινοβουλίου. Η διαδικασία επιλογής των διοικητικών στελεχών της Κεντρικής Τράπεζας από το Συμβούλιο, από την άλλη μεριά, υπήρξε αξιοθρήνητη. Όμως η αξιοπιστία των διοριζόμενων μελών και η σταθερή πορεία των ευρωπαϊκών οικονομιών ήταν επαρκείς παράγοντες ώστε οι χρηματιστικές αγορές να απαλείψουν τη μνήμη κάποιων αποφάσεων εθνικιστικής χροιάς, που ελπίζουμε ότι δεν πρόκειται να επαναληφθούν στο μέλλον.
<P>
Η παρούσα Εκτελεστική Επιτροπή δεν είναι, κατά τη γνώμη μου, η ιδανική διοίκηση που ανέμενα να μας προτείνει αυτό το Ευρωπαϊκό Συμβούλιο. Ούτε βεβαίως, όπως είναι φυσιολογικό, είχα την ίδια εκτίμηση για όλα τα υποψήφια μέλη. Αλλά μετά τις ακροάσεις που πραγματοποιήσαμε μπορέσαμε να λάβουμε τις αναγκαίες εγγυήσεις ότι όλα τα μέλη της Εκτελεστικής Επιτροπής, και ειδικότερα ο Πρόεδρος Wim Duisenberg, παραδέχονται ότι η νομιμοποίηση και η αξιοπιστία της Ευρωπαϊκής Κεντρικής Τράπεζας, όπως και το φρούριο που είναι το ευρώ, θα διασφαλίζονται με καλύτερο τρόπο όσο βελτιώνεται η ποιότητα της απόδοσης λογαριασμών εκ μέρους τους στο Ευρωπαϊκό Κοινοβούλιο, και όσο περισσότερο ενδελεχής θα είναι ο νομισματικός διάλογος που θα καθιερώσουν μαζί μας.
<P>
Όλοι οι υποψήφιοι που παρέστησαν στις ακροάσεις μάς παρείχαν εγγυήσεις ότι επρόκειτο για ανθρώπους με υψηλό επίπεδο γνώσεων και επιβεβαιωμένη προσωπική ακεραιότητα καθ' όλη τους τη ζωή. Ας μου επιτραπεί να συγχαρώ ιδιαιτέρως την κ. Hδmδlδinen, όχι μόνο διότι έχουμε τα γενέθλιά μας την ίδια ημέρα αλλά προπαντός επειδή χαίρομαι που βλέπω μια γυναίκα μεταξύ των μελών της Εκτελεστικής Επιτροπής της Ευρωπαϊκής Κεντρικής Τράπεζας.
<P>
Ας ελπίσουμε ότι μελλοντικά θα υπάρξουν και άλλες γυναίκες σε παρόμοιες θέσεις, κάτι πολύ φυσιολογικό σε μια δημοκρατία. Με τον ίδιο τρόπο όπως εμείς γνωρίσαμε πολύ καλύτερα τους ανθρώπους που επανδρώνουν την Εκτελεστική Επιτροπή της Ευρωπαϊκής Κεντρικής Τράπεζας, έτσι και αυτοί θα πρέπει σίγουρα να κατάλαβαν ότι για μας η νομισματική πολιτική δεν είναι κάτι το ουδέτερο και ότι οι ευρωβουλευτές, σε συνεννόηση με τα εθνικά κοινοβούλια, θα προσέχουν και θα επαγρυπνούν ώστε η λειτουργία της Ευρωπαϊκής Κεντρικής Τράπεζας να πληροί το σύνολο των καθηκόντων που της επιτάσσει η Συνθήκη: σταθερότητα των τιμών, αλλά επίσης καταπολέμηση της ανεργίας, στήριξη της οικονομικής ανόδου και της οικονομικής, κοινωνικής και περιφερειακής συνοχής στην Ευρώπη.

<SPEAKER ID=40 LANGUAGE="EN" NAME="Hendrick">
Κύριε Πρόεδρε, επιτρέψτε μου να αρχίσω, συγχαίροντας τήν κ. Randzio-Plath για τις ακάματες προσπάθειές της ως εισηγήτρια και τα μέλη και το προσωπικό της γραμματείας του Κοινοβουλίου για την εργασία τους.
<P>
Ένα επιτυχημένο ενιαίο νόμισμα θα βελτιώσει την ενιαία αγορά, που θα συμβάλει στην ανάπτυξη και τα υψηλά επίπεδα απασχόλησης σύμφωνα με το άρθρο 2 της Συνθήκης για την Ευρωπαϊκή Ένωση. Μακροπρόθεσμα θα συμβάλει στην νομισματική και οικονομική σταθερότητα και τον χαμηλό πληθωρισμό.
<P>
Πιστεύω ότι το Κοινοβούλιο συμπεριφέρθηκε με αξιοπρέπεια. Οι προσπάθειές μας την Πέμπτη και την Παρασκευή της περασμένης εβδομάδας κατά τη διάρκεια των ακροάσεων επέτρεψαν σε μας και σε άλλους απλούς πολίτες να ρίξουμε μια ματιά στην καρδιά και το μυαλό των μελλοντικών μας διοικητών της ΕΚΤ, με έναν τρόπο που δεν έχουμε ξανανιώσει ποτέ.
<P>
Η δέσμευση για περισσότερο ανοικτές διαδικασίες και μεγαλύτερη διαφάνεια είναι, όπως είπε ο Προεδρεύων του Συμβουλίου προηγουμένως στο λόγο του, μία ιδέα που πλέον έχει ωριμάσει. Επιπλέον, όλοι οι υποψήφιοι δεσμεύτηκαν σε μία πολυμορφία μορφών δημοκρατικού ελέγχου των δραστηριοτήτων τους, ο οποίος πρόκειται να γίνει δεκτός με ανοιχτές αγκάλες. Όλοι οι υποψήφιοι είναι ικανοί και ορισμένοι εξέφρασαν απόψεις με τις οποίες μερικοί από μας διαφωνούν. Αλλά να υποκριθούμε, όπως ο κ. Stevens ότι η ψήφος κατά της προεδρίας του κ. Duisenberg βοηθά είτε το ευρώ είτε τον ρόλο του Κοινοβουλίου, είναι μία παραποίηση της αλήθειας και είναι μία πλάνη.
<P>
Τα σχόλια του κ. Stevens είναι περισσότερο μία πράξη αβροφροσύνης προς τον αρχηγό του, τον κ. Hague, που βρίσκεται στην πατρίδα, στο Westminster. Είμαστε όλοι Ευρωπαίοι και οι αποφάσεις που λαμβάνονται στο Σώμα είναι προς το συμφέρον της Ευρώπης ως σύνολο - δεν πρόκειται για ένα διακυβερνητικό θεσμικό όργανο. Βρισκόμαστε μπροστά στο κατώφλι μίας νέας εποχής - που, όπως πιστεύω, τα επόμενα λίγα χρόνια θα συμπεριλάβει και τα 15 κράτη μέλη - μία εποχή που θα φέρει απασχόληση και ευημερία στην Ευρώπη με έναν τρόπο που δεν έχουμε ξαναδεί ποτέ και θα προσδώσει στο λαό της Ευρώπης βάρος και επιρροή στον κόσμο αντίστοιχη με την σπουδαιότητά του. Αναμένω με ανυπομονησία αυτήν την εποχή.
<P>
(Χειροκροτήματα)

<SPEAKER ID=41 NAME="von Wogau">
Κύριε Πρόεδρε, αξιότιμες κυρίες και κύριοι, το πρώτο Σαββατοκύριακο του Μαΐου ήταν για την Ευρωπαϊκή Ένωση ιστορικής σημασίας. Με την απόφαση ότι τα έντεκα από τα δεκαπέντε κράτη μέλη υιοθετούν από την πρώτη Ιανουαρίου 1999 το κοινό νόμισμα η Ευρωπαϊκή Ένωση χάραξε το δρόμο για τον 21ο αιώνα. Αυτό το ιστορικό γεγονός όμως επισκιάστηκε από την συζήτηση για τον μελλοντικό πρόεδρο της Ευρωπαϊκής Κεντρικής Τράπεζας. Στα μέσα ενημέρωσης βρισκόταν τελικά στο προσκήνιο μόνο το θέμα: Η θητεία του Wim Duisengerg θα διαρκέσει τέσσερα ή οκτώ χρόνια;
<P>
Λυπάμαι για αυτό βαθύτατα. Αυτό δεν ήταν ούτε είναι τελικά το σημαντικότερο ζήτημα. Είναι σωστό που τα μέλη της Εκτελεστικής Επιτροπής της Ευρωπαϊκής Κεντρικής Τράπεζας έχουν θητεία διαφορετικής διάρκειας. Αυτό διευθετήθηκε έτσι ώστε κατά την επόμενη αλλαγή να μην αποχωρήσει με μιας ολόκληρη η διοικητική ομάδα. Έτσι εξασφαλίζουμε, το ότι όλες οι εμπειρίες μεταφέρονται περαιτέρω. Μια πιο σύντομη θητεία δεν έχει λοιπόν να κάνει το παραμικρό με την ανεξαρτησία της Ευρωπαϊκής Κεντρικής Τράπεζας. Η ανεξαρτησία της θα εκδηλώνεται με την ενεργή δράση. Είναι επίσης σωστό το ότι ο διορισμός του επικεφαλής της Ευρωπαϊκής Κεντρικής Τράπεζας είναι πολιτική απόφαση. Αυτό δεν είναι διαφορετικό σε καμία χώρα του κόσμου. Στις δραστηριότητες της τουναντίον η Ευρωπαϊκή Κεντρική Τράπεζα είναι εντελώς ανεξάρτητη.
<P>
Ποια ήταν τέλος πάντων η αιτία για αυτή την άτακτη υποχώρηση το πρώτο Σαββατοκύριακο του Μαΐου; Είναι σίγουρο ότι η συνεδρίαση του Συμβουλίου στις 2 Μαΐου δεν ήταν κατά το άριστον δυνατό προετοιμασμένη. Όπως ξέρουμε, είναι καθήκον της εκάστοτε προεδρίας να προετοιμάζει εντατικά τις προσωπικές αποφάσεις, οι οποίες πρέπει να παίρνονται ομόφωνα. Η λουξεμβουργιανή Προεδρεία είχε κάνει μία σχετική αρχή και μάλιστα με μία πρόταση, η οποία έμοιαζε πολύ με την λύση, η οποία βρέθηκε τώρα. Η βρετανική προεδρεία συνέχισε κατόπιν αυτές τις προσπάθειες. Η πρόταση, την οποία παρουσίασε τελικά στις 2. Μαίου ο πρωθυπουργός Toni Blair στους αρχηγούς κρατών και κυβερνήσεων κατά το γεύμα, δεν έτυχε δυστυχώς κοινής αποδοχής. Μία κρίσιμη συνεδρίαση με τους αρχηγούς της κυβέρνησης των Κάτω Χωρών και της Γαλλίας, οι οποίοι αποκλείστηκαν αμοιβαία με τους υποψήφιους, δεν οδήγησε δυστυχώς σε κανένα αποτέλεσμα. Τελικά έπρεπε να αναλάβει το ρόλο του μεσολαβητή ο καγκελάριος Helmut Kohl. Έφερε τη λύσηπου βρίσκεται τώρα στο τραπέζι σε μία συνεδρίαση, η οποία αργότερα χαρακτηρίστηκε σαν το μεγαλύτερο σε διάρκεια γεύμα του κόσμου, μεταξύ 14.00 και 3 η ώρα το πρωί. Για το λόγο αυτό ο Helmut Kohl αξίζει τις ευχαριστίες μας και την αποδοχή μας. Χειροκροτήστε παρακαλώ!
<P>
(Συγκρατημένα χειροκροτήματα) Με τον Wim Duisenberg γίνεται εκείνος ο υποψήφιος ο πρώτος Πρόεδρος της Ευρωπαϊκής Κεντρικής Τράπεζας, ο οποίος ήταν ο επιθυμητός υποψήφιος των 14 χωρών μελών και επίσης ο επιθυμητός υποψήφιος του Ευρωπαϊκού Κοινοβουλίου. Ακριβώς στα πρώτα καθοριστικά χρόνια της Ευρωπαϊκής Κεντρικής Τράπεζας αυτό έχει μεγάλη σημασία. Ο κύριος Duisenberg συνέλεξε στην αρχή της επαγγελματικής του σταδιοδρομίας ακαδημαϊκές εμπειρίες. Κατόπιν γνώρισε το κόσμο της διεθνούς νομισματικής πολιτικής μέσα από τη δουλειά του στο Διεθνές Νομισματικό Ταμείο. Ήταν υπουργός οικονομικών των Κάτω Χωρών, μετά ένας πολύ επιτυχημένος πρόεδρος της κεντρικής τράπεζας των Κάτω Χωρών. Τώρα είναι Πρόεδρος του Ευρωπαϊκού Νομισματικού Ιδρύματος. Έτσι, ο Wim Duisenberg έχει τις καλύτερες προϋποθέσεις για τη θέση του πρώτου Προέδρου της Ευρωπαϊκής Κεντρικής Τράπεζας, επειδή μπορεί να προσφέρει όλη την εμπειρία της ζωής του σε αυτό το καθήκον.
<P>
Πρέπει να λάβουμε υπ'όψιν μας στη συνέχεια ότι εδώ αναλαμβάνει καθήκοντα μία ομάδα και ότι ο Πρόεδρος της Ευρωπαϊκής Κεντρικής Τράπεζας δεν παίρνει μόνος του τις αποφάσεις, αλλά οι αποφάσεις παίρνονται από μία ομάδα. Αυτή η ομάδα έχει έναν εξέχοντα αρχηγό. Αυτός είναι ο Πρόεδρος Wim Duisenberg. Έπειτα θα υπάρξουν στην ομάδα δύο επιπλέον δυνατοί παίκτες: ο Padoa-Schioppa από την Ιταλία, ένας εξέχων άνδρας που όλοι γνωρίζουμε και ο Otmar Issing, o οικονομικός διευθυντής της Deutsche Bundesbank, ο καθηγητής ο οποίος έγραψε τα θεμελιώδη έργα για τη νομισματική πολιτική και τη θεωρία του χρήματος. Εγώ ο ίδιος αναγκάστηκα να διαβάσω τα έργα του πριν αρχίσω να ασχολούμαι με την νομισματική πολιτική. Κατά την ακρόαση έπρεπε να του πωότι στην πραγματικότητα δεν θα έπρεπε εγώ να ελέγξω τον καθηγητή Issing, αλλά ο καθηγητής Issing εμένα! Είναι επομένως ένας εξέχων άντρας. Ο καθηγητής Issing είναι διορισμένος για οκτώ χρόνια. Θα είναι λοιπόν για οκτώ χρόνια παρών. Έπειτα ξέρουμε- και επίσης και ο συνάδελφος Donnelly το ξέρει- ότι οι αποφάσεις για τα επιτόκια δεν θα παίρνονται τελικά μόνο από τον Πρόεδρο και την Εκτελεστική Επιτροπή, αλλά ότι η Εκτελεστική Επιτροπή και το συμβούλιο της Κεντρικής Τράπεζας θα παίρνουν μαζί τις αποφάσεις και εκεί θα αντιπροσωπεύονται και ο Trichet και ο Tietmeyer. Με άλλα λόγια εδώ θα έχουμε στο ξεκίνημα μία εξέχουσα ομάδα. Μπορώ μόνο να σας συστήσω να συναινέσετε σε αυτή την εξέχουσα ομάδα!
<P>
(Χειροκροτήματα)
<SPEAKER ID=42 NAME="Brown">
Κύριε Πρόεδρε, η συζήτηση αυτή και μάλιστα οι διαδικασίες του Κοινοβουλίου αποτέλεσαν μία άσκηση για την οικοδόμηση απόδοσης λογαριασμών και συναίνεσης, γεγονός που τιμά αυτό το Κοινοβούλιο. Αυτό σημαίνει ότι οι μελλοντικές σχέσεις μεταξύ του Κοινοβουλίου και της Ευρωπαϊκής Κεντρικής Τράπεζας θα είναι πάρα πολύ καλές. Πιστεύω ότι μιλώ εκ μέρους ολόκληρου του Συμβουλίου Υπουργών, όταν συγχαίρω το Κοινοβουλίο για τον εξαίρετο τρόπο με τον οποίο διεξήχθησαν αυτές οι διαδικασίες.
<P>
Θέλω να προσθέσω μόνο δύο πράγματα. Πρώτον, στην επόμενη συνάντηση των Υπουργών Οικονομικών την Τρίτη θα μεταφέρω όχι μόνο το αποτέλεσμα της ψηφοφορίας στο Κοινοβούλιο, αλλά επίσης τη γνώμη του. Θα τους πω αυτό που πιστεύω ότι είπαν όλοι οι ομιλητές εδώ - τη γνώμη σας, τη γνώμη μου, τη γνώμη του Συμβουλίου Υπουργών - ότι η Συνθήκη θα στηριχθεί, και θα πρέπει να στηριχθεί από όλες τις απόψεις.
<P>
Το δεύτερο πράγμα που θα μεταφέρω είναι ότι πρόκειται για μία άσκηση στη διαβούλευση, που δεν αποτελεί το τέλος, αλλά την αρχή μίας διαδικασίας. Η διαφάνεια, η ευθύνη και οι ανοιχτές διαδικασίες που σχεδόν κάθε ομιλητής ανέφερε στις παρατηρήσεις του είναι, κατά τη γνώμη μου και ενόψει των εν λόγω διαδικασιών, απολύτως ουσιώδεις, όχι μόνο από μόνες τους γιατί αυτό είναι καλό για τη λειτουργία του ενιαίου νομίσματος, αλλά γιατί θα συμβάλουν σε μία μεγαλύτερη σταθερότητα που θα επιτρέψει υψηλότερα επίπεδα ανάπτυξης και απασχόλησης στην Ευρώπη.
<P>
Επομένως, βάσει ακριβώς αυτών των γεγονότων ότι η διαβούλευση ήταν αποτελεσματική και θα είναι αποτελεσματική και στο μέλλον, σας παρακαλώ να μεταφέρετε τη δική σας γνώμη στους Ευρωπαίους Υπουργούς Οικονομικών και το Ευρωπαϊκό Συμβούλιο υπό το πνεύμα των ομιλιών που είχαμε σήμερα.
<P>
(Χειροκροτήματα)

<SPEAKER ID=43 LANGUAGE="DE" NAME="Wolf">
Κύριε Πρόεδρε, θίγομαι προσωπικά, επειδή δεν ήμουν σε θέση να ξεχωρίσω στα λόγια του κυρίου von Wogau την ειρωνεία και τη σοβαρότητα, αν λάβω επί πλέον υπ' όψιν και την αντίδραση του κυρίου Brok.

<SPEAKER ID=44 LANGUAGE="NL" NAME="Metten">
Κύριε Πρόεδρε, η κ. Peijs μου επιτέθηκε σε δύο σημεία. Πρώτον, ισχυρίζεται ότι το ΕΛΚ ήταν ανέκαθεν υπέρ περισσότερης διαφάνειας. Δεν έχει καλή μνήμη. Καλώ όλους να διαβάσουν την παρέμβασή της για την προηγούμενη έκθεση Randzio-Plath. Θα είναι πολύ διαφωτιστικό.
<P>
Δεύτερον, ως προς τη στάση μου σχετικά με τις επικρίσεις μου για ορισμένους υποψηφίους, καλώ όλους να μελετήσουν σε λίγο το αποτέλεσμα της ονομαστικής ψηφοφορίας, για να διαπιστώσουν τη στάση μου.

<SPEAKER ID=45 LANGUAGE="DE" NAME="von Wogau">
Kύριε Πρόεδρε, επειδή ο συνάδελφος Wolf ανέφερε το όνομά μου, θα ήθελα να του διαβεβαιώσω ότι είμαι πρόθυμος να θέσω στη διάθεσή του γραπτώς την αγόρευση που μόλις έκανα. Αν αυτός ύστερα το συνδέσει με τα πραγματικά γεγονότα, ρωτήσει για παράδειγμα τον Gordon Brown αν τα πράγματα διαδραματίστηκαν πραγματικά έτσι, τότε θα διαπιστώσει ότι ο Προεδρεύων του Συμβουλίου Gordon Brown θα επιβεβαιώσει την ροή των γεγονότων.

<SPEAKER ID=46 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 12: 00.

<CHAPTER ID=3>
Ευρω-μεσογειακή συνεργασία
<SPEAKER ID=47 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων εγγράφων:
<P>
προφορική ερώτηση των βουλευτών Viola, Fabra Vallιs, Martens, Friendrich και Oomen-Ruijten, εξ ονόματος της Ομάδας του Ευρωπαϊκού Λαϊκού Κόμματος, προς το Συμβούλιο (Β4-0466/98 - Ο-0111/98), σχετικά με την ευρωμεσογειακή συνεργασία·-προφορική ερώτηση των βουλευτών Speciale, Terrσn I Cusμ, Napoletano, Ρουμπάτη, Swobota και Carlotti, εξ ονόματος της Ομάδας του Ευρωπαϊκού Σοσιαλιστικού Κόμματος, προς το Συμβούλιο (Β4-0288/98 - Ο-0083/98), σχετικά με τις ευρω-μεσογειακές συμφωνίες σύνδεσης·-προφορικές ερωτήσεις των βουλευτών Azzolini και Pasty, εξ ονόματος της Ομάδας Ένωση για την Ευρώπη, προς το Συμβούλιο (Β4-0290/98 - Ο-0092/98) και την Επιτροπή (Β4-0383/98 - Ο-0093/98), σχετικά με την ευρωμεσογειακή συνεργασία·-προφορικές ερωτήσεις των βουλευτών Elmalan, Carnero Gonzαlez, Παπαγιαννάκη, Εφραιμίδη, Αλαβάνου, Gutiιrrez Dνaz και Sierra Gonzalez, εξ ονόματος της Συνομοσπονδιακής Ομάδας της Ενωμένης Ευρωπαϊκής Αριστεράς / Αριστεράς των Πρασίνων των Βορείων Χωρών, προς το Συμβούλιο (Β4-0384/98 - Ο-0094/98) και την Επιτροπή (Β4-0385/98 - Ο-0095/98), σχετικά με τις ευρω-μεσογειακές συμφωνίες σύνδεσης·-προφορική ερώτηση των βουλευτών Fabra Vallιs, Viola, Theato, Λαμπρία, Martens, Friendrich και Oomen-Ruijten, εξ ονόματος της Ομάδας του Ευρωπαϊκού Λαϊκού Κόμματος, προς την Επιτροπή (Β4-0467/98 - Ο-0112/98), σχετικά με την ευρω-μεσογειακή συνεργασία·.-προφορικές ερωτήσεις των βουλευτών Aelvoet, Cohn-Bendit, Gahrton, Tamimo και Orlando, εξ ονόματος της Ομάδας των Πρασίνων στο Ευρωπαϊκό Κοινοβούλιο, προς το Συμβούλιο (Β4-00389/98 - Ο-0099/98) και την Επιτροπή (Β4-0390/98 - Ο-0100/98), σχετικά με τις ευρω-μεσογειακές συμφωνίες σύνδεσης·-προφορική ερώτηση της κ. Lalumiθre, εξ ονόματος της Ομάδας της Ριζοσπαστικής Ευρωπαϊκής Συμμαχίας, προς το Συμβούλιο (Β4-0465/98 - Ο-0103/98), σχετικά με τις ευρω-μεσογειακές συμφωνίες σύνδεσης·-προφορική ερώτηση του κ. Souchet, εξ ονόματος της Ομάδας των Ανεξαρτήτων για την Ευρώπη των Εθνών, προς το Συμβούλιο (Β4-00469/98 - Ο-0114/98/αναθ.I), σχετικά με την ευρω-μεσογειακή συνεργασία·-προφορικές ερωτήσεις των βουλευτών Caligaris και Fassa, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, προς το Συμβούλιο (Β4-00471/98 - Ο-0116/98) και την Επιτροπή (Β4-0472/98 - Ο-0117/98), σχετικά με τις ευρω-μεσογειακές συμφωνίες σύνδεσης.
<SPEAKER ID=48 LANGUAGE="IT" NAME="Viola">
Κύριε Πρόεδρε, αγαπητοί συνάδελφοι, η ευρω-μεσογειακή διαδικασία αντιμετωπίζει σήμερα τη δύσκολη και σημαντική στιγμή της ανάκαμψης, ύστερα από την αδυναμία που εκδηλώθηκε στη Μάλτα, την επίπονη συμφωνία με την Ιορδανία, την καθυστέρηση της επικύρωσης των ήδη συνομολογημένων ευρωμεσογειακών συμφωνιών, τα δραματικά γεγονότα της Αλγερίας, τη στασιμότητα της ειρηνευτικής διαδικασίας, την περίπλοκη υποψηφιότητα της Κύπρου και, τέλος, το καταπονημένο πάγωμα των προγραμμάτων MED.
<P>
Ο ευρω-μεσογειακός διάλογος θα ξαναρχίσει από το Παλέρμο όπου, τον προσεχή Ιούνιο, θα διεξαχθεί η άτυπη Διάσκεψη Κορυφής των Υπουργών Εξωτερικών, που θα πρέπει ν' ανοίξει το δρόμο - ελπίζουμε κατηφορικό - προς την προσεχή Διάσκεψη του Βερολίνου.
<P>
Αυτή η καινούρια αρχή ξεκινά με καλούς οιωνούς: προπαντός η επανέναρξη των προγραμμάτων MED, και συνεπώς μια επανάκτηση της εμπιστοσύνης στη δυνατότητα να ξαναδώσουμε ακόμη μια φορά και με κατάλληλες χρηματοδοτήσεις στην κοινωνία των πολιτών την απαραίτητη δύναμη για να συνενώσουμε τις δύο όχθες της Μεσογείου.
<P>
Ένα άλλο θετικό σημάδι συνίσταται στην επικείμενη γέννηση του ευρω-μεσογειακού φόρουμ, που δεν είναι άλλο παρά η κατάληξη της ίδιας της διακήρυξης της Βαρκελώνης.
<P>
Παρά αυτούς τους καλούς οιωνούς, παραμένει εντούτοις ο κίνδυνος η καταπονημένη ειρηνευτική διαδικασία ανάμεσα στο Ισραήλ και την Παλαιστίνη, που αυτές τις ημέρες παρουσιάζει όλα της τα συνυφασμένα προβλήματα, καθώς και η ακαταλληλότητα μιας διπλωματικής ευρωπαϊκής παρουσίας στις διαπραγματεύσεις που διεξάγονται από την Ουάσιγκτον, να παρεμβληθεί αρνητικά - όπως έχει ήδη συμβεί στη Μάλτα - στην ευρωπαϊκή προσπάθεια να εδραιωθεί ένας διάλογος με το νότιο άκρο της Μεσογείου.
<P>
Το μεσανατολικό ζήτημα αναδεικνύεται στη διαδικασία της Βαρκελώνης, αλλά αμβλύνεται αναπόφευκτα κατά την πορεία υλοποίησής της και συνεχίζει να αποτελεί ίσως ένα από τα αδύναμα σημεία της ίδιας της διαδικασίας.
<P>
Εάν η κοινή εξωτερική πολιτική της Ένωσης δεν είναι ακόμη στο ύψος τέτοιων υποχρεώσεων, ίσως το ευρωμεσογειακό Φόρουμ που πρόκειται να γεννηθεί να μπορεί, από πλευράς του, να είναι χρήσιμο ώστε να διατηρηθεί ανοιχτός ο δρόμος του διαλόγου ανάμεσα σ' όλα τα μέρη.
<P>
Σήμερα συζητούμε και για την επαναδραστηριοποίηση των προγραμμάτων MED. Εύχομαι αυτή να είναι πλήρης και αποτελεσματική. Η ολοκλήρωση θα επιτευχθεί μόλις ξεπεραστεί εντελώς η φάση έκτακτης ανάγκης και ακολουθώντας όσα ενέκρινε αυτό το Κοινοβούλιο πέρυσι, επ' ευκαιρία της έκθεσης του συναδέλφου Fabra Vallιs.
<P>
Η ολική αναθέρμανση του ευρω-μεσογειακού διαλόγου μέσω της αποκεντρωμένης συνεργασίας θα είναι, στην πραγματικότητα, πλήρης μόνον όταν θα ξαναρχίσουν όλα τα προγράμματα MED, και ειδικότερα αυτά που προϋποθέτουν μεγαλύτερη συμμετοχή της κοινωνίας των πολιτών και των μικρών και μεσαίων επιχειρήσεων των παράκτιων περιοχών.
<P>
Η αποτελεσματικότητα μπορεί να επιτευχθεί μόνον όταν η Ευρωπαϊκή Επιτροπή θα εφοδιαστεί με επαρκές προσωπικό και θα αποκλείσει με σαφή τρόπο από τη συμμετοχή στα καινούρια προγράμματα όσους στο παρελθόν είχαν αναλάβει υποχρεώσεις συγχρηματοδότησης, χωρίς, στη συνέχεια, να τις τηρήσουν.
<P>
Εύχομαι η Επιτροπή να έχει κατανοήσει το υψηλό κόστος - όχι μόνο σε χρηματοδοτικά πλαίσια που μπορεί να καθοριστεί η ποσότητά τους, αλλά και σ' αυτά που δύσκολα καθορίζεται, που προκαλούνται από την απώλεια εμπιστοσύνης έναντι των ευρωπαϊκών θεσμικών οργάνων από τις τρίτες μεσογειακές χώρες και κυρίως από την κοινωνία των πολιτών - προκαλούμενο από το αναπόφευκτο πάγωμα των προγραμμάτων MED, πάγωμα που, για να συνεννοούμαστε, καλώς το επιθυμούσε ο Επίτροπος Marνn και αποτελεσματικά ελεγμένο από την Επιτροπή Ελέγχου του Προϋπολογισμού αυτού του Κοινοβουλίου, η οποία εξέφερε σύμφωνη γνώμη για την επανέναρξη του αποκεντρωμένου προγραμματισμού μόνον εφόσον η Επιτροπή παρέσχε επαρκείς εγγυήσεις για μια επανέναρξη ενός υγιούς προγραμματισμού και οικονομικής διαχείρισης.
<P>
Στάθηκα στην επαναδραστηριοποίηση των προγραμμάτων MED διότι απ' αυτήν προέρχεται η συζήτηση που διεξάγουμε, επισπεύδοντας τη συζήτηση αναφορικά με την κατάσταση στη Μέση Ανατολή, που προβλεπόταν για τον Ιούνιο.
<P>
Η Ομάδα του Ευρωπαϊκού Λαϊκού Κόμματος δεν αποτραβιέται σαφώς από αυτή τη συζήτηση, θεωρώντας την πάντως χρήσιμη και ενδεδειγμένη. Όσον αφορά τα επιμέρους θέματα, θα επέμβουν πιο ειδικά οι συνάδελφοι της Ομάδας που θα μιλήσουν αργότερα.
<P>
Εν κατακλείδι, θεωρώ επίσης χρήσιμο και ενδεδειγμένο να καταλήξουμε σε μια κοινή απόφαση αποδεκτή από όλους. Όσον αφορά την Ομάδα μας, αυτός ο στόχος, πιστεύω, είναι εφικτός εύκολα εάν βρεθεί μια συμφωνία αναφορικά με το συμβιβαστικό ψήφισμα, που θα μπορούσε να μεταφραστεί σε δύο απλές συνομολογημένες προφορικές τροπολογίες, που να θέτουν θετικά την αιτιολογική σκέψη Ζ και να διαγράφουν την παράγραφο 10, που σήμερα θα μπορούσε να είχε αντικειμενικά ξεπεραστεί.

<SPEAKER ID=49 LANGUAGE="ES" NAME="Fabra Vallιs">
Κύριε Πρόεδρε, κυρίες και κύριοι, επιτρέψτε μου κατ' αρχάς να υπενθυμίσω τη σπουδαιότητα των δράσεων της Ευρωπαϊκής Ένωσης υπέρ των συνδεδεμένων μεσογειακών χωρών.
<P>
Μόνο στα πλαίσια του προγράμματος MEDA, και μέχρι το 1999, μιλάμε για 3, 4 εκατ. Ecu. Τα χρήματα αυτά προορίζονται για την παροχή ενίσχυσης εκεί όπου υπάρχουν σοβαρότερα προβλήματα, δηλαδή στον χώρο των ουσιαστικών βασικών υπηρεσιών που προορίζονται για την ευμάρεια του πληθυσμού. Προτεραιότητα δίδεται σε έργα στους τομείς της εκπαίδευσης, της επαγγελματικής κατάρτισης και της υγείας.
<P>
Παρ' ότι συμφωνώ απολύτως με την Επιτροπή σχετικά με τις βασικές αρχές, δεν είναι αυτός λόγος για να παύουν να τίθενται κάποια ερωτήματα σχετικά με την εφαρμογή αυτών των αρχών και κάποια ερωτήματα σχετικά με τον τρόπο διάθεσης των χρημάτων που διατίθενται από τον προϋπολογισμό της Ένωσης.
<P>
Σε αυτό το πλαίσιο, όλοι γνωρίζουμε πως δεν έχει φτάσει ακόμη η ώρα της αλήθειας. Παρ' ότι σήμερα, σε μια εξαιρετική εκδήλωση διαφάνειας εκ μέρους της Επιτροπής, αυτή μας παρέχει, μέσω του Internet, τα αριθμητικά στοιχεία που αφορούν την εκτέλεση του προγραμματισμού της διάθεσης των κονδυλίων της Ένωσης. Καλό είναι.
<P>
Τα αριθμητικά αυτά στοιχεία είναι εξαιρετικά όσον αφορά τις δεσμεύσεις των πιστώσεων, αλλά το θέμα είναι ευρύτερο. Θα είναι δυνατόν να γίνουν σεβαστές αυτές οι δεσμεύσεις; Θα δαπανηθούν τα διατιθέμενα χρήματα; Με άλλα λόγια, θα τηρηθούν οι υποσχέσεις; Ή θα αντιμετωπίσουμε στο μέλλον τα ίδια προβλήματα τα οποία αντιμετωπίσαμε με τα προγράμματα PHARE και TACIS, και ιδιαίτερα με τοTACIS; Αυτό είναι το ζήτημα για το οποίο στο τέλος θα κριθεί η Επιτροπή.
<P>
Η έκθεση του Ελεγκτικού Συνεδρίου, η οποία υποβλήθηκε πριν από λίγες εβδομάδες, σχετικά με την οικονομική και τεχνική συνεργασία με τρίτες μεσογειακές χώρες ενδέχεται να γεννήσει κάποιες αμφιβολίες όπως η ανεπάρκεια του ανθρωπίνου δυναμικού που τίθεται στη διάθεση της Επιτροπής για την υλοποίηση των προγραμμάτων και η έλλειψη σαφήνειας, αφενός, μεταξύ των διαφορετικών υπηρεσιών της Επιτροπής και, αφετέρου, μεταξύ της έδρας της Επιτροπής στις Βρυξέλλες και τις τοπικές αντιπροσωπείες.
<P>
Και η εν λόγω έκθεση του Ελεγκτικού Συνεδρίου καταλήγει επισημαίνοντας ότι τα προβλήματα αυτά είναι δυνατόν να επιδεινωθούν αν αγνοήσουμε τη σπουδαιότητα των δεσμεύσεων στο πλαίσιο του προγράμματος MEDA, καθώς και τον φιλόδοξο ρυθμό των πληρωμών. Τι προτείνει η Επιτροπή ενώπιον αυτού του κινδύνου; Και φανταστείτε ότι μιλάμε για το MEDA, στο οποίο δεν υπήρχε κανένα πρόβλημα και ήταν όλα υπέρ του δέοντος ορθά.
<P>
Η δεύτερη ανησυχία αφορά τα προγράμματα αποκεντρωμένης συνεργασίας, δηλαδή τα προγράμματα MED. Σε αυτήν την περίπτωση πρόκειται για το να γνωρίζουμε αν η Επιτροπή έχει προβλέψει όλες τις απαραίτητες δράσεις για την τήρηση των ψηφισμάτων του Κοινοβουλίου σχετικά με τα προγράμματα MED. Είναι καλό το ότι αυτά τα προγράμματα ξεκίνησαν εκ νέου επί νέων βάσεων. Ωστόσο, και σε αυτό το πλαίσιο, υπάρχουν τρεις ερωτήσεις: θα τηρήσει η Επιτροπή όλες τις προϋποθέσεις που έχει θέσει το Κοινοβούλιο; Θα ενεργήσει η Επιτροπή κατά τέτοιο τρόπο ώστε να είναι δυνατόν να ανακτηθούν όλα τα ποσά που διατίθενται για έργα τα οποία, λόγω παρατυπιών, είχαν σταματήσει; Θα διαβιβάσει η Επιτροπή στις δικαστικές αρχές όλες τις πληροφορίες που διαθέτει ώστε να καθορισθούν οι πιθανές ποινικές ευθύνες;
<P>
Κύριε Πρόεδρε, κύριε Επίτροπε, αναρωτιέμαι αν θα είναι απαραίτητο να θυμίσουμε πως αυτή είναι μια προϋπόθεση εκ των ων ουκ άνευ για την έγκριση της διαχείρισης του 1996.

<SPEAKER ID=50 NAME="Speciale">
Κύριε Πρόεδρε, ο στόχος μας, σήμερα, είναι να προωθήσουμε την ευρωπαϊκή μεσογειακή στρατηγική. Μετά το ευρώ και την έναρξη των διαπραγματεύσεων για τη διεύρυνση, αυτό θα πρέπει να αποτελέσει τη βασική δέσμευση για να αντιμετωπίσουμε το πρόβλημα της σταθερότητας και της ανάπτυξης μιας περιοχής με μεγάλη σημασία και επίσης για να ενισχύσουμε την Ευρώπη στον διάλογό της με τις νότιες περιοχές του πλανήτη, ξεκινώντας από τις πλησιέστερες, από τη ζώνη της Μεσογείου.
<P>
Αυτή θα πρέπει να είναι η δέσμευση ολόκληρης της Ευρωπαϊκής Ένωσης και όχι μερικών κρατών. Η Σύνοδος των Υπουργών Εξωτερικών που θα πραγματοποιηθεί στις αρχές Ιουνίου στην Ιταλία, είναι η ευκαιρία για να υποστηρίξουμε και να επιβεβαιώσουμε αυτή τη δέσμευση, και η Ομάδα μας ζητά έντονα την επίσπευσή της. Για να επιτύχουμε αυτό το αποτέλεσμα θα πρέπει να θέσουμε εκ νέου σε κίνηση το σύνολο των μέσων. Εν τω μεταξύ, όσον αφορά τις συμφωνίες σύνδεσης που έχουν ήδη συναφθεί, όπως αυτές με το Μαρόκο και το Ισραήλ - ιδιαίτερα αυτή με το Μαρόκο, π.χ., έχει συναφθεί εδώ και δύο χρόνια, αλλά μερικά κράτη μέλη δεν την έχουν κυρώσει -, το Συμβούλιο πρέπει να επισημάνει τη σημασία αυτής της πράξης κύρωσης και επίσης θα πρέπει να δώσει εντολή στην Επιτροπή για μια μεγαλύτερη ευελιξία η οποία να επιτρέπει στις συμφωνίες διαπραγμάτευσης να έχουν ένα περισσότερο επιταχυνόμενο ρυθμό. Υπάρχουν μερικές πολύ σημαντικές, όπως αυτές με την Αίγυπτο και το Λίβανο, που εκκρεμούν εδώ και καιρό, και για τις οποίες θα πρέπει να υπάρξει ένας επιταχυνόμενος ρυθμός.
<P>
Το MEDA είναι σημαντικό. Παρατηρήθηκε μια εντονότερη αξιοποίησή του το τελευταίο διάστημα. Αλλά ίσως θα χρειαστεί να διαβλέπουμε μια τροποποίηση όσον αφορά τις διαδικασίες και τον κανονισμό. Επίσης τώρα μερικά προγράμματα MED αποκεντρωμένης συνεργασίας έχουν αποδεσμευθεί, και καλώς έγινε, επειδή η συνεργασία είναι σημαντική για τον διάλογο στους κόλπους και μεταξύ των κοινωνιών των πολιτών.
<P>
Επίσης το Κοινοβούλιό μας θα πρέπει να πραγματοποιήσει αμέσως, σε καθορισμένο και σύντομο χρονικό διάστημα, το διακοινοβουλευτικό Φόρουμ, έτσι ώστε ο πολιτικός διάλογος να χρησιμεύσει σε όλα αυτά.
<P>
Επίσης υπάρχουν μερικά πολύ σημαντικά προβλήματα σε αυτή την περιοχή που δεν μπορούμε να αντιμετωπίσουμε, και μόνο με μια ισχυρότερη δέσμευση θα μπορέσουμε να έχουμε αποτελέσματα στην ανάπτυξη της ευρωπαϊκής μεσογειακής στρατηγικής. Ειδικότερα η ειρηνευτική διαδικασία στη Μέση Ανατολή και η κατάσταση της Αλγερίας είναι τα δύο σημεία μεγαλύτερης ευαισθησίας και σημασίας.
<P>
Η αντιπροσωπεία του Κοινοβουλίου στην Αλγερία έθεσε ξεκάθαρα τα ζητήματα του σεβασμού του κράτους δικαίου στον αναγκαίο αγώνα εναντίον της τρομοκρατίας, αλλά επίσης και για τη συνεργασία της Ευρώπης ώστε να μην παύσει η πάλη κατά των ενδεχόμενων τρομοκρατικών βάσεων που βρίσκονται σε μερικά από τα κράτη μας. Στη Μέση Ανατολή η ειρηνευτική διαδικασία δεν έχει ακόμα σημειώσει προόδους και η στάση της ισραηλινής κυβέρνησης, αρχίζοντας από τη μη αναγνώριση των συμφωνιών του Όσλο, μέχρι σήμερα αποτελεί ένα εμπόδιο για την ειρήνευση αυτής της περιοχής.
<P>
Σήμερα η Ευρώπη δεν μπορεί πλέον να αποτελεί έναν οικονομικό γίγαντα και ένα πολιτικό νάνο. Έχει την υποχρέωση να διαδραματίσει τον ρόλο της σε αυτή την περιοχή και να αποτελέσει ένα σημείο αναφοράς για όλους. Αναμένουμε από τη βρετανική Προεδρία και από τη σύνοδο των Υπουργών Εξωτερικών να υπάρξει μια μεγάλη δέσμευση προς αυτή την κατεύθυνση και συγκεκριμένες πράξεις οι οποίες μπορούν να καταμετρηθούν. Συμφωνώ για τη σημασία της έγκρισης του κοινού ψηφίσματος με ευρεία πλειοψηφία. Η αιτιολογική σκέψη Ζ μπορεί να τροποποιηθεί, προσθέτοντας φυσικά την αναφορά στις συμφωνίες του Όσλο.

<SPEAKER ID=51 NAME="Azzolini">
Κύριε Πρόεδρε, όταν το 1995 ξεκίνησε η Διακυβερνητική Διάσκεψη της Βαρκελώνης την οποία ακολούθησαν και άλλες υπουργικές συναντήσεις και στη συνέχεια η Μάλτα το 1997 και τα κοινωνικά φόρουμ της Βαρκελώνης το 1995 και της Νεάπολης το 1997, οι προβλέψεις που τότε είχαν εκφραστεί σε επίπεδο κυβερνητικών και κοινοβουλευτικών οργάνων, όπως επίσης και από την κοινωνία των πολιτών, ήταν ομοφώνως υπέρ μιας στενότερης και αποδοτικότερης μεσογειακής συνεργασίας.
<P>
Πράγματι, δεν πρέπει να υποτιμήσουμε τη περίπτωση κατά την οποία η Λεκάνη της Μεσογείου, εκτός του γεγονότος ότι αποτελεί μια γεωγραφική έκφραση, είναι και μια στρατηγική περιοχή από γεωπολιτικής άποψης, ολοένα και περισσότερο ευαίσθητη όσον αφορά τα μεταναστευτικά ρεύματα και με αυξημένο ενδιαφέρον για τις οικονομικές, εμπορικές και πολιτιστικές σχέσεις.
<P>
Πραγματοποιώντας μια αποτίμηση των τελευταίων τριών ετών δεν μπορούμε, παρ' όλα αυτά, να είμαστε ικανοποιημένοι. Έχοντας συμμετάσχει προσωπικά σε μια κοινοβουλευτική αντιπροσωπεία με επικεφαλής τον κ. Gutiιrrez Dνaz στην Διακυβερνητική Διάσκεψη της Μάλτας το 1997, παραδεχόμαστε ότι πολλά προβλήματα, ακόμη και πολιτικής φύσης, σε μερικές περιοχές της Λεκάνης της Μεσογείου, αποτελούν ένα εμπόδιο ή τουλάχιστον τροχοπέδη για την έναρξη μιας ουσιαστικής συνεργασίας.
<P>
Σε κάθε περίπτωση, θεωρούμε ότι αυτά τα εμπόδια δεν θα πρέπει να αποτελέσουν ένα άλλοθι για να διακοπεί η διαδικασία της συνεργασίας η οποία καθίσταται ολοένα και περισσότερο επείγουσα και πιεστική. Αντιθέτως, διαπιστώνω από το συμβιβαστικό ψήφισμα που συνυπογράφεται από τους σοσιαλιστές, τους φιλελεύθερους, τους αριστερούς και την Ριζοσπαστική Συμμαχία, ότι υπάρχει η επιθυμία να περιοριστεί η δράση της Ευρωπαϊκής Ένωσης σε ένα ρόλο αναμονής ή έναν ρόλο όσο το δυνατό λιγότερο του κριτή. Εμείς, αντιθέτως, πιστεύουμε ότι η Ευρωπαϊκή Ένωση θα πρέπει να έχει ένα περισσότερο σημαντικό ρόλο, αναπτύσσοντας κυρίως μια διαμεσολαβητική ικανότητα η οποία δεν πρέπει να περιορίζεται σε μια απλή και παθητική καταγραφή των προβλημάτων που υπονομεύουν τη δημοκρατία σε κάποιες τρίτες χώρες της Λεκάνης της Μεσογείου, χωρίς να λάβει σοβαρά υπόψη ότι οι ολέθριες επιπτώσεις έχουν αντίκτυπο σε ολόκληρο το ευρωμεσογειακό σύστημα.
<P>
Κι εμείς καταδικάζουμε κατηγορηματικά τη συστηματική παραβίαση των ανθρωπίνων και πολιτικών δικαιωμάτων και διαπιστώνουμε με οδύνη ότι οι ειρηνευτικές διαδικασίες μερικές φορές γίνονται ολοένα και δυσχερέστερες. Όμως, ακριβώς με ρεαλισμό και αίσθημα ευθύνης θα πρέπει να αντιμετωπίσουμε πολύπλοκα φαινόμενα τέτοιων διαστάσεων, τα οποία είναι ιστορικά. Είναι αλήθεια ότι οι περίπλοκες αιτίες πολιτικής, θρησκευτικής, οικονομικής και πολιτιστικής φύσεως μάς κάνουν απαισιόδοξους όσον αφορά το ξετύλιγμα αυτού του κουβαριού, αλλά ακριβώς εδώ καταγράφονται ο ρόλος και οι ικανότητες του θεσμικού μας οργάνου.
<P>
Το διαμεσολαβητικό έργο μας, όπως και ο ρόλος μας αναφορικά με τη προώθηση μιας στενότερης και περισσότερο αποδοτικής συνεργασίας, θα πρέπει να ξεκινήσουν από αυτά τα αντικειμενικά στοιχεία, τα οποία θα πρέπει να αιτιολογούν όχι τη ρήξη και την διάκριση αλλά τη δική μας προσεκτική σκέψη για την εξεύρεση των πιο κατάλληλων και υπεύθυνων λύσεων.

<SPEAKER ID=52 LANGUAGE="FR" NAME="Wurtz">
Κύριε Πρόεδρε, θα αναφερθώ στην κυριότερη τροχοπέδη της διαδικασίας της Βαρκελώνης, στην κρίση της Εγγύς Ανατολής.
<P>
Ας θυμηθούμε την εικόνα του Γιτζάκ Ράμπιν κατά την τελευταία συγκέντρωσή του - και τι συγκέντρωση! -, τραγουδώντας με συγκινητική διαύγεια το τραγούδι για την ειρήνη που είχε άλλοτε απαγορεύσει. Την περίοδο εκείνη - την τόσο πρόσφατη - η επλίδα μιας ειρηνευτικής δυναμικής ήταν ορατή, τόσο στο Ισραήλ όσο και στην Παλαιστίνη· σε τέτοιο βαθμό είχε προοδεύσει η συνειδητοποίηση της αλληλεξάρτησης αυτών των δύο λαών. Μια προσφιλής έκφραση του Προέδρου Αραφάτ συνόψιζε επιτυχώς αυτό το αμοιβαίο συμφέρον: τα Κατεχόμενα Εδάφη με αντάλλαγμα την ειρήνη.
<P>
Αυτήν ακριβώς την ελπίδα και τη δυναμική εξουθενώνει η ανεύθυνη πολιτική του κ. Νετανιάχου, στο σημείο να απορρίπτει σχέδιο του κυριότερου συμμάχου του Ισραήλ, που ζητεί, μετριοπαθώς, την οπισθοχώρηση των στρατευμάτων κατά 13 % από την Υπεριορδανία. Τι επιδιώκει, λοιπόν, η Ακρα Δεξιά; Να ωθήσει τις Ηνωμένες Πολιτείες να αποδεσμευθούν; Να προκαλέσει την εξαγρίωση των Παλαιστινίων; Ούτε οι μεν ούτε οι δε φαίνονται έτοιμοι, προς το παρόν, να προβάλουν πρόσχημα για να ενταφιάσουν επισήμως τη διαδικασία του Όσλο. Αλλά για πόσο χρονικό διάστημα μπορεί να διαρκέσει αυτή η κατάσταση χωρίς προηγούμενο;
<P>
Ελπίζω ότι η Ευρωπαϊκή Ένωση, έναντι μιας τόσο σημαντικής επιδίωξης και μιας εξίσου έντονης κρίσης, θα εμπλακεί με κάθε μέσο. Οι παραδοσιακοί δισταγμοί ορισμένων ευρωπαίων ιθυνόντων να κάνουν οτιδήποτε που θα μπορούσε να ενοχλήσει τον αμερικανό σύμμαχό τους, είναι, στην προκειμένη περίπτωση, παρωχημένοι. Πρέπει να ασκηθεί κοινή πίεση σε εκείνον που απειλεί σοβαρότερα την ειρήνη, προκειμένου να απεμπλακεί εκ νέου η εφαρμογή των Συμφωνιών του Όσλο. Είναι, επίσης, η στιγμή για την Ευρώπη να αποδείξει σε εκείνον που θα αμφέβαλε, τη χρησιμότητα της πλήρους συμμετοχής του στις αποφασιστικές διαπραγματεύσεις, όπου θα πρέπει να εξεταστούν τα πιο φλέγοντα προβλήματα, κυρίως το πρόβλημα των αποικιών, των προσφύγων, της Ιερουσαλήμ και, φυσικά, του Παλαιστινιακού Κράτους.
<P>
Να ένα εξαιρετικό παράδειγμα κοινής ευρωπαϊκής διπλωματίας, που μπορεί εύκολα να επιτευχθεί. Για την ειρήνη και την Ευρώπη, εύχομαι από καρδιάς να συγκεκριμενοποιηθεί και να επιτύχει.

<SPEAKER ID=53 LANGUAGE="FR" NAME="Cohn-Bendit">
Κύριε Πρόεδρε, κυρίες και κύριοι, δεν θέλω να επαναλάβω όσα ειπώθηκαν σχετικά με το ρόλο της ειρηνευτικής διαδικασίας στην Εγγύς Ανατολή και σχετικά με τις ευρω-μεσογειακές συμφωνίες, εφόσον πιστεύω ότι όλοι συμφωνούμε ότι υπάρχει εκεί ένας σκληρός πυρήνας που μπορεί να οδηγήσει σε απεμπλοκή ή μη της κατάστασης.
<P>
Γενικώς, πιστεύω πως, σε ό, τι αφορά το ζήτημα των ευρω-μεσογειακών συμφωνιών, πρέπει να γνωρίζουμε και να κατανοούμε ότι η Ευρώπη μπορεί να διαδραματίσει τον θεμελιώδη ρόλο για να αμβλύνει τις αντιφάσεις μόνο αν αποκτήσει τα όπλα για να οδηγήσει σε αίσιο τέλος την εν λόγω πολιτική. Επομένως, η αναγκαιότητα για μια κοινή εξωτερική πολιτική, που να διαθέτει κοινές δομές, αποδεικνύεται ακριβώς από το γεγονός ότι η Ευρώπη πληρώνει, αλλά είναι ανίκανη να χρησιμοποιήσει την πολιτική πίεση για να συγκεκριμενοποιήσει τους στόχους, είτε ως προς τα ανθρώπινα δικαιώματα είτε ως προς άλλα προβλήματα, και καταλήγω, αν το επιθυμείτε, στο αλγερινό ζήτημα - άλλο παράδειγμα αυτό.
<P>
Διαπιστώνουμε ότι έχουν συντελεστεί συνταρακτικές εξελίξεις στην περιοχή - στο Μαρόκο, κυρίως - και ταυτόχρονα το αλγερινό ζήτημα αποτελεί έναν δεύτερο σκληρό πυρήνα που, ακριβώς, παγώνει όλη τη διαδικασία για τον απλό λόγο ότι σήμερα, στην Αλγερία ακόμη, παρά τις διαδικασίες που έχουν αρχίσει, οι αντιθέσεις είναι τέτοιες που η Ευρώπη πρέπει να εμπλακεί εις βάθος σε τρία επίπεδα.
<P>
Πρώτον, να ειπωθεί ότι το οικονομικό και κοινωνικό πρόβλημα της Αγερίας, που προκλήθηκε από την Παγκόσμια Τράπεζα, συνιστά εξίσου πρόβλημα της Ευρώπης και ότι η Ευρώπη πρέπει να απεμπλέξει αυτή την πολιτική. Δεύτερον, να ειπωθεί ότι μια πολιτική για την καταπολέμηση της τρομοκρατίας, οποιαδήποτε μορφή και αν προσλαμβάνει η τελευταία στην Αλγερία, μπορεί να πραγματοποιηθεί μόνο στο πλαίσιο του σεβασμού των ανθρωπίνων δικαιωμάτων. Τρίτον, να ληφθεί υπόψη η κοινωνία των πολιτών: πρέπει να μάθουν να μετρούν μέχρι το τρία στην Αλγερία! Δεν υπάρχουν μόνο οι στρατιωτικοί εδώ και οι οπαδοί του ολοκληρωτισμού εκεί, αλλά υπάρχει παράλληλα και μια κοινωνία των πολιτών, υπάρχει και κάτι άλλο πέρα από αυτή τη διαβολική διχοτόμηση, και η Ευρώπη πρέπει εξίσου να εμπλακεί.
<P>
Αν δεν το κατανοήσουμε αυτό, δεν θα μπορέσουμε να αναλάβουμε το ρόλο μας, το ρόλο μιας Ευρώπης που επιβάλλει μια ιδέα περί κοινωνίας και ελευθερίας.

<SPEAKER ID=54 LANGUAGE="ES" NAME="Novo Belenguer">
Κύριε Πρόεδρε, πιστεύω ότι όντως όλοι μπορούμε να συμφωνήσουμε τώρα πως, κατά τη διάρκεια της συζήτησης, είναι σαφής η σπουδαιότητα του να απαιτήσουμε τον σεβασμό, τη συγκεκριμενοποίηση και την εφαρμογή τόσο των συμπερασμάτων της Διάσκεψης της Βαρκελώνης του Νοεμβρίου του 1995, όπως και αυτών της Διάσκεψης της Μάλτας του Απριλίου του 1997. Και αυτό για να λήξει η παράλυση που αυτήν τη στιγμή υφίσταται στις προτάσεις που περιέχονται στα ψηφίσματα. Το αποτέλεσμα αμφότερων των Διασκέψεων είναι ζωτικής σημασίας για τη διατήρηση της ειρήνης στη Λεκάνη της Μεσογείου και για την οικονομική και κοινωνική της ανάπτυξη, γεγονός που αναμφίβολα ωφελεί τις σχέσεις των μεσογειακών χωρών με την ίδια την Ευρωπαϊκή Ένωση.
<P>
Από την άλλη, επικροτούμε την απόφαση που έλαβε η Επιτροπή για την επανεκκίνηση και προώθηση των προγραμμάτων MED, URBS, MEDIA και CAMPUS, όπως είχε ζητηθεί από αυτό το Κοινοβούλιο, δεδομένου ότι πρόκειται για προγράμματα απαραίτητα για τη σύσφιξη της ευρω-μεσογειακής εταιρικής σχέσης.
<P>
Πρέπει να τονίσουμε πως η ευρω-μεσογειακή σύνδεση λαμβάνει μεγαλύτερη σπουδαιότητα, αν αυτό είναι δυνατόν σήμερα, λόγω της παρεμπόδισης της ειρηνευτικής διαδικασίας στη Μέση Ανατολή και που είναι ενάντια στα συμφωνηθέντα πορίσματα στη Διάσκεψη της Βαρκελώνης. Για αυτόν τον λόγο, το κοινοβουλευτικό φόρουμ EUROMED, το οποίο θα διεξαχθεί κατά τη διάρκεια του τρέχοντος έτους, λαμβάνει ιδιαίτερη σημασία, εφόσον θα πρέπει να ενδυναμώσει και να συμπληρώσει τη διαδικασία της Βαρκελώνης, να επιβάλει την τήρηση των ψηφισμάτων της και να αυξήσει τον πολιτικό διάλογο.
<P>
Παρά τα όσα έχουν ειπωθεί, κύριε Πρόεδρε, και όντας σύμφωνοι όπως και είμαστε με τα συμπεράσματα της Βαρκελώνης, θέλω να επισημάνω πως κάθε ενδυνάμωση της ευρω-μεσογειακής σύνδεσης πρέπει να λαμβάνει υπόψη κυρίως τις επιπτώσεις που έχουν στις περιφέρειες που εντάσσονται στο Στόχο 1 της Ευρωπαϊκής Ένωσης· περιφέρειες που στην πλειοψηφία τους βρίσκονται, όπως όλοι γνωρίζετε, στη Λεκάνη της Μεσογείου και των οποίων οι βιομηχανικές δραστηριότητες είναι παρόμοιες με εκείνες των συνδεδεμένων τρίτων χωρών. Συγκεκριμένα, αναφερόμαστε στην κλωστοϋφαντουργία, στην αγγειοπλαστική και στη γεωργία. Το ελεύθερο εμπόριο δίχως να ληφθούν υπόψη αυτές οι περιφέρειες θα είχε ως αποτέλεσμα να τις βλάψει και να θέσει σε κίνδυνο κάτι τόσο βασικό για τα ιδανικά της Ευρωπαϊκής Ένωσης όπως είναι η οικονομική και κοινωνική συνοχή.

<SPEAKER ID=55 LANGUAGE="FR" NAME="Souchet">
Κύριε Πρόεδρε, τα αποκεντρωμένα προγράμματα συνεργασίας, που επιθύμησαν να αναπτύξουν οι χώρες της Ευρωπαϊκής Ένωσης για να συνδράμουν στην καλύτερη διάρθρωση των εταιρικών σχέσεων μεταξύ Βορρά και Νότου της Μεσογείου και να συμβάλουν έτσι στη σταθερότητα της ευρωμεσογειακής ζώνης, θα επαναληφθούν, λοιπόν, μόλις καταρτιστεί ο απολογισμός των δράσεων που έχουν ήδη πραγματοποιηθεί και των όρων της υλοποίησής τους. Είναι σημαντικό να το γνωρίζουμε, να ξέρουμε ποιες συγκεκριμένες δράσεις και με ποια σταθεροποιητικά αποτελέσματα, επιτεύχθηκαν χάρη στα προγράμματα MED, κυρίως στον ουσιαστικό τομέα της ανάπτυξης των ΜΜΕ. Κατάφεραν να αποφύγουν την εξασθένηση των τομέων της γεωργίας και της αλιείας, χάρη στην έγκριση κωδικών συμπεριφοράς, ώστε να αποφευχθούν ενδεχόμενα αποικοδομητικά αποτελέσματα;
<P>
Η υλοποίηση των προγραμμάτων MED πρέπει να είναι παραδειγματική. Αραγε, οι σοβαρές παρατυπίες που εντοπίστηκαν από το Ελεγκτικό Συνέδριο στην έκθεσή του το 1996 ως προς τη διαχείρισή τους από την Επιτροπή, διορθώθηκαν και αν ναι, με ποιον τρόπο; Υπενθυμίζω ότι η Επιτροπή είχε παραχωρήσει μέσω υπεργολαβίας το σύνολο της διοικητικής και χρηματοοικονομικής διαχείρισης των προγραμμάτων MED σε μια διεθνή ένωση βελγικού δικαίου μη κερδοσκοπικού χαρακτήρα, την ARTM, που είχε ιδρυθεί με τη σειρά της από την Επιτροπή και της οποίας οι πόροι προέρχονταν αποκλειστικά από συμβόλαια που τις παραχωρούσε η Επιτροπή.
<P>
Αυτή η μεταβίβαση αρμοδιοτήτων από την Επιτροπή σε έναν τρίτο, χωρίς νομική βάση, χωρίς απόφαση αρχής, χωρίς προσφυγή στον ανταγωνισμό για τα συμβόλαια που υπογράφονταν συνήθως κατόπιν συμβιβασμού, προκαλώντας πολύ σοβαρή σύγχυση συμφερόντων, τα ίδια γραφεία συμβούλων που συμμετείχαν ταυτόχρονα στη σύλληψη των προγραμμάτων, στην εκπόνηση των προτάσεων χρηματοδότησης, στη διαχείριση της ARTM και στην τεχνική παρακολούθηση των προγραμμάτων, είχαν καταγγελθεί από το Δικαστήριο, παράλληλα με την αδυναμία σύλληψης προγραμμάτων και τη μη εφαρμογή των μέσων διαχείρισης και παρακολούθησης της Επιτροπής.
<P>
Αυτός ο τύπος πρακτικής, για προφανείς λόγους διαφάνειας, έχει καταργηθεί στα περισσότερα κράτη μέλη, γιατί συνιστά μόνιμη πηγή χρηματοοικονομικών ολισθημάτων, υπεξαιρέσεων και νεποτιστικών πρακτικών.
<P>
Ο πολλαπλασιασμός των προγραμμάτων - η διαχείριση των οποίων συντελείται σε επίπεδο Επιτροπής - και η μόνιμη διεύρυνση του πεδίου δράσης τους, δεν κινδυνεύει, άραγε, να οδηγήσει τις περισσότερες φορές σε μια πραγματική απουσία ελέγχου; Θα θέλαμε να γνωρίζουμε, στην προκειμένη περίπτωση, τις λύσεις που εφάρμοσε ή σκέφτεται να εφαρμόσει το Συμβούλιο, προκειμένου να εξασφαλίσει την αποτελεσματικότητα των κοινοτικών κονδυλίων MED και να αποκαταστήσει τη διαφάνεια στη χρησιμοποίησή τους.

<SPEAKER ID=56 NAME="Caligaris">
Κύριε Πρόεδρε, έχοντας κοπάσει η ευφορία σχετικά με την ευρωπαϊκή Νομισματική Ένωση, θεωρώ χρέος να επανέλθω στη κοινή εξωτερική πολιτική η οποία σίγουρα δεν έχει εξίσου καθησυχαστικές όψεις. Αυτό κυρίως αληθεύει για τη Λεκάνη της Μεσογείου, η οποία ακόμα είναι περιθωριοποιημένη σε περιφερειακή περιοχή της Ευρώπης, όπως επίσης αποτελεί σήμερα πηγή για ενδεχόμενες αλλά και ήδη υπάρχουσες κρίσεις, τέτοιες ώστε να σκιάζουν αυτές τις εξαιρετικές δυνατότητες.
<P>
Εξάλλου, δεν είναι εκτός τόπου και χρόνου να υπενθυμίσουμε ότι η Αγία Ρωμαϊκή Αυτοκρατορία, η οποία αναφέρθηκε σήμερα πολλές φορές σαν πρότυπο της ευρωπαϊκής οικοδόμησης, απέτυχε πράγματι ακριβώς λόγω της αδυναμίας της να συγχωνεύσει τη κεντροευρωπαϊκή με την μεσογειακή πραγματικότητα. Το παρελθόν μπορεί να μας διδάξει μερικά πράγματα και για το μέλλον.
<P>
Στη τελευταία, τη μεταπολεμική εποχή, η περιθωριοποίηση της Μεσογείου ξανάρχισε και τα αποτελέσματά της, σίγουρα επιβλαβή, είναι σήμερα ορατά. Με τη Βαρκελώνη είχε διαφανεί ότι η πορεία θα μπορούσε να ξαναρχίσει θετικά, αλλά η επόμενη συνάντηση της Μάλτας σίγουρα ήταν απογοητευτική. Σε αυτό το πλαίσιο μέχρι σήμερα λειτουργούσαν οι διμερείς σχέσεις μεταξύ της Ευρωπαϊκής Ένωσης και των ξεχωριστών διμερών σχέσεων μεταξύ της Ευρωπαϊκής Ένωση και της κάθε τρίτης χώρας της Μεσογείου, αλλά είναι αμφίβολο αυτό να είναι μέγιστης σημασίας στα πλαίσια μιας γενικότερης ευρωμεσογειακής πολιτικής.
<P>
Το ψήφισμά μας, όπου εκφράζεται η ευχή για επανεκκίνηση, καταλήγει γι' αυτό τον λόγο σε ένα μεγαλεπήβολο cahier de dolιances στο οποίο μόλις διαφαίνονται κάποιοι λόγοι αισιοδοξίας, όπως η αποδέσμευση των πόρων για το MEDA, η συνάντηση των 27 υπουργών Εξωτερικών και η προώθηση του ευρωμεσογειακού Φόρουμ. Παρά το γεγονός ότι δεν θα πρέπει να υποβαθμιστούν αυτά τα βήματα, σίγουρα δεν μπορεί κατ' αυτό τον τρόπο να αντιμετωπιστεί η διαδικασία της νομισματικής ένωσης και ενδεχομένως, εάν είχε αντιμετωπιστεί κατ' αυτό τον τρόπο, σήμερα δεν θα υπήρχε κανένα πρόβλημα και κανένας δεν θα μιλούσε γι' αυτήν.
<P>
Συμπερασματικά, χωρίς μια κοινή εξωτερική πολιτική για την Ευρώπη, από τη Βόρεια Θάλασσα μέχρι τη Μεσόγειο, δεν θα μπορέσουν να αλλάξουν πολλά πράγματα και ψηφίσματα όπως αυτό θα επαναλαμβάνονται χωρίς να υπόσχονται μεγάλες προσδοκίες.

<SPEAKER ID=57 NAME="Henderson">
Σας ευγνωμονώ για την ευκαιρία που μου παρέχετε να συμμετάσχω σε αυτήν τη συζήτηση, προκειμένου να προσπαθήσω να απαντήσω στις ερωτήσεις που ετέθησαν, αν και θα αφήσω τον συνάδελφό μου, Επίτροπο Marνn, να ασχοληθεί με τα τεχνικά σημεία.
<P>
Πριν προσπαθήσω να δώσω μερικές απαντήσεις σε αυτά τα σημεία σε ένα γενικότερο πλαίσιο, θα ήθελα να αναφέρω ένα συναφές θέμα - την απόπειρα δολοφονίας κατά του κ. Akin Birdal, Προέδρου της Τουρκικής Ένωσης των Δικαιωμάτων του Ανθρώπου, τον οποίο είχα συναντήσει όταν επισκέφτηκα την Τουρκία το περσινό φθινόπωρο. Πιστεύω ότι οι ευυπόληπτοι πολίτες σε ολόκληρη την Ευρώπη θα σοκαριστούν και θα εξαγριωθούν από αυτό το τραγικό συμβάν. Ξέρω ότι η καρδιά και η ψυχή όλων αυτών των καλών ανθρώπων της Ευρώπης θα είναι μαζί με τον κ. Birdal και την οικογένειά του αυτή τη δύσκολη στιγμή. Του ευχόμαστε όλοι ταχεία ανάρρωση. Η Προεδρία και όλοι οι ευυπόληπτοι πολίτες της Ευρώπης θα θέλουν, αυτό το γνωρίζω, να παρέχουν κάθε στήριξη στην Τουρκική Κυβέρνηση και το δικαστικό σώμα για να παραπέμψουν ενώπιον της δικαιοσύνης τούς υπεύθυνους αυτής της θηριωδίας.
<P>
Ως προς το γενικό πλαίσιο της διαδικασίας EUROMED, θα ήθελα να ξεκινήσω δηλώνοντας ότι η εν λόγω εταιρική σχέση αποτελεί ύψιστη προτεραιότητα του Συμβουλίου. Όσον αφορά στην επικύρωση των Ευρωμεσογειακών συμφωνιών που έχουν υπογραφεί έως τώρα, το Συμβούλιο μπορεί μόνο να παρατηρήσει ότι η διαδικασία επικύρωσης από τα εθνικά κοινοβούλια των συμφωνιών που έχουν ήδη υπογραφεί είναι χρονοβόρα. Σε αρκετές περιπτώσεις η Προεδρία παρακάλεσε τα κράτη μέλη να επισπεύσουν τις διαδικασίες επικύρωσης. Ωστόσο το Συμβούλιο δεν έχει καμία εξουσία παρέμβασης στις εσωτερικές διαδικασίες επικύρωσης αυτών των κρατών μελών.
<P>
Η Διάσκεψη της Βαρκελώνης τον Νοέμβριο του 1995 κατέληξε σε συμφωνία για την επίτευξη του στόχου της ελεύθερης ζώνης εμπορίου EUROMED μέχρι το 2010. Τώρα εργαζόμαστε σκληρά για να επιτύχουμε τον στόχο μας. Βασικό στοιχείο αυτής της στρατηγικής είναι η διαπραγμάτευση νέων Συμφωνιών Σύνδεσης EUROMED.
<P>
Όσον αφορά στις διαπραγματεύσεις για τα γεωργικά προϊόντα, το Συμβούλιο σημειώνει ότι παρά την ευαισθησία για ορισμένα προϊόντα, οι διαπραγματεύσεις ολοκληρώθηκαν επιτυχώς με το Μαρόκο, την Τυνισία, το Ισραήλ, την Παλαιστινιακή Αρχή και την Ιορδανία. Το Συμβούλιο ελπίζει ότι και οι υπόλοιπες διαπραγματεύσεις θα ολοκληρωθούν με επιτυχία. Ένας νέος γύρος διαπραγματεύσεων πραγματοποιήθηκε στις 23 και 24 Απριλίου με το Λίβανο και στις 7 και 8 Μαΐου με την Αίγυπτο. Μπορώ επίσης να πω στο Κοινοβούλιο ότι οι διαπραγματεύσεις με τη Συρία είναι προγραμματισμένες να αρχίσουν στις 14 Μαΐου.
<P>
Τον Δεκέμβριο του 1997 το Συμβούλιο Γεωργίας ενέκρινε συμπεράσματα σχετικά με μία έρευνα της Επιτροπής για τις επιπτώσεις που έχουν οι παραχωρήσεις στις μεσογειακές χώρες. Τόνισε πόσο σημαντικό είναι το να ληφθούν υπόψη οι κοινωνικο-οικονομικές συνέπειες των προτεινόμενων παραχωρήσεων στην κοινοτική γεωργική αγορά. Παρατήρησε επίσης την ανάγκη ανάπτυξης μίας σταθερής συνολικής στρατηγικής, κατά τον καθορισμό της θέση της Κοινότητας στις διαπραγματεύσεις με τρίτες χώρες.
<P>
Όσον αφορά στην πάταξη της τρομοκρατίας, οι οδηγίες που είναι υπό διαπραγμάτευση σχετικά με μία συμφωνία σύνδεσης με την Αλγερία, όπως αυτές εγκρίθηκαν από το Συμβούλιο τον Ιούνιο του 1996, δεν προβλέπουν να συμπεριληφθούν στη συμφωνία διατάξεις σχετικά με το εν λόγω ζήτημα.
<P>
Στο πλαίσιο του διαλόγου μεταξύ της Ευρωπαϊκής Ένωσης και της Αλγερίας, οι αρχές της Αλγερίας τόνισαν το ενδιαφέρον τους να συζητηθεί το τί μπορεί να γίνει για την πρόληψη και πάταξη της τρομοκρατίας. Το Συμβουλίο έχει επανειλημμένα επιβεβαιώσει το ενδιαφέρον του για τη διεξαγωγή ενός διαλόγου ευρείας βάσης προκειμένου να συζητηθούν οι όποιες ανησυχίες και προτάσεις που οι αρχές της Αλγερίας ενδεχομένως θα προσπαθήσουν να φέρουν υπόψη του Συμβουλίου, συμπεριλαμβανομένου του τρόπου καταπολέμησης της τρομοκρατίας. Αυτό συμφωνεί με το σχέδιο ψηφίσματος που βρίσκεται ενώπιον του Κοινοβουλίου.
<P>
Το Συμβούλιο ψάχνει τώρα να ανακαλύψει τον καλύτερο τρόπο, για να αρχίσει έναν πολιτικό διάλογο για αυτό το ευαίσθητο ζήτημα τόσο σε διμερές επίπεδο όσο και στο πλαίσιο του EUROMED. Το Συμβούλιο έχει καταδικάσει εντόνως τις τρομοκρατικές απόπειρες κατά του αλγερινού πληθυσμού, συμεπριλαμβανομένων των σφαγών, άλλων δολοφονιών, απαγωγών και βιασμών. Πάραλληλα έχει εκφράσει την αλληλεγγύη του προς τον αλγερινό λαό και κατά συνέπεια έχει επανειλημμένως καλέσει τις αρχές της Αλγερίας να κατάβαλουν κάθε προσπάθεια για να προστατεύσουν ενεργά τον πληθυσμό από τέτοιες επιθέσεις.
<P>
Εξίσου σημαντική για το Συμβούλιο είναι η προαγωγή και η προστασία των δικαιωμάτων του ανθρώπου στην Αλγερία. Προς αυτήν την κατεύθυνση, στο πλαίσιο της 54ης Επιτροπής των Δικαιωμάτων του ανθρώπου των Ηνωμένων Εθνών, η Προεδρία, εκ μέρους της Ευρωπαϊκής Ένωσης, παρακάλεσε την κυβέρνηση της Αλγερίας να σεβαστεί πλήρως τα δικαιώματα του ανθρώπου και να προσεγγίσει την καταπολέμηση της τρομοκρατίας στο πλαίσιο του κράτους δικαίου και των διεθνών προτύπων.
<P>
Ως προς αυτό το θέμα, το Συμβούλιο ανησυχεί επίσης για τους ισχυρισμούς που αφορούν αυθαίρετες εκτελέσεις, αυθαίρετες φυλακίσεις και βασανιστήρια και έχει παρακαλέσει τις αρχές της Αλγερίας να επανορθώσουν αυτά τα ζητήματα. Το Συμβούλιο έχει ενθαρρύνει και θα εξακολουθήσει να ενθαρρύνει την αλγερινή κυβέρνηση για την προώθηση της διαφάνειας μέσω ενός διαλόγου για τα δικαιώματα του ανθρώπου με τη διεθνή κοινότητα. Ζητά από την Αλγερία να διευκολύνει επισκέψεις ειδικών εισηγητών των Ηνωμένων Εθνών για τα βασανιστήρια και τις εξωδικαστικές συνοπτικές ή αυθαίρετες εκτελέσεις.
<P>
Το πρόγραμμα MEDA είναι ένα ουσιώδες συστατικό στοιχείο της στρατηγικής της συνεργασίας μεταξύ της Ευρωπαϊκής Ένωσης και των μεσογειακών γειτόνων της. Η ·Ενωση έχει αναλάβει υποχρεώσεις 4, 7 εκατ. ECU για το 1995-1999 για να βοηθήσει τη διαδικασία οικονομικής μετάβασης που έχει ήδη ξεκινήσει.
<P>
Μετά από διεξοδικές συζητήσεις μεταξύ της Επιτροπής και του Ευρωπαϊκού Κοινοβουλίου, η Επιτροπή ανακοίνωσε πρόσφατα την πρόθεσή της να ξεκινήσει εκ νέου τρία προγράμματα αποκεντρωμένης μεσογειακής συνεργασίας: το MED CAMPUS, το MED MEDIA και το MED URBS. Το πρόγραμμα MED Invest δεν ξεκίνησε εκ νέου, άλλα οι κύριοι στόχοι του έχουν ενσωματωθεί σήμερα στο ευρύτερο πρόγραμμα MEDA. Το Συμβούλιο διαπιστώνει με ικανοποίηση ότι η απόφαση αυτή ελήφθη μόλις λίγες εβδομάδες πριν από την υπουργική συνάντηση στο Παλέρμο. Αυτή θα συμβάλει στην ανάπτυξη σημαντικής συνεργασίας σύμφωνα με τη Διακήρυξη της Βαρκελώνης μεταξύ των φορέων της κοινωνίας των πολιτών, προωθώντας καλύτερη αμοιβαία κατανόηση.
<P>
Η ειδική υπουργική συνάντηση που θα πραγματοποιηθεί στο Παλέρμο στις 3 και 4 Ιουνίου θα είναι μία ευκαιρία για να εκτιμηθούν από κοινού με όλους τους μεσογειακούς εταίρους οι δραστηριότητες που έχουν αναληφθεί στο πλαίσιο της Ευρω-Μεσογειακής εταιρικής σχέσης και για να δοθεί ανανεωμένη ώθηση ενόψει της επόμενης επίσημης υπουργικής συνάντησης στη Γερμανία τον Απρίλιο του 1999.
<P>
Σχετικά με τον κίνδυνο να κινδυνεύσει η διαδικασία της Βαρκελώνης από την ειρηνευτική διαδικασία στη Μέση Ανατολή, το Συμβούλιο τονίζει ότι η εταιρική σχέση θα πρέπει να διατηρηθεί σύμφωνα με τα όσα συμφωνήθηκαν στη Διακήρυξη της Βαρκελώνης, η οποία θέτει μακροπρόθεσμους στόχους. Δε θα πρέπει να επιτραπεί στις σημερινές δυσκολίες που συναντά η ειρηνευτική διαδικασία να σκιάσουν αυτήν την προοπτική. Οι δύο διαδικασίες συμπληρώνουν η μία την άλλη, αλλά είναι ξεχωριστές.
<P>
Η πρόσφατη επίσκεψη στην περιοχή του Πρωθυπουργού Tony Blair και του Υπουργού των Εξωτερικών Cook και οι συζητήσεις που πραγματοποιήθηκαν στο Λονδίνο στις 4 και 5 Μαΐου είναι ένα χειροπιαστό σημάδι της στενής διπλωματικής ανάμειξης του Συμβουλίου στην ειρηνευτική διαδικασία της Μέσης Ανατολής. Συμφωνεί πάλι με τα όσα περιέχονται στο σχέδιο ψηφίσματος που βρίσκεται ενώπιον του Κοινοβουλίου και ελπίζουμε ότι θα αποτελέσει μία βάση πάνω στην οποία θα συνεχιστεί ο διάλογος και επικρατεί αισιοδοξία ότι σύντομα θα υπάρξει ένα βήμα προς τα εμπρός.

<SPEAKER ID=58 NAME="Πρόεδρος">
Ευχαριστώ τον Προεδρεύοντα του Συμβουλίου. Θα ήθελα κυρίως να σας ευχαριστήσω για την αναφορά σας στο θέμα της πρόσφατης απόπειρας δολοφονίας στην Τουρκία. Όπως ίσως γνωρίζετε, το θέμα ετέθη στο Σώμα την Τρίτη και εκ νέου σήμερα το πρωί.

<SPEAKER ID=59 NAME="Marνn">
Κύριε Πρόεδρε, κυρίες και κύριοι, κύριε Anderson, κύριε Προεδρεύοντα του Συμβουλίου Υπουργών, θα ήθελα να ξεκινήσω την παρέμβασή μου θυμίζοντας ένα στοιχείο που μερικές φορές ξεχνάμε. Πριν από μόλις δυόμισι χρόνια, μέχρι της Διάσκεψη της Βαρκελώνης, η μεσογειακή πολιτική της Ευρωπαϊκής Ένωσης είχε μια σχετικά μέτρια και μειωμένη εμβέλεια. Σε κάθε τρίτη μεσογειακή χώρα προσφέραμε απλά μια σειρά εμπορικών παραχωρήσεων και κάποια διμερή οικονομική ενίσχυση. Συνεπώς, πολλοί τομείς μεγάλης σημασίας ούτε καν συγκαταλέγονταν σε εκείνη τη σχέση. Αναφέρομαι στον πολιτικό διάλογο, στη διαδικασία οικονομικής μετάβασης, στις ελεύθερες συναλλαγές, στην πολιτιστική συνεργασία και στη συνεργασία με την κοινωνία των πολιτών. Η οικονομική ενίσχυση είχε επίσης συμβατικό χαρακτήρα. Επρόκειτο για κάποια χρηματοδοτικά πρωτόκολλα, συνήθως καθυστερημένης εκταμίευσης και με κάποιες προτεραιότητες που ουσιαστικά είχαν αποφασισθεί από την Ένωση χωρίς κανένα πραγματικό πνεύμα σύνδεσης μεταξύ βόρειας και νότιας Μεσογείου.
<P>
Η Διάσκεψη της Βαρκελώνης επέφερε μια ριζική αλλαγή προσανατολισμού και σε αυτήν καθιερώσαμε μια στρατηγική σύνδεσης η οποία διατυπώθηκε και εκτελέσθηκε από κοινού με τους μεσογειακούς μας εταίρους, βασιζόμενη ακριβώς σε δεσμεύσεις ανειλημμένες ελεύθερα από όλους. Η σύνδεση είναι ένα έργο μεγάλης εμβέλειας που σήμερα συμπεριλαμβάνει όλους τους τομείς κοινού ενδιαφέροντος, από ζητήματα πολιτικά και ασφάλειας μέσω της οικονομικής και χρηματοδοτικής συνεργασίας μέχρι θέματα κοινωνικής, πολιτιστικής και ανθρώπινης διάστασης. Δεν πρέπει λοιπόν να εκπλήσσεται κανένας από το γεγονός ότι το πέρασμα σε αυτό το νέο σύστημα έχει επιφέρει κάποιες δυσκολίες στην κίνηση, την εκκίνηση, τις οποίες η Επιτροπή δεν μπορεί να αποκρύψει.
<P>
Κατ' αρχάς, δεν είναι μυστικό ότι ο Κανονισμός MEDA ήταν δεσμευμένος στους κόλπους του Συμβουλίου κατά τη διάρκεια οκτώ μηνών για λόγους αυστηρά πολιτικούς που όλοι σας γνωρίζετε. Ο εν λόγω κανονισμός υπήρξε δεσμευμένος επί οκτώ μήνες στο Συμβούλιο λόγω της κατάστασης που δημιουργήθηκε όσον αφορά τις σχέσεις μας με την Τουρκία και το δικαίωμα αρνησικυρίας ενός κράτους μέλους.
<P>
Κατά δεύτερον, η έκθεση αύξηση της ενίσχυσης που αποφασίστηκε στη Διάσκεψη Κορυφής των Καννών συνέπεσε με μια στιγμή που από πολιτικής σκοπιάς δεν ήταν δυνατή ούτε στο ελάχιστο η ενίσχυση του ανθρώπινου δυναμικού της Επιτροπής για την εκτέλεση της εν λόγω ενίσχυσης. Η Διάσκεψη Κορυφής των Καννών, η οποία επέφερε μια πολύ σημαντική αύξηση στο πρόγραμμα MEDA, διεξήχθη ακριβώς τη στιγμή που το Συμβούλιο και το Ευρωπαϊκό Κοινοβούλιο παγίωναν την μηδενική αύξηση για την Ευρωπαϊκή Επιτροπή όσον αφορά το προσωπικό. Και έπειτα, είναι αλήθεια πως, λόγω των προβλημάτων που επισημάναμε στη διαχείριση των προγραμμάτων αποκεντρωμένης συνεργασίας, εγώ ο ίδιος αποφάσισα να τα αναβάλω μέχρι να επιβεβαιωθεί πλήρως η διαφάνεια και η καλή τους διαχείριση.
<P>
Σήμερα έχουμε μια πολιτική με συνεκτικούς και φιλόδοξους μακροπρόθεσμους στόχους, οι οποίοι βασίζονται στην εδραίωση του ελεύθερου εμπορίου, στη στήριξη της οικονομικής μετάβασης και στην προώθηση των άμεσων επενδύσεων. Με δυο λόγια, αυτήν τη στιγμή -και είναι καλό που αυτή η συζήτηση γίνεται στο Κοινοβούλιο- βρισκόμαστε στη φάση που εγώ θα ονόμαζα φάση ταχύτητας τορπίλης. Το πρόγραμμα MEDA, με τις δυσκολίες του, με το πρόβλημα υπονόμευσης της ειρηνευτικής διαδικασίας, που επίσης υπάρχει και μας δημιουργεί πολλές δυσκολίες στην καθημερινή διαχείριση, έχει επιτύχει, έπειτα από δυόμισι χρόνια, την ταχύτητα τορπίλης.
<P>
Πρώτον, έχουμε επιτύχει την υπογραφή ήδη πέντε ευρω-μεσογειακών συμφωνιών, και οι υπόλοιπες προχωρούν γρήγορα, παρ' ότι δεν μπορώ να κρύψω πως υπάρχουν δυσκολίες στο κομμάτι το οποίο αφορά το εμπόριο γεωργικών προϊόντων και την εκ νέου άδεια εισόδου παρανόμων μεταναστών. Η διαπραγμάτευση γεωργικών θεμάτων και η ρήτρα παροχής εκ νέου άδειας εισόδου σε παράνομους μετανάστες έχουν μετατραπεί σε δύο μείζονα πολιτικά προβλήματα των διαπραγματεύσεων για τις συμφωνίες σύνδεσης. Και ακόμη και έτσι, πρέπει να πω ότι πρέπει να είμαστε συνεπείς: το να ζητάμε την υλοποίηση της ευρω-μεσογειακής πολιτικής ή να είμαστε υπέρ της ευρω-μεσογειακής πολιτικής, υπό τον όρο οι χώρες της περιοχής να μην πωλούν στην κοινοτική αγορά μία ντομάτα ή ένα μαρούλι ή ένα αγγούρι αντιβαίνει απλά στη μεσογειακή πολιτική. Δεν μπορούμε να ζητάμε συγχρόνως δύο πράγματα αντίθετα. Αυτό πρέπει να διευκρινιστεί από τώρα. Η ευρωμεσογειακή πολιτική, όσον αφορά το εμπόριο, δημιουργεί μεγάλο κόστος για την κοινοτική οικονομία. Αν δεν το αντιλαμβανόμαστε έτσι τότε αρνούμαστε το πασιφανές της ίδιας της διαδικασίας.
<P>
Όσον αφορά τα ενδεικτικά εθνικά προγράμματα, έχουν προχωρήσει σημαντικά εφόσον έχουν όλα εγκριθεί. Το γεγονός είναι ότι, φυσικά, υπάρχει μια ανισομετρία, η οποία δικαίως επισημάνθηκε, μεταξύ των πιστώσεων δέσμευσης και των πιστώσεων πληρωμών. Φυσικά, η τελική ισορροπία θα πρέπει να βρεθεί κατά τη λήξη της διαδικασίας, αλλά πρέπει να τονίσω πως, σε ό, τι αφορά τις πιστώσεις πληρωμών, πολλές από τις πράξεις πιστώσεων πληρωμών είναι συνδεδεμένες με πράξεις διαρθρωτικής προσαρμογής και, συνεπώς, τα χρήματα αυτά θα καταβληθούν αν οι χώρες τηρούν τον στόχο του μακροοικονομικού προγράμματος που έχουν υπογράψει με την Παγκόσμια Τράπεζα και την Ευρωπαϊκή Ένωση, όσον αφορά το νόμο περί ιδιωτικοποίησης, τη μετατροπή της τραπεζικής νομοθεσίας, την εξυγίανση του δημόσιου τομέα. Αν δεν τον τηρήσουν, προφανώς τα ποσά αυτά δεν θα καταβληθούν, γιατί σε αυτήν τη συγκεκριμένη περίπτωση είναι ακριβώς υποχρέωση της Επιτροπής να μην πληρώσει. Αυτό πρέπει να το διευκρινίσω πλήρως τώρα, γιατί έχω ήδη λάβει μια αρνητική απόφαση σχετικά με μια μεσογειακή χώρα που δεν έχει τηρήσει το νόμο περί ιδιωτικοποίησης, και αυτό με οδήγησε στην υποχρέωση να πω: αυτό μας εμποδίζει από το να χρηματοδοτήσουμε το πρόγραμμα προσαρμογής, παρ' ότι βρισκόμαστε σε διαδικασία διαπραγματεύσεων.
<P>
Θα ήθελα να σας επιβεβαιώσω, κύριε Wurtz, κάτι που είναι γραμμένο: το πρόβλημα της ειρηνευτικής διαδικασίας έχει σοβαρές αρνητικές επιπτώσεις στη διαδικασία της Βαρκελώνης. Εσείς δεν γνωρίζετε τα θαύματα που πολλές φορές πρέπει να κάνουμε για να συνεχίσει να λειτουργεί η επιτροπή της Βαρκελώνης, απλώς και μόνο επειδή η κατάσταση στη Μέση Ανατολή επιδρά πολύ αρνητικά στη συνολική διαδικασία. Στόχος μας είναι να επιτύχουμε στο Παλέρμο, όταν διεξαχθεί η διάσκεψη κορυφής των υπουργών Εξωτερικών και των δύο πλευρών, να ξεμπλοκάρουμε, στο μέτρο του δυνατού, τη διαδικασία της Βαρκελώνης. Δεν είναι δυνατόν να επαναληφθεί αυτό που συνέβη στη Μάλτα, όπου χρειάστηκε να τελειώσουμε χωρίς καν κάποια τελική ανακοίνωση. Δεν μπορούμε να συνεχίσουμε έτσι, γιατί αυτό είναι πολύ αρνητικό και μας δημιουργεί δυσκολίες.
<P>
Πρέπει τώρα να παραθέσω κάποιες σκέψεις που με ενδιαφέρει να επισημάνω για λόγους ταχύτητας.
<P>
Είναι πλήρως αληθή τα όσα λέει το Ελεγκτικό Συνέδριο για την έλλειψη ανθρώπινου δυναμικού. Είναι αλήθεια πως η ευνοϊκή απόφαση του Κοινοβουλίου για το MEDA, για την εγκαθίδρυση της καλούμενης τεχνικής και διοικητικής βοήθειας, μας βοηθά, και αυτό είχε ήδη εφαρμοσθεί σε κάθε έδρα και σε κάθε αντιπροσωπεία, αλλά όσον αφορά το προσωπικό βρισκόμαστε εκ νέου σε μια κατάσταση όπου είναι πολύ δύσκολο για την Επιτροπή να εξηγήσει το τι συμβαίνει. Γιατί το Ελεγκτικό Συνέδριο διαπιστώνει πως έχουμε έλλειψη προσωπικού και το ίδιο διαπιστώνει και το Ευρωπαϊκό Κοινοβούλιο. Αν φέτος, τον Οκτώβριο, το Υπουργικό Συμβούλιο και το Ευρωπαϊκό Κοινοβούλιο αποφασίσουν πως υπάρχει μηδενική αύξηση, την γνωρίζετε ήδη την απάντηση για του χρόνου: θα συνεχίζω μη διαθέτοντας προσωπικό.
<P>
Συνεπώς, τον Οκτώβριο θα πω ξανά στο Ευρωπαϊκό Κοινοβούλιο και στο Υπουργικό Συμβούλιο: αν διαπιστώσατε ξανά πως μου λείπει προσωπικό, δώστε μου προσωπικό, και αν δεν μου το δώσετε τότε έχετε ήδη την απάντηση για τον επόμενο χρόνο: δεν διαθέτω προσωπικό.
<P>
Τότε λοιπόν, τι κάναμε; Έχουμε εκκινήσει εκ νέου ένα πρόγραμμα αποκεντρωμένης συνεργασίας και σε αυτό, όπως έχουμε εξηγήσει και θα εξηγήσουμε εκ νέου στην Επιτροπή Ελέγχου του Προϋπολογισμού, σε ό, τι αφορά την έκθεση του κυρίου Fabra, έχουμε τηρήσει όλες τις προϋποθέσεις του Ευρωπαϊκού Κοινοβουλίου, όλες εκτός από μία. Απλά επειδή δεν διαθέτουμε προσωπικό. Και η προϋπόθεση αυτή αφορά την άμεση διαχείριση των προγραμμάτων. Αυτό που κάναμε -και είναι αλήθεια γιατί δημοσιεύθηκε στην Επίσημη Εφημερίδα των Ευρωπαϊκών Κοινοτήτων- ήταν να έχουμε ως υπεργολαβία εξωτερική βοήθεια, αφ ενός, για την τεχνική διαχείριση και, αφ ετέρου, για τη χρηματοδοτική διαχείριση. Και αυτό έγινε μέσω ανοικτού μειοδοτικού διαγωνισμού που έγινε γνωστός μέσω της Επίσημης Εφημερίδας και του Internet, και αυτό υπεβλήθη στους νέους συμβασιακούς όρους της ενισχυμένης σύμβασης που ενέκρινε η Επιτροπή τον περασμένο Ιούλιο.
<P>
Γιατί λάβαμε αυτήν την απόφαση; Γιατί δεν διαθέτουμε προσωπικό και εν πάση περιπτώσει έχουμε λάβει τις μέγιστες προφυλάξεις, δηλαδή τον διαχωρισμό της τεχνικής διαχείρισης από τη χρηματοδοτική. Θα λειτουργούν ανεξάρτητα και, επιπλέον, η σύμβαση που κατήρτισε η Επιτροπή είναι περιορισμένης διάρκειας αποκλειστικά δύο ετών για να δούμε ποια θα είναι η λειτουργία του. Φυσικά, εγώ θα ήθελα στον προϋπολογισμό του Οκτωβρίου να μας δοθεί περισσότερο προσωπικό, προκειμένου να μπορούμε να διαχειριζόμαστε απευθείας αυτά τα προγράμματα.
<P>
Σε ό, τι αφορά την απόφαση της υποβολής ή μη αυτών των φακέλων στις δικαστικές αρχές, η Επιτροπή θα υποβάλει μια έκθεση σχετικά με το ζήτημα στην Επιτροπή Ελέγχου του Προϋπολογισμού στις 20 Μαΐου κατά τη διάρκεια της συζήτησης σχετικά με την έγκριση της διαχείρισης του προϋπολογισμού του 1996.
<P>
Σε ό, τι αφορά την Αλγερία, που αποτελεί αιτία ανησυχίας για τον κύριο Cohn-Bendit, βρισκόμαστε ακριβώς σε μια κατάσταση στην οποία πρέπει να αποφασίσουμε ποια πορεία θα ακολουθήσουμε με την κυβέρνηση. Γιατί αυτήν ακριβώς την εβδομάδα βρίσκεται στο Αλγέρι μια αντιπροσωπεία της υπηρεσίας μου, της Γενικής Διεύθυνσης, η οποία προσπαθεί να μάθει τι κάνουμε.
<P>
Γιατί αυτό είναι ένα πρόβλημα το οποίο έχει επίσης σχέση όχι με τις δεσμεύσεις αλλά με τις πληρωμές· δεν είναι μυστικό ότι αυτή τη στιγμή παραμένουν παγωμένα 400 εκατ. Ecu του κονδυλίου του προϋπολογισμού για την Αλγερία, τα μεσογειακά πρωτόκολλα και το νέο πρόγραμμα MEDA. Και το πρόβλημα που έχουμε καλό είναι να το πω εκεί. Αν ανοίγει κάποιος διαγωνισμός για την διεξαγωγή κάποιου προγράμματος ανάπτυξης της υπαίθρου στην Αλγερία, και για λόγους ασφάλειας δεν παρουσιάζεται κανένας υποψήφιος, τότε τι μπορεί να κάνει η Επιτροπή;
<P>
Και δεν μπορώ να υποχρεώσω τους φορείς τεχνικής βοήθειας των κρατών μελών να μεταβούν εκεί, γιατί αρνούνται. Δεν μπορώ να υποχρεώσω τους φορείς τεχνικής βοήθειας που συνήθως εργάζονται στις Βρυξέλλες, διότι πρόκειται για μια χώρα στην οποία, για λόγους εσωτερικούς, θεωρούν πως είναι περίπλοκο να εργαστούν. Εντούτοις, αυτήν την εβδομάδα εργαζόμαστε στο Αλγέρι, με στόχο την εξεύρεση μιας λύσης.
<P>
Και έπειτα υπάρχει και ένα άλλο στοιχείο το οποίο εξηγεί την καθυστέρηση στην εκτέλεση των προγραμμάτων, το οποίο ποτέ δεν αναφέρεται αλλά που εγώ πρέπει να αναφέρω: η καθυστέρηση της κύρωσης των συμφωνιών σύνδεσης εκ μέρους των κρατών μελών.
<P>
Εγώ απευθύνθηκα εκ νέου στους υπουργούς Εξωτερικών γιατί το μεσοδιάστημα κύρωσης των μεσογειακών συμφωνιών -πρώτη ήταν η περίπτωση της Τυνησίας- είναι δύο χρόνια και τέσσερις μήνες στα εθνικά κοινοβούλια. Και η συμφωνία με το Μαρόκο δεν έχει ακόμη κυρωθεί από όλα τα εθνικά κοινοβούλια.
<P>
Συνεπώς, το τμήμα του MEDA που είναι σχετικό με τις επιτροπές συνεργασίας απλά δεν μπορεί να τεθεί σε εφαρμογή. Και δεν μπορεί να τεθεί σε εφαρμογή ενόσω δεν υπάρχει η κύρωση εκ μέρους των κρατών μελών. Και από αυτήν την άποψη ελπίζω τα κράτη μέλη να προσπαθήσουν να φτάσουν στις 6 Ιουνίου στο Παλέρμο σε μία κατάσταση αιτιολογημένη.
<P>
Πρέπει να πω ότι η πιο ανησυχητική περίπτωση είναι αυτή του Μαρόκου. Για να μην αναφέρω την περίπτωση της Παλαιστίνης ή του Ισραήλ ή και άλλες.
<P>
Συνεπώς, μην ξεχνάτε πως -και πιστεύω πως πρόκειται για μια ειρηνική συζήτηση για μια άλλη Διακυβερνητική Διάσκεψη- όσο συνεχίζουμε να εφαρμόζουμε τη διάταξη της Συνθήκης του Μάαστριχτ περί μεικτών συμφωνιών, είναι πολύ δύσκολο να εργαστούμε στο πεδίο της εκτέλεσης των συμφωνιών συνεργασίας.
<P>
Γιατί σε εμένα αυτό συμβαίνει με το ΜEDA, αλλά ακριβώς το ίδιο συμβαίνει με τα PHARE και TACIS. Το μεσοδιάστημα για την κύρωση από τα εθνικά κοινοβούλια αυτή τη στιγμή κυμαίνεται μεταξύ δυόμισι και τριών ετών, γεγονός που είναι πολύ σοβαρό από την άποψη της γενικής εικόνας της Ευρωπαϊκής Ένωσης.
<P>
Δεν μπορούμε να κάνουμε τίποτε άλλο γιατί αυτό ορίζει η Συνθήκη, αλλά εγώ ελπίζω στο μέλλον το όλο σύστημα των μεικτών συμφωνιών -γιατί πρόκειται για απλή κοινή λογική-, να αναθεωρηθεί στο πλαίσιο μιας νέας Διακυβερνητικής Διάσκεψης, γιατί, πιστέψτε με, είναι πολύ δύσκολο να εργαζόμαστε κατ' αυτόν τον τρόπο.

<SPEAKER ID=60 LANGUAGE="ES" NAME="Terrσn i Cusν">
Ευχαριστώ, κύριε Επίτροπε, για τα λόγια σας. Θέλω να επισημάνω πως συμφωνώ πολύ, κυρίως, με το τελευταίο μέρος της παρέμβασής σας δεδομένου ότι εξοικονομώ χρόνο γιατί είπατε κάποια από τα πράγματα που ήθελα να πω. Είναι δίκαιο κατά τη γνώμη μου να αρχίζουμε να υπογραμμίζουμε την ικανοποίησή μας για την έναρξη των προγραμμάτων MED, που είναι τόσο αγαπητά σε αυτό το Κοινοβούλιο, δίδοντας πάντα πολλή προσοχή ώστε να μπορούν οι πολίτες της Ένωσης να συμμετέχουν σε αποκεντρωμένες κοινοτικές πρωτοβουλίες. Έχουν αρχίσει -και πρέπει να το τονίσουμε- εις απάντηση των αιτημάτων που διαβίβασε αυτό το Σώμα στην Επιτροπή.
<P>
Όπως επεσήμανε ο κ. Samland, Πρόεδρος της Επιτροπής Προϋπολογισμών -ας ειπωθεί, παρεπιπτόντως, πως αυτή δεν είναι γνωστή σε αυτήν την έδρα ως συμπαθής ή ως ιδιαίτερα φιλάνθρωπη-, το επίπεδο διαφάνειας που προσφέρει η Επιτροπή σε αυτόν τον τομέα είναι παραδειγματικό, και πιστεύω πως θα έπρεπε να χρησιμεύσει ως παράδειγμα για άλλα προγράμματα συνεργασίας που εφαρμόζονται.
<P>
Επίσης πολύ θετικό είναι το υψηλό επίπεδο εκτέλεσης των MEDA. Και από αυτήν την άποψη υπάρχει μια ερώτηση που θέλω να διαβιβάσω: είναι συνεκτικό το γεγονός ότι, με αυτό το υψηλό επίπεδο εκτέλεσης, οι προτεινόμενοι για το 1999 οικονομικοί πόροι μειώνονται για να τηρηθούν οι συμφωνίες των Καννών; Τι επιπτώσεις έχει αυτό στη συνέχιση των προγραμμάτων μετά το 1999; Πιστεύω πως μια άμεση μείωση των οικονομικών πόρων για τα προγράμματα MEDA, παρά το υψηλό τους επίπεδο εκτέλεσης, είναι ένα αρνητικό πολιτικό σημείο.
<P>
Η κατάσταση στο Ισραήλ μας ανησυχεί όλους. Ο εκπρόσωπος του Συμβουλίου είπε πως η πολιτική κατάσταση στη Μέση Ανατολή δεν πρέπει να μας κάνει να ξεχνάμε τους μακροπρόθεσμους στόχους μας. Προφανώς, θέλουμε να τηρηθούν οι μακροπρόθεσμοι στόχοι της Διάσκεψης της Βαρκελώνης, αλλά αν δεν γνωρίζουμε πως να εφαρμόσουμε τις συμφωνίες που έχουμε υπογράψει με την Εθνική Παλαιστινιακή Αρχή γιατί δεν γνωρίζουμε καν σε ποιες περιοχές μπορούν να εφαρμοστούν, δύσκολα θα μπορέσουμε να αρνηθούμε αυτό που με τόση σαφήνεια έλεγε ο κ. Επίτροπος: ότι η μη τήρηση της Διάσκεψης του Όσλο έχει αρνητικές επιπτώσεις στη διαδικασία της Βαρκελώνης.
<P>
Θέλω να τελειώσω με το θετικό πνεύμα με το οποίο ξεκίνησα, πανηγυρίζοντας το γεγονός ότι θα διεξαχθεί το κοινοβουλευτικό φόρουμ Euromed.

<SPEAKER ID=61 LANGUAGE="ES" NAME="Hernαndez Mollar">
Κύριε Πρόεδρε, ως Ισπανός και επιπλέον ως πολίτης μιας παραμεθορίου περιοχής με μια φιλική χώρα όπως το Μαρόκο, εφόσον ζω στη Μελίγια και επομένως επίσης μόλις λίγα χιλιόμετρα από τα σύνορα με την Αλγερία, θεωρώ τον εαυτό μου ιδιαίτερα ευαισθητοποιημένο σε ζητήματα που αφορούν τις δύο όχθες τις Μεσογείου. Την επόμενη εβδομάδα, η αντιπροσωπεία αυτού του Κοινοβουλίου για το Μαγκρέμπ θα προβεί σε επίσκεψη στο Μαρόκο και στη Μαυριτανία για να προωθήσει τον πολιτικό και κοινοβουλευτικό διάλογο με αυτές τις χώρες στο πνεύμα της Διάσκεψης της Βαρκελώνης και της Συμφωνίας Σύνδεσης με το Μαρόκο που, σίγουρα, εφαρμόζει ένα φιλόδοξο σχέδιο ανάπτυξης του βορείου τμήματος, στο οποίο θα ήταν καλό να δοθεί η αρμόζουσα προσοχή.
<P>
Τα προβλήματα του χρέους, της μετανάστευσης, των ναρκωτικών, της πολιτιστικής άγνοιας κάποιων, καθώς και η δυσπιστία και η εύλογη ανησυχία ενώπιον των επαναστατικών κινημάτων που, δυστυχώς, αιματοκυλούν χώρες όπως την Αλγερία, απαιτούν μια αμοιβαία προσπάθεια συνεργασίας και βοήθειας. Για αυτόν τον σκοπό, έχουν χρησιμοποιηθεί διάφορες διαδικασίες όπως αυτές που απορρέουν από τα προγράμματα MEDA και επίσης αυτές που προέρχονται από τις διμερείς συμφωνίες οικονομικής, πολιτιστικής και κοινωνικής ανάπτυξης. Το αν η μεσογειακή συνεργασία θα επιφέρει καλά αποτελέσματα εξαρτάται από τις ενδιαφερόμενες πλευρές. Τα ευρωπαϊκά θεσμικά όργανα πρέπει να διαθέσουν τα απαραίτητα μέσα ώστε να φτάσουν οι ενισχύσεις σε αυτές τις χώρες με τη μεγαλύτερη ταχύτητα και διαφάνεια στη διαχείρισή τους και ώστε μια επαρκής πολιτική ενημέρωσης να επιτρέπει να έχουν πρόσβαση στα προβλεπόμενα προγράμματα, εξ ίσου, οι επιχειρήσεις, οι φορείς ή οι ιδιώτες που ενδιαφέρονται.
<P>
Στον χώρο της περιφερειακής και τοπικής συνεργασίας, θα ήταν ιδιαίτερα επιθυμητό οι τρίτες μεσογειακές χώρες να καταβάλλουν πραγματικές προσπάθειες για τη συμμετοχή της κοινωνίας των πολιτών στα δικαιώματα και τις ελευθερίες, την ίση μεταχείριση των γυναικών και να δώσουν ιδιαίτερη προσοχή στους νέους, καθώς επίσης και να υπάρξει ευελιξία των κυβερνήσεών τους, απελευθερώνοντάς τις από τη γραφειοκρατία και καθιστώντας περισσότερο διαφανείς τις ενέργειές τους.
<P>
Η επίσκεψη που διεξήγαγε στην Αλγερία μια αντιπροσωπεία αυτού του Κοινοβουλίου συνεισέφερε πολλές εμπειρίες και μας οδήγησε στο συμπέρασμα ότι μαζί με την οικονομική συνεργασία, με τις δυσκολίες που μας εξήγησε ο κ. Marνn, πρέπει να υπάρχει επίσης μια βαθειά πολιτική συνεργασία, η οποία είναι απαραίτητη για να μιλάμε ευθέως για την τρομοκρατία, τα ανθρώπινα δικαιώματα και την κοινωνική και πολιτιστική συνεργασία.
<P>
Το Ευρωπαϊκό Κοινοβούλιο προσέφερε αυτόν τον πολιτικό διάλογο που έχουμε ήδη αρχίσει εντός της αντιπροσωπείας για το Μαγκρέμπ. Χρειάζεται για αυτό, όπως είπε ο κ. Marνn, οι συμφωνίες σύνδεσης να λειτουργούν περισσότερο αποτελεσματικά. Είναι πολύ σημαντική, όπως ειπώθηκε εδώ, η ταχύτητα της διαδικασίας κύρωσης εκ μέρους των εθνικών κοινοβουλίων, συμπεριλαμβανομένης αυτής των διαδικασιών που βρίσκονται υπό διαπραγμάτευση, όπως συμβαίνει με την Αλγερία. Αυτές οι συμφωνίες αποτελούν το βασικό μέσο για την πλαισίωση του πολιτικού διαλόγου ο οποίος, βέβαια, δεν πρέπει να σταματήσει στην υπογραφή και κύρωση των συγκεκριμένων συμφωνιών.

<SPEAKER ID=62 LANGUAGE="NL" NAME="Van Bladel">
Κύριε Πρόεδρε, ως εισηγήτρια της συμφωνίας σύνδεσης, θα αναχωρήσω σε τρεις μέρες για την Αίγυπτο. Συνειδητοποιώ ότι διακυβεύεται ο πολιτικός στόχος της πρωτοβουλίας της Βαρκελώνης και μαζί του η επίτευξη μιας ζώνης σταθερότητας.
<P>
Ο κ. Henderson μάς έδειξε μόλις τώρα την αδυναμία του Συμβουλίου με τις εξηγήσεις του ότι δεν μπορούν να κάνουν τίποτε άλλο για την επικύρωση των συμφωνιών που ήδη συνάφθηκαν. Και όμως είναι ουσιαστικό, όπως διαπίστωσε εδώ και ο κ. Marνn.
<P>
Ως προς τη γεωργία, τί γίνεται άραγε με την αναπροσαρμογή της Κοινής Γεωργικής Πολιτικής στα πρόθυρα της διεύρυνσης, ώστε να ληφθούν υπόψη τα δικαιολογημένα αιτήματα της Βόρειας Αφρικής στον τομέα των εξαγωγών γεωργικών προϊόντων;
<P>
Στο θέμα των ανθρωπίνων δικαιωμάτων, το Μαρόκο σημειώνει μεγάλη πρόοδο, αλλά άλλες χώρες έχουν μείνει πίσω. Κάτι πρέπει να γίνει εδώ.
<P>
Για την τρομοκρατία, συμφωνώ ότι σημειώνονται τρομοκρατικές ενέργειες σε πολλές χώρες, αλλά παρά ταύτα αναφέρεται συνεχώς το όνομα του Λονδίνου ως τόπος όπου σχεδιάζονται τρομοκρατικές ενέργειες στις χώρες της Βόρειας Αφρικής. Κατ' επανάληψη αναφέρουν το Λονδίνο, αλλά το Λονδίνο σιωπά. Το Λονδίνο δεν κάνει τίποτε. Μόνον το Βέλγιο έκανε κάτι.
<P>
Τελειώνω με την παρατήρηση ότι δεν είναι σωστό να συνδέσουμε ολόκληρη την μεσογειακή πολιτική με την αποτελμάτωση της ειρηνευτικής διαδικασίας στη Μέση Ανατολή. Δεν είναι σωστό.

<SPEAKER ID=63 LANGUAGE="FR" NAME="Andrι-Lιonard">
Κύριε Πρόεδρε, πρέπει, προφανώς, να επιταχύνουμε τη διαδικασία διαπραγματεύσεων με τις μεσογειακές χώρες, διαφορετικά υπάρχει μεγάλος κίνδυνος οι Ηνωμένες Πολιτείες, που ήδη κάνουν ιδιαίτερα αισθητή την παρουσία τους στην εν λόγω περιοχή, να καταλήξουν να εξουσιάσουν αυθαίρετα τα πάντα. Η υπό εξέταση ζώνη είναι ευαίσθητη στον τομέα της σταθερότητας και της ειρήνης, και αποτελεί ταυτόχρονα μια τεράστια περιοχή με εμπορικό προορισμό. Και αν απορρίπτω τον ευρωπαϊκό προστατευτισμό στον τομέα της γεωργίας, που δεν επιτρέπει μια πραγματική ολοκλήρωση, λυπούμαι εξίσου, αν όχι περισσότερο, για τη στάση που τηρούν ορισμένες από τις ενδιαφερόμενες χώρες, οι οποίες φαίνεται ότι έχασαν από τον ορίζοντα τις αρχές της ειρήνης, του σεβασμού των ανθρωπίνων δικαιωμάτων και του κράτους δικαίου, που εντάσσονται στη διαδικασία της Βαρκελώνης.
<P>
Η Ευρωπαϊκή Ένωση είναι, πράγματι, εν μέρει υπεύθυνη για τη βραδύτητα και την κακή διαχείριση των προγραμμάτων, χωρίς να αναφερθούμε στις υπεξαιρέσεις κονδυλίων και στους ανεπαρκείς ελέγχους σε ό, τι αφορά τη διαχείριση των προγραμμάτων. Οι διαχωρισμοί των Δεκαπέντε, ενίοτε κατανοητοί, αλλά συχνά επιβλαβείς για την πραγματική ευημερία της μεσογειακής περιφέρειας, δεν συμβάλλουν στη διευθέτηση των μεταναστευτικών προβλημάτων, των κοινωνικών προβλημάτων, των περιβαλλοντικών προβλημάτων, των πολιτισμικών προβλημάτων, των προβλημάτων που αφορούν την ασφαλεία και την τρομοκρατία.
<P>
Είναι σαφές ότι η Ευρώπη πρέπει να εμπλακεί περισσότερο στην ειρηνευτική διαδικασία στη Μέση Ανατολή και στη διευθέτηση της κρίσης που μαίνεται στην Αλγερία. Ας αναγνωρίσουμε ότι η Ευρώπη δεν κατάφερε να διαδραματίσει τον σημαντικό ρόλο της στην κρίση της Αλγερίας. Είτε τούτο οφειλόταν σε διαφορετικές πολιτικές θέσεις ως προς τη διευθέτηση της διαμάχης είτε σε οικονομικούς λόγους, το αποτέλεσμα είναι πολύ απογοητευτικό. Η τρομοκρατία μαίνεται όσο ποτέ άλλοτε, όπως και οι παραβιάσεις των ανθρωπίνων δικαιωμάτων, και αναφέρομαι, βεβαίως, στα βασανιστήρια και στις πολυάριθμες εξαφανίσεις.
<P>
Η διακήρυξη της Βαρκελώνης ορίζει ότι όλα τα κράτη που θα την προσυπογράψουν, πρέπει να σέβονται τις αρχές της ειρήνης, του εκδημοκρατισμού και των ανθρωπίνων δικαιωμάτων, σε κλίμα ελευθερίας και διαλόγου με την κοινωνία των πολιτών. Εύχομαι με όλη μου την καρδιά να αναπτύξει η Ευρώπη τη συνεργασία της με τις μεσογειακές χώρες και να επισπεύσει τις διαδικασίες κύρωσης των Συμφωνιών. Αλλά καλώ, επίσης, τις χώρες αυτές να συνεργαστούν περισσότερο με την Ευρώπη. Όλοι θα βγούμε νικητές και θα συμβάλουμε από κοινού στη σταθερότητα, την ευημερία και την ειρήνη.

<SPEAKER ID=64 LANGUAGE="ES" NAME="Sierra Gonzαlez">
Κύριε Πρόεδρε, η διαδικασία διαλόγου που άρχισε κατά τη Διάσκεψη της Βαρκελώνης αποτέλεσε ένα νέο σχήμα περιφερειακού διαλόγου μεταξύ των μεσογειακών λαών, οι οποίοι δεσμεύτηκαν στην επίτευξη τριών σημαντικών στόχων: πολιτική σταθερότητα, ασφάλεια επί της βάσης ενδυνάμωσης των δημοκρατικών θεσμών και οικονομική ανάπτυξη.
<P>
Αλλά σήμερα αυτός ο διάλογος σύνδεσης εμφανίζει ένα έλλειμμα αξιοπιστίας. Η διάβρωση που αντιμετωπίζει είναι συνεχής λόγω της κατάστασης στη Μέση Ανατολή, της καταπάτησης των ανθρωπίνων δικαιωμάτων στην Τουρκία και της αστάθειας στην Αλγερία.
<P>
Σε ό, τι αφορά τη Μέση Ανατολή, η ειρηνευτική διαδικασία βρέθηκε αντιμέτωπη με τα εμπόδια που προέβαλε η κυβέρνηση του Ισραήλ και η έλλειψη δέσμευσης της εν λόγω χώρας για μια μελλοντική συνάντηση στην οποία να συνεχίσει τις ειρηνευτικές προσπάθειες. Η στάση αυτή αποκαλύπτει μια φανερή υποτίμηση των ψηφισμάτων του Συμβουλίου Ασφαλείας τουΟΗΕ, των Συμφωνιών του Όσλο και των αρχών για τη Μέση Ανατολή που έγιναν αποδεκτές στη Διάσκεψη της Μαδρίτης.
<P>
Η Ευρωπαϊκή Ένωση πρέπει να απαιτήσει την τήρηση αυτών των δεσμεύσεων εκ μέρους του Ισραήλ. Αν αυτό δεν συμβεί, θα πρέπει να τεθούν εκ νέου τα όρια της συμφωνίας μας με το Ισραήλ, η κυβέρνηση του οποίου θέτει σε κίνδυνο τη σταθερότητα και την ολοκλήρωση της περιοχής.
<P>
Σε άλλη σειρά ζητημάτων, πρέπει να απαιτήσει επίσης το τέλος της παραβίασης των ανθρωπίνων δικαιωμάτων στην Τουρκία και την υποστήριξη των Αλγερινών δημοκρατών. Η μελλοντική στρατηγική της Ευρωπαϊκής Ένωσης θα πρέπει να εξετάσει τόσο τον ρόλο της στην ειρηνευτική διαδικασία στην Μέση Ανατολή όσο και τον πολιτικό ρόλο της στη Μεσόγειο που συνδέεται με ιστορικούς, πολιτιστικούς και ανθρώπινους δεσμούς.
<P>
Η Ευρωπαϊκή Ένωση δεν πρέπει να είναι μόνο οικονομικός εταίρος, αλλά επίσης πολιτικός διαμεσολαβητής. Με αυτό διακυβεύεται όχι μόνο η αξιοπιστία του μεσογειακού διαλόγου, αλλά επίσης της ίδιας της ευρωπαϊκής οικοδόμησης ως πολιτικό σχέδιο.

<SPEAKER ID=65 NAME="Πρόεδρος">
Η συζήτηση θα επαναληφθεί απόψε.

<SPEAKER ID=66 LANGUAGE="EN" NAME="Falconer">
Κύριε Πρόεδρε, λαμβάνω το λόγο για μία παρατήρηση επί της εφαρμογής του Κανονισμού σχετικά με την ψηφοφορία δια ονομαστικής κλήσεως κατά 50 %. Θα ενθυμήστε ότι είχατε ενημερώσει το Σώμα ότι η νέα αυτή διαδικασία επρόκειτο να ισχύσει για μία δοκιμαστική περίοδο τριών μηνών. Αυτή η τρίμηνη περίοδος έχει τώρα ολοκληρωθεί. Μπορώ να σας ρωτήσω αν θα υποβάλετε στο Σώμα κάποια τροποποίηση σε αυτές τις διαδικασίες, ώστε το Σώμα να ψηφίζει στη συνέχεια δημοκρατικά ως προς αυτό;
<P>
Πρόκειται να συζητήσουμε τον διορισμό της Εκτελεστικής Επιτροπής της Κεντρικής Τράπεζας. Πολλά έχουν λεχθεί σχετικά με τις ανοιχτές διαδικασίες και τη διαφάνεια των εργασιών της Ευρωπαϊκής Κεντρικής Τράπεζας. Είναι απόλυτα σωστό τα μέλη του Σώματος να αναμένουν τις ίδιες ανοιχτές διαδικασίες και διαφάνεια κατά τη διεξαγωγή των εργασιών του Προεδρείου. Θα σας συμβούλευα, κύριε Πρόεδρε, ότι παρ' όλο που φαίνομαι ότι είμαι ο μόνος που έχω αντιρρήσεις για αυτές τις συγκεκριμένες ρυθμίσεις, μπορώ να σας διαβεβαιώσω ότι πολλά μέλη του Σώματος, από όλες τις πολιτικές Ομάδες, ανησυχούν το ίδιο, όπως εγώ, σχετικά με την εφαρμογή του Κανονισμού από ένα Προεδρείο που δεν καθίσταται υπόλογο στο Σώμα.
<P>
Επομένως, θα καταλήξω, θέτοντάς σας το ερώτημα αν θα υποβάλετε ενώπιον του Σώματος διαδικασίες που θα επικυρώνουν την ισχύουσα απαίσια και ανόητη απόφαση για το 50 %, όπως κάνατε με το ισχύον σύστημα ψηφοφορίας.

<SPEAKER ID=67 NAME="Πρόεδρος">
Κύριε Falconer, θα υποβάλω το θέμα στο Προεδρείο σε μία από τις επόμενες συνεδριάσεις, προκειμένου να επανεξετάσει το σύστημα μετά από την τρίμηνη περίοδο. Δεν έχω την πρόθεση να αφαιρέσω από το Προεδρείο την αρμοδιότητά του να επανεξετάσει το σύστημα αφού το εφαρμόζουμε στην πράξη εδώ και τρεις μήνες.

<SPEAKER ID=68 LANGUAGE="NL" NAME="Aelvoet">
Κύριε Πρόεδρε, κατά τη χθεσινή ψηφοφορία για την έκθεση Pirker, δύο σκέλη μιας τροπολογίας των Πρασίνων εγκρίθηκαν από μια πλεοψηφία του Σώματος. Επρόκειτο για προσθήκες ή τροποποιήσεις της υπάρχουσας παραγράφου 8. Στη συνέχεια, ο Πρόεδρος της τότε συνεδρίασης, ήθελε να θέσει σε ψηφοφορία την αρχική παράγραφο 8. Έκανα παρέμβαση στην Ολομέλεια για να δηλώσω ότι αυτό μπορεί να γίνει μόνο για όσα ήταν συμβατά με τις τροπολογίες που είχαν εγκριθεί. Τώρα διαπιστώνουμε ότι ένα βασικό σκέλος μιας εγκεκριμένης τροπολογίας δεν ενσωματώθηκε στο εγκεκριμένο κείμενο. Προβαίνω σε επίσημο διάβημα διαμαρτυρίας. Κάτι τέτοιο δεν συμβιβάζεται με καμία κοινοβουλευτική πρακτική και όντως δεν συμβιβάζεται με τους κανόνες του Σώματος. Ζητώ λοιπόν διόρθωση, ώστε να δικαιωθεί η ψήφος της πλειοψηφίας.

<SPEAKER ID=69 NAME="Πρόεδρος">
Κυρία Aelvoet, θα ελεγχθούν τα συνοπτικά πρακτικά για να διαπιστώσουμε τι συνέβη, παρ' ότι αυτή δεν είναι η στιγμή για να κάνουμε παρατηρήσεις σχετικά με τα συνοπτικά πρακτικά. Αλλά πρόκειται για ένα τόσο σημαντικό θέμα που θα το ελέγξουμε.

<SPEAKER ID=70 NAME="Falconer">
Κύριε Πρόεδρε, δεν έχω γίνει απολύτως σαφής. Ενημερώνετε το Σώμα ότι θα ζητήσετε από το Προεδρείο να εξετάσει τη θέση του συστήματος ψηφοφορίας, αλλά δεν θα θέσετε τη λήψη απόφασης στην Ολομέλεια; Είσαστε έτοιμος να υποβάλετε πρόταση από το Προεδρείο στην Ολομέλεια; Αυτό ήταν το ερώτημά μου. Τα αξιότιμα μέλη του Κοινοβουλίου έχουν το δικαίωμα να επιλέγονται και να ψηφίζουν για αυτά τα ζήτηματα στο εσωτερικό των Ομάδων τους και να ψηφίζουν στο Σώμα. Δεν μπορείτε να μεταβάλετε τους κανόνες χωρίς να καταπατήσετε τα δικαιώματα των αξιότιμων βουλευτών.
<P>
Σας ερωτώ και πάλι αν έχω καταλάβει καλά, δηλαδή ότι αυτό που είπατε ήταν ότι θα θέσετε το ζήτημα στο Προεδρείο. Είχατε την επανεξέταση των τριών μηνών. Θα πίστευα ότι το Προεδρείο θα εξέταζε το θέμα τον περασμένο μήνα. Ωστόσο, αν πρόκειται να το υποβάλετε εκ νέου στο Προεδρείο, λέτε ότι θα υποβάλετε στο Σώμα την απόφαση του Προεδρείου;

<SPEAKER ID=71 NAME="Πρόεδρος">
Κύριε Falconer, όταν κάποιος βουλευτής ή οποιοσδήποτε άλλος απαιτεί τα δικαιώματά του, το πρώτο που πρέπει να κάνει είναι να τα γνωρίζει. Επομένως, διαβάστε τον Κανονισμό, όπου βρίσκονται τα δικαιώματα των βουλευτών αυτού του Σώματος. Και ο Κανονισμός, έτσι όπως έχει σήμερα, προσδίδει αυτήν την αρμοδιότητα στο Προεδρείο, και όχι στην Ολομέλεια. Υπάρχει ένας πολύ εύκολος τρόπος για να το κάνουμε διαφορετικά: προτείνοντας μια τροποποίηση του Κανονισμού. Εγώ δεν θα αντιταχθώ σε αυτό. Προτείνετε μια τροποποίηση του Κανονισμού, όπως μπορεί να κάνει κάθε βουλευτής, ώστε να είναι η Ολομέλεια αυτή που λαμβάνει αυτές τις αποφάσεις και όχι το Προεδρείο. Εφόσον ο Κανονισμός ορίζει ότι τις λαμβάνει το Προεδρείο, εγώ δεσμεύομαι από τον Κανονισμό, το ίδιο και εσείς και οι 626 βουλευτές που βρισκόμαστε εδώ, και πρέπει να τον τηρήσω γιατί με υποχρεώνει σε αυτό το άρθρο 5.

<CHAPTER ID=4>
Ψηφοφορίες
<SPEAKER ID=72 LANGUAGE="FR" NAME="Martinez">
Κύριε Πρόεδρε, η Ομάδα Συντονισμού των Κομμάτων της Ευρωπαϊκής Δεξιάς δεν συμμετείχε στην ψηφοφορία, γιατί δεν συμφωνούσε ούτε με την αρχή της Εκτελεστικής Επιτροπής ούτε με τη σύνθεσή της.

<SPEAKER ID=73 NAME="Πρόεδρος">
Κύριε Martinez, είσαστε ένας καλός νομικός. Ξέρετε ότι δεν είναι η στιγμή για τις αιτιολογήσεις ψήφου. Τούτο γίνεται στο τέλος.
<P>
Μετά την ψηφοφορία της αιτιολογικής σκέψης Ε
<SPEAKER ID=74 NAME="Αλαβάνος">
Κύριε Πρόεδρε, πριν προχωρήσουμε στην ολοκλήρωση της ψηφοφορίας για τον κ. Duisenberg, θα ήθελα να σας ρωτήσω εάν ο κ. Duisenberg παρευρίσκεται εδώ για να εκδηλώσει και τον σεβασμό του στο Ευρωπαϊκό Κοινοβούλιο την στιγμή που ψηφίζουμε την θέση μας για τον διορισμό του ή όχι στην Ευρωπαϊκή Κεντρική Τράπεζα. Παρευρίσκεται εδώ ο κ. Duisenberg;

<SPEAKER ID=75 NAME="Πρόεδρος">
Κύριε Αλαβάνο, δεν τον βλέπω και μου λένε πως αυτήν τη στιγμή δεν είναι εδώ. Σας υπενθυμίζω πως σήμερα δεν είναι ο διορισμός αλλά η έκδοση σύμφωνης γνώμης για τον διορισμό του που, εν πάση περιπτώσει, αποτελεί ευθύνη του Συμβουλίου.
<P>
(Το Σώμα εγκρίνει τη σύσταση)
<P>
(Χειροκροτήματα)

<SPEAKER ID=76 LANGUAGE="FR" NAME="Fabre-Aubrespy">
Κύριε Πρόεδρε, είχα ζητήσει το λόγο πριν προβείτε στην ψηφοφορία δι' ονομαστικής κλήσεως. Εφόσον το αίτημά μου καταγράφηκε, λυπούμαι που δεν το ικανοποιήσατε.
<P>
Είθισται, όταν αποφαινόμεθα επί διορισμών, να εκφραζόμαστε με μυστική ψηφοφορία. Αυτό ισχύει, για παράδειγμα, στους διορισμούς για το Ελεγκτικό Συνέδριο. Καλούμαστε εδώ να παράσχουμε άποψη για πρόσωπα, η πρόταση διορισμού των οποίων έχει υποβληθεί από την Ευρωπαϊκή Κεντρική Τράπεζα. Φρονώ ότι θα ήταν λογικό να συμμορφωθούμε με τη συνήθεια και, ακόμη και δι' ονομαστικής κλήσεως, να ψηφίσουμε με μυστική ψήφο.

<SPEAKER ID=77 NAME="Πρόεδρος">
Κύριε Fabre-Aubrespy, ως μέλος της Επιτροπής Κανονισμού, γνωρίζετε ότι η μυστική ψηφοφορία πρέπει να ζητηθεί από το 1/5 των βουλευτών πριν από την έναρξη της ψηφοφορίας. Δεν έλαβα αίτημα προς αυτή την κατεύθυνση από το 1/5 των βουλευτών. Επιπροσθέτως, δεν πρόκειται για εκλογή, ούτε καν για διορισμό· πρόκειται για μια άποψη την οποία θα λάβει υπόψη το Ευρωπαϊκό Συμβούλιο, προκειμένου να αποφασίσει το διορισμό ή μη. Επομένως, οι διατάξεις που επικαλείσθε δεν μπορούν να εφαρμοστούν.

<SPEAKER ID=78 NAME="Εφραιμίδης">
Κύριε Πρόεδρε, εγώ δεν προτίθεμαι να πω ό, τι και οι άλλοι συνάδελφοι. Επειδή ψήφισα κατά αυτής της σύστασης και της έννοιας της σύστασης, θέλω να το αιτιολογήσω, γιατί κατάλαβα πως το Κοινοβούλιο έκανε ένα κοινοβουλευτικό...
<P>
(Ο ομιλητής διακόπτεται από τον Πρόεδρο) ... παραδόθηκαν τα άγια των αγίων σ'έναν κάποιον κύριο Duisenberg που μας περιφρονεί και δεν είναι και παρών εδώ...
<P>
(Ο ομιλητής διακόπτεται από τον Πρόεδρο)
<SPEAKER ID=79 LANGUAGE="ES" NAME="Izquierdo Rojo">
Ευχαριστώ πολύ, κύριε Πρόεδρε. Για ένα πρόβλημα εδράνου - ακόμη δεν έχω βρει θέση -, θέλω να επισημάνω ότι ήμουν παρούσα στην προηγούμενη ψηφοφορία και πως η ψήφος μου ήταν θετική. Σας παρακαλώ να το λάβετε υπόψη.
<P>
Θέλω επίσης να επισημάνω πως στα προβλεπόμενα έδρανα δεν διαθέτουμε μικρόφωνο, οπότε είνα δύσκολο να δηλώσουμε ότι κάποιος είναι παρών.
<P>
Κύριε Πρόεδρε, επομένως, σας ζητώ να με συνυπολογίσετε στις θετικές ψήφους, πως ήμουν παρούσα και, ει δυνατόν, να βάλετε κάποιο μικρόφωνο σε αυτά τα έδρανα.

<SPEAKER ID=80 NAME="Πρόεδρος">
Κυρία Izquierdo Rojo, το θέμα αυτό θα επιλυθεί όταν θα έχουμε τη νέα αίθουσα. Όσο η αίθουσα αυτή διαθέτει τις θέσεις που διαθέτει, θα ευνοούνται όσοι έρχονται πρώτοι.

<SPEAKER ID=81 LANGUAGE="DE" NAME="Bloch von Blottnitz">
Kύριε Πρόεδρε, δεν θα ήθελα σε καμία περίπτωση να παραλείψω να επισημάνω τα ακόλουθα, και αυτό πρέπει να υπενθυμίζεται διαρκώς και στη μελλοντική συζήτηση για τον προϋπολογισμό: Θα συναινέσουμε μεν τώρα χωρίς έκθεση σε αυτές τις ποικίλες προτάσεις για το πρόγραμμα SAVE για την προαγωγή της αποδοτικότητας της ενέργειας. Πρέπει όμως να γίνει συνείδηση σε όλους σας, ότι στη πραγματικότητα είναι υποκρισία να περιλάβουμε αυτές τις έξι χώρες στο πρόγραμμα SAVE, αφού δεν θα έχουμε ούτε δεκάρα για αυτό!

<SPEAKER ID=82 NAME="Πρόεδρος">
Κυρία Bloch von Blottnitz, αυτή δεν είναι η στιγμή για μια αιτιολόγηση ψήφου ούτε για συζήτηση.
<P>
Προχωράμε στην ψηφοφορία.
<P>
(Μέσω διαδοχικών ψηφοφοριών, το Σώμα εγκρίνει τις έξι προτάσεις απόφασης)

<SPEAKER ID=83 LANGUAGE="FR" NAME="Fabre-Aubrespy">
Κύριε Πρόεδρε, μας υπενθυμίσατε, δικαίως, ότι η έγκριση του εν λόγω κειμένου απαιτούσε τη συγκέντρωση ειδικής πλειοψηφίας. Μόλις ψηφίσαμε επί μιας τροπολογίας στην πρώτη αιτιολογική σκέψη - μια τροπολογία που απορρίφθηκε -, αλλά πιστεύω πως επί του παρόντος θα πρέπει να διεξαχθεί ψηφοφορία επί του αρχικού κειμένου της εν λόγω πρώτης αιτιολογικής σκέψης, για να διαπιστώσουμε αν συγκεντρώνει, πράγματι, την ειδική πλειοψηφία.

<SPEAKER ID=84 NAME="Πρόεδρος">
Κύριε Fabre-Aubrespy, το κείμενο της Συνθήκης ορίζει ότι οι τροπολογίες κατά τη δεύτερη ανάγνωση πρέπει να εγκριθούν με ειδική πλειοψηφία, μόνο οι τροπολογίες. Το ίδιο το κείμενο δεν τίθεται προς ψήφιση. Δεν πρέπει να ψηφιστεί και αποτελεί, εξάλλου, το αποτέλεσμα μιας ιδέας που εξέφρασε ένας Γάλλος πρόεδρος κατά τις συνομιλίες για τη Συνθήκη του Μάαστριχτ.
<P>
(Γέλια)
<P>
(Ο Πρόεδρος αναγγέλλει την έγκριση της κοινής θέσης όπως τροποποιήθηκε)

<SPEAKER ID=85 LANGUAGE="EN" NAME="Collins, Kenneth">
Κύριε Πρόεδρε, ήθελα απλώς να επιστήσω την προσοχή του Κοινοβουλίου στο γεγονός ότι ο κ. Cabrol, ο εισηγητής της έκθεσης περί διαφήμισης των προϊόντων καπνού, είναι στην πραγματικότητα ο τρίτος εισηγητής του Ευρωπαϊκού Κοινοβουλίου που ασχολείται με το εν λόγω ζήτημα και είναι αυτός που το έφερε εις πέρας, για αυτό το Σώμα οφείλει να τον συγχαρεί.
<P>
(Χειροκροτήματα)

<SPEAKER ID=86 NAME="Πρόεδρος">
Υπενθυμίζω ότι οι εκδηλώσεις στα θεωρεία απαγορεύονται.

<SPEAKER ID=87 LANGUAGE="EN" NAME="Provan">
Κύριε Πρόεδρε, βλέπουμε ακόμα μία φορά τις υπηρεσίες να επιτρέπουν στις τηλεοπτικές κάμερες να βιντεοσκοπούν εκδηλώσεις διαμαρτυρίας μέσα στο Σώμα. Είναι πολύ λυπηρό και το Προεδρείο θα πρέπει να κάνει κάτι γι' αυτό και να βεβαιωθεί ότι έχουν δοθεί αυστηρές οδηγίες προκειμένου να μην παρέχεται καμία δημοσιότητα σε εκδηλώσεις που είναι παράνομες στο εσωτερικό του Σώματος.
<P>
(Ανάμικτες αντιδράσεις)

<SPEAKER ID=88 LANGUAGE="DE" NAME="Roth">
Κύριε Πρόεδρε, επανέρχομαι στην πρόταση του προηγούμενου ομιλητή και παρακαλώ το Προεδρείο να εξετάσει, γιατί χθες κατά τη διάρκεια της ψηφοφορίας, όταν επρόκειτο για την έκθεση του κυρίου Rothley, πολλοί συνάδελφοι από τον Τύπο απομακρύνθηκαν, μεταξύ άλλων από το Reuters, τοAPE, το Γαλλικό πρακτορείο Ειδήσεων, το Nordfoto, και γιατί η υπηρεσία του Κοινοβουλίου προφανώς αρνήθηκε να δώσει για παράδειγμα στο ιταλικό πρόγραμμα RAI φωτογραφίες από την ψηφοφορία μας εδώ. Αυτό το θεωρώ σαν μέτρο λογοκρισίας ...
<P>
(Χειροκροτήματα) ... και σας παρακαλώ θερμώς να ασχοληθείτε με το θέμα του τι σημαίνει πια γενικά δημοσιότητα και το δικαίωμα του Τύπου και των μέσων ενημέρωσης για πληροφόρηση, σε αυτό το Κοινοβούλιο, το οποίο ονομάζεται δημοκρατικό!

<SPEAKER ID=89 NAME="Muscardini">
Κύριε Πρόεδρε, σας συνιστώ, όπως έχω ήδη έχω κάνει σε άλλες περιπτώσεις, να κοιτάτε και προς τη δεξιά πλευρά των εδράνων, όπου συχνά πρέπει να ανασκουμπωθούμε για να έχουμε τον λόγο.
<P>
Θα ήθελα μόνο να προσθέσω κάτι αναφορικά με τους ισχυρισμούς σας. Είναι αλήθεια ότι απαγορεύονται οι εκδηλώσεις σε αυτή την Αίθουσα, αλλά επίσης αληθεύει το γεγονός ότι οι πολίτες έχουν δικαίωμα να πληροφορηθούν όλα όσα συμβαίνουν στο Ευρωπαϊκό Κοινοβούλιο. Επίσης, θα πρέπει να ειπωθεί ότι στις σπάνιες περιπτώσεις κατά τις οποίες αυτό το Ευρωπαϊκό Κοινοβούλιο εμφανίζεται στη τηλεόραση των ευρωπαϊκών κρατών, ειδικά στην Ιταλία, είναι όταν υπάρχει κάποια εκδήλωση διαμαρτυρίας. Γι' αυτό σας καλώ να δώσετε περισσότερη προσοχή στις υπηρεσίες πληροφόρησης των κοινοβουλευτικών εργασιών.
<P>
(Χειροκροτήματα)

<SPEAKER ID=90 NAME="Πρόεδρος">
Αγαπητοί συνάδελφοι, ζητώ συγγνώμη από την κ. Muscardini. Η όρασή μου εξασθενεί.
<P>
Θα προχωρήσουμε τώρα στην ψηφοφορία επί του σχεδίου απόφασης.
<P>
(Το Σώμα εγκρίνει την απόφαση)

<SPEAKER ID=91 NAME="Hautala">
Αξιότιμε κύριε Πρόεδρε, έζησα μόλις μια μικρή έκπληξη. Ανοιξα τις τροπολογίες στα φινλανδικά και διαπίστωσα πως περιείχαν τροπολογίες σχετικά με την έκθεση του συνάδελφου κυρίου Viceconte που αφορούν την καταπολέμηση των σπανίων ασθενειών. Θα ήθελα τώρα να επανορθώσω μια βασική παρεξήγηση. Η δική μου έκθεση δεν αφορά καθόλου τις σπάνιες ασθένειες, αλλά πολύ συνηθισμένες ασθένειες. Στην Ευρωπαϊκή Ένωση πεθαίνουν κάθε χρόνο 40.000 άτομα από τις επιπτώσεις της ρύπανσης του ατμοσφαιρικού αέρα, επομένως εδώ έχει γίνει μια δυσάρεστη παρεξήγηση.

<SPEAKER ID=92 NAME="Πρόεδρος">
Θα ελέγξουμε, προφανώς, τις μεταφράσεις για να είμαστε σίγουροι ότι όλα είναι σε τάξη. Σας επισημαίνω ότι υπάρχουν δύο διορθώσεις, μία στην ισπανική μετάφραση και μία στην πορτογαλική.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=93 NAME="Poggiolini">
Κύριε Πρόεδρε, θα ήθελα να προσκαλέσω τη Σοσιαλιστική Ομάδα, και ειδικότερα την εισηγήτρια, την σκιώδη εισηγήτρια, την κ. Van Putten, να αποσύρει τη τροπολογία αριθ. 51. Αυτό γιατί, εάν εγκριθεί η τροπολογία αριθ. 52, την οποία κατέθεσαν οι Πράσινοι και η οποία έχει τη πλήρη υποστήριξή μου, θα έχουμε τη διασφάλιση ότι τα κριτήρια αυστηρότητας αυτού του ευρωπαϊκού οικολογικού σήματος δεν θα είναι ασφαλώς κατώτερα από τα αντίστοιχα των εθνικών σημάτων. Τώρα, εάν όπως ελπίζω, εγκριθεί η τροπολογία αριθ. 52, η τροπολογία αριθ. 51, παρά το γεγονός ότι δεν είναι ασυμβίβαστη με αυτήν, δημιουργεί στοιχεία στρέβλωσης, επειδή αναφέρεται σε ασαφή κριτήρια, όπως η διασημότητα, η μεγάλη διάρκεια. Αυτό επομένως δημιουργεί στοιχεία στρέβλωσης σε ένα κανονισμό ο οποίος εμφανίζεται πολύ καλός, ιδίως εάν η Επιτροπή, σε δεύτερη ανάγνωση, συγκρατήσει τις τροπολογίες μας. Γι' αυτό, προσκαλώ τη Σοσιαλιστική Ομάδα να αποσύρει την τροπολογία αριθ. 51 και εάν αυτό δεν είναι δυνατόν, θα καλούσα το Σώμα να ψηφίσει κατά. Υπενθυμίζω ότι ψηφίσαμε ήδη υπέρ της τροπολογίας αριθ. 50, την οποία υπέβαλε η Σοσιαλιστική Ομάδα. Κατανοώ πλήρως τις ανησυχίες της συναδέλφου Van Putten, την οποία ευχαριστώ για την συνεισφορά της στις εργασίες για τη προώθηση αυτού του κανονισμού στους κόλπους της επιτροπής, αλλά την παρακαλώ να αποσύρει τη τροπολογία αριθ.51.

<SPEAKER ID=94 LANGUAGE="NL" NAME="Van Putten">
Όχι, κύριε Πρόεδρε, παραμένω στην άποψη ότι αλληλοσυμπληρώνονται πολύ καλά και ότι μας δίδεται για τη δεύτερη ανάγνωση καλύτερη διαπραγματευτική θέση απέναντι στην Επιτροπή και το Συμβούλιο. Θα ήθελα να μπορούσα να σας κάνω τη χάρη, αλλά στην προκειμένη περίπτωση δεν μπορώ.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=95 NAME="Garosci">
Κύριε Πρόεδρε, όταν ψηφίσαμε υπέρ του ευρώ, στις 2 Μαΐου, παρεμβαίνοντας ως Κοινοβούλιο στις Βρυξέλλες, αναφέρθηκα σε ένα πλοίο το οποίο επιτέλους είχε ξεκινήσει για να εκπληρώσει τις θεσμικές αρμοδιότητές του. Σήμερα εξοπλίσαμε αυτό το πλοίο με αξιωματικούς του ναυτικού, απαραίτητους για τα ταξίδια του. Αναφέρομαι σε αξιωματικούς επειδή οι ναύτες είμαστε όλοι εμείς οι Ευρωπαίοι πολίτες με την εργασία μας, με τις καθημερινές προσπάθειές μας.
<P>
Η επιλογή των έξι μελών της Εκτελεστικής Επιτροπής της Ευρωπαϊκής Κεντρικής Τράπεζας και του πρώτου προέδρου της ήταν η βασική πράξη για να καταστεί λειτουργικό το ενιαίο νόμισμα. Ένα μόλις λεπτό μετά από αυτή τη ψηφοφορία επιτρέψαμε την έμπρακτη εκκίνηση του ευρώ, επιβεβαιώνοντας τις προτάσεις των κρατών μελών για τα ονόματα των έξι μελών της διοίκησης της Ευρωπαϊκής Κεντρικής Τράπεζας για τα επόμενα έτη. Ας τους αντιμετωπίσουμε με εμπιστοσύνη, έχοντας επίγνωση του γεγονότος ότι δεν είναι εύκολη η αποστολή τους, ούτε από την άποψη της εργασίας ούτε από την άποψη της χρονικής στιγμής. Ας κοιτάξουμε την εμπειρία τους, που προέρχεται από τα προηγούμενα αξιώματά τους και ας δούμε κυρίως την αυτονομία τους σε σχέση με τις πολιτικές παρεμβάσεις που ενδεχομένως θα μπορούσαν να διαταράξουν το έργο της Εκτελεστικής Επιτροπής, έτσι ακριβώς όπως αναφέρεται στις Συνθήκες.
<P>
Επίσης, ας ευχηθούμε στο μέλλον μεγαλύτερη συμμετοχή του Ευρωπαϊκού Κοινοβουλίου στις εργασίες της Ευρωπαϊκής Κεντρικής Τράπεζας. Πράγματι, το Κοινοβούλιο - θα πρέπει να το υπενθυμίσουμε - αποτελεί τον μοναδικό αιρετό κοινοτικό θεσμό, που αναδεικνύεται δηλαδή απευθείας από τους πολίτες, στους οποίους θα πρέπει να λογοδοτεί και θα πρέπει καθημερινά να ενημερώνει για τις προσεχείς δραστηριότητες της Εκτελεστικής Επιτροπής.
<P>
Τέλος, ευχόμαστε μια ταχεία διευθέτηση του θέματος του διορισμού του νέου προέδρου της ΕΤΑΑ, της Ευρωπαϊκής Τράπεζας για την Ανασυγκρότηση και την Ανάπτυξη, μια θέση η οποία ήταν χηρεύουσα εδώ και μήνες. Επίσης εδώ θα πρέπει να αναμένουμε μια επιλογή, η οποία δυστυχώς δεν αποτελεί αρμοδιότητα αυτού του Κοινοβουλίου αλλά του Συμβουλίου, μια επιλογή η οποία πρέπει να είναι συνεπής με το κοινοτικό πνεύμα δημιουργίας μιας ομάδας, τα μέλη της οποίας εργάζονται συντονισμένα για την επίτευξη των κοινών στόχων.

<SPEAKER ID=96 LANGUAGE="FR" NAME="Berthu">
Κύριε Πρόεδρε, η εισηγήτρια της Επιτροπής Οικονομικής, Νομισματικής και Βιομηχανικής Πολιτικής, η κ. Randzio-Plath, μας εξήγησε προ ολίγου ότι οι ακροάσεις των υποψηφίων για την Εκτελεστική Επιτροπή της Ευρωπαϊκής Κεντρικής Τράπεζας την ειχαν οδηγήσει σε μια πολύ θετική διαπίστωση. Όλοι οι υποψήφιοι εκτιμούν ότι ο στόχος της σταθερότητας των τιμών έχει σχεδόν επιτευχθεί σήμερα στην Ευρώπη, γεγονός που θα έπρεπε να συμβάλει στην μελλοντική επιβολή χαμηλών επιτοκίων. Ομοίως, όπως προέκυψε από τις ακροάσεις, η ικανότητα των υποψηφίων σε χρηματοοικονομικά θέματα, όπως άλλωστε η κληρονομιά σοβαρότητας που θα αφήσουν οι κεντρικές τράπεζες στην ΕΚΤ, θα έπρεπε να εξασφαλίζει την αξιοπιστία της ΕΚΤ και να συμβάλλει εξίσου στην πτώση των επιτοκίων.
<P>
Παρ' όλα αυτά, πιστεύουμε ότι δεν πρέπει να αποκρύπτουμε τους αντίθετους παράγοντες, που είναι πολύ ισχυροί και οι οποίοι θα τείνουν, μάλλον, να διατηρήσουν μέσα στη ζώνη του ευρώ διαρθρωτικώς υψηλότερα επιτόκια απ' ό, τι απαιτείται. Μάλιστα, δεδομένου ότι η εν λόγω ζώνη θα είναι οικονομικώς ετερόκλητη, δεδομένου ότι θα είναι ψυχολογικώς εξίσου ετερογενής, εφόσον δεν θα υπάρχει ενιοποιημένη ευρωπαϊκή κοινή γνώμη που να υποστηρίζει μαζικώς την Κεντρική Τράπεζα, η ΕΚΤ θα έρχεται διαρκώς αντιμέτωπη με πολύ εντονότερες αποκλίσεις σε σχέση με το εσωτερικό ενός εθνικού κράτους. Θα πρέπει μονίμως να αντισταθμίζει αυτό το έλλειμμα αξιοπιστίας με υψηλότερα επιτόκια από τον δυνητικό μέσο όρο των εθνικών επιτοκίων, αν υπήρχαν ακόμη. Επιπλέον, εφόσον ο στόχος της σταθερότητας των τιμών θα είναι πρωταρχικός για την ΕΚΤ, η Τράπεζα θα πρέπει να αντιδρά κάθε φορά που θα επικρεμάται κάπου η απειλή ολίσθησης, εφόσον αυτή θα κινδυνεύει να αποσταθεροποιήσει όλη τη ζώνη. Ακόμη και σε αυτή την περίπτωση, θα έχουμε έναν παράγοντα αυτόματης υπερτίμησης των επιτοκίων. Όμως, για μία ακόμη φορά, η κατάσταση αυτή δεν θα είναι τυχαία. Θα απορρέει από την ίδια τη σύλληψη της ευρωπαϊκής νομισματικής ενοποίησης, που θα τοποθετήσει την ενιαία κεντρική τράπεζα στο μέσο μιας ετερογενούς ζώνης. Αυτό θα είναι ένα από τα κόστη του ευρώ, που προσποιούμαστε σήμερα ότι αγνοούμε και το οποίο θα ανακαλύψουν οι πολίτες, όταν θα βρεθούν ενταγμένοι στο νέο σύστημα.

<SPEAKER ID=97 LANGUAGE="DE" NAME="Mόller">
Κύριε Πρόεδρε, ενέκρινα τη σύσταση της κυρίας Randzio-Plath για τον διορισμό των έξι υποψηφίων στην Εκτελεστική Επιτροπή της Κεντρικής Τράπεζας. Δεν θα ήθελα όμως να αποκρύψω το γεγονός ότι γεννήθηκαν σημαντικές αμφιβολίες για την κανονικότητα της διαδικασίας επιλογής.
<P>
Τώρα μπορεί κανείς βέβαια να θέσει το ερώτημα, ποιοι υψηλά ιστάμενοι πολιτικοί, ο κύριος Chirac ή ο κύριος Kohl, ή κάποιοι δευτερεύοντες πολιτικοί όπως ο κύριος Waigel ή άνθρωποι όπως ο κύριος Tietmeyer φέρουν την ευθύνη αυτής της διαδικασίας. Κατά τη γνώμη μου, πρωτίστως πρέπει να αναγνωρίσουμε ότι αυτές οι διατάξεις της Συνθήκης πρέπει ουσιαστικά σε αυτό το σημείο να αλλάξουν.
<P>
Η παραίνεσή μου στο Συμβούλιο και ιδιαίτερα στη μελλοντική γερμανική Προεδρία του Συμβουλίου θα ήταν: Εάν θέλουμε το ευρώ να θεωρηθεί στο μέλλον από τους Ευρωπαίους πολίτες σαν ένα αξιόπιστο και σταθερό νόμισμα, τότε πρέπει και οι άνθρωποι, οι οποίοι προσφέρουν τις υπηρεσίες τους σε αυτή την Κεντρική Τράπεζα, να επιλέγονται σύμφωνα με μία διαδικασία, στην οποία οι πολίτες μπορούν να έχουν μέγιστη εμπιστοσύνη.
<P>
Αυτό σημαίνει, κατά πρώτον: Πρέπει να απομακρυνθούμε από τον κανόνα της ομοφωνίας. Δεν είναι δυνατόν ένα κράτος μέλος να συμφωνεί στην απόφαση για το ποιος πρέπει να προταθεί από το Συμβούλιο, μόλις στο τέλος ενός εξαιρετικά μεγάλης διάρκειας γεύματος, όπως συνέβη πρόσφατα. Κατά δεύτερον, πρέπει οπωσδήποτε να διευκρινιστεί ότι το Ευρωπαϊκό Κοινοβούλιο διατυπώνει περισσότερα από μία σύστασηκαι μόνο. Στο μέλλον πρέπει το Ευρωπαϊκό Κοινοβούλιο να έχει τη δυνατότητα να εκλέγει αυτούς τους υποψήφιους, και μάλιστα ακριβώς όπως το Συμβούλιο: κατά πλειοψηφία. Τέτοιοι υποψήφιοι θα απολαμβάνουν κατόπιν την εμπιστοσύνη του πληθυσμού και της κοινής γνώμης.

<SPEAKER ID=98 LANGUAGE="FR" NAME="Le Gallou">
Κύριε Πρόεδρε, οι βουλευτές των Κομμάτων της Ευρωπαϊκής Δεξιάς δεν συμμετείχαν στην ψηφοφορία για την Ευρωπαϊκή Κεντρική Τράπεζα, γιατί δεν εγκρίνουν ούτε την εγκατάλειψη των εθνικών νομισμάτων, ούτε τη μεταβίβαση της νομισματικής κυριαρχίας σε ένα σώμα εμπειρογνωμόνων αποκομμένο από το λαό.
<P>
Ως προς αυτό, θα ήθελα να είμαι σίγουρος ότι εκείνοι που ενθουσιάζονται σήμερα για το ευρώ, δεν θα είναι οι ίδιοι που, αύριο, θα μας λένε ότι πρέπει να το αντικαταστήσουμε με το δολλάριο. Εξηγούμαι. Το 1987, μας πρότειναν την ενιαία αγορά και, το 1992, μας είπαν ότι έπρεπε να προσθέσουμε ένα ενιαίο ευρωπαϊκό νόμισμα στην ενιαία ευρωπαϊκή αγορά. Σήμερα, ο επίτροπος Brittan και άλλοι, κυρίως στελέχη της βρετανικής Προεδρίας, μας λένε ότι θα πρέπει να δημιουργηθεί μια διατλαντική ενιαία αγορά. Ε, λοιπόν, αν επιτύχουν τους στόχους τους και αν οδεύσουμε προς μια διατλαντική ενιαία αγορά, δεν αμφιβάλλω ότι οι ίδιοι θα μας εξηγήσουν, το 2004, το 2005 ή το 2006, ότι σε αυτή τη διατλαντική ενιαία αγορά πρέπει να προστεθεί ένα διατλαντικό ενιαίο νόμισμα, που δεν θα μπορούσε να είναι άλλο, προφανώς, από το δολλάριο.
<P>
Επομένως, αν υπερασπιστήκαμε σήμερα το φράγκο, είναι μάλλον για να αποφύγουμε το δολλάριο αύριο.

<SPEAKER ID=99 LANGUAGE="NL" NAME="Boogerd-Quaak">
Κύριε Πρόεδρε, χαιρετίζω την έγκριση του Ευρωπαϊκού Κοινοβουλίου για τον διορισμό του κ. Duisenberg στη θέση του διοικητή της Ευρωπαϊκής Κεντρικής Τράπεζας. Σήμερα το Ευρωπαϊκό Κοινοβούλιο κατόρθωσε να ξεπεράσει με μεγάλη πλειοψηφία τη μικροπρέπεια του Ευρωπαϊκού Συμβουλίου. Επισημαίνω εδώ τη σημασία της εγκεκριμένης τροπολογίας της Ομάδας ΦΙΛ, με την οποία ζητείται να αποφευχθεί μια πρόωρη ή ταυτόχρονη διαδοχή του διοικητή και του υποδιοικητή. Με την έγκριση της τροπολογίας, το Ευρωπαϊκό Κοινοβούλιο στέλνει το μήνυμα ότι πρέπει να είναι διασφαλισμένη η συνέχεια στην κεφαλή της διοίκησης της κεντρικής τράπεζας. Για αυτόν τον λόγο τονίζεται στην τροπολογία ότι μόνον, και επαναλαμβάνω μόνον ο ίδιος ο διοικητής ή ένα μέλος της διοίκησης της κεντρικής τράπεζας μπορεί να αποφασίσει πότε θα αποχωρήσει. Σύμφωνα με το πνεύμα της Συνθήκης, εξωτερικοί παράγοντες δεν έχουν κανένα δικαίωμα να επηρεάσουν την εντολή του συγκεκριμένου ατόμου.
<P>
Τέλος, διαπιστώνω ότι η διαδικασία διορισμού όπως ακολουθήθηκε στις 2 και 3 Μαίου, αποδείχτηκε ελάχιστα ικανοποιητική. Στο μέλλον πρέπει να βελτιωθεί οπωσδήποτε, αν θέλουμε να ενισχύσουμε την εμπιστοσύνη του κοινού στο ευρώ. Η μακάβρια σειρά πολιτικών κονταροχτυπημάτων των περασμένων εβδομάδων, υποχρεώνει σε περισσότερες αρμοδιότητες του Ευρωπαϊκού Κοινοβούλιο σε τέτοια θέματα. Και εφόσον το Ευρωπαϊκό Συμβούλιο δεν θα αποχωρισθεί ευχαρίστως την αρμοδιότητα του διορισμού, καλούμε τους Ευρωπαϊους πολίτες να αποσπάσουν περισσότερη δημοκρατία.

<SPEAKER ID=100 NAME="Ahlqvist, Theorin και Wibe">
Εφόσον η Σουηδία δεν συμμετέχει στην ΟΝΕ, απέχουμε από την ψηφοφορία για τη σύσταση για τον διορισμό των προαναφερθέντων ατόμων. Θα πρέπει να καθορισθεί από τις χώρες που συμμετέχουν αν είναι κατάλληλλες οι ικανότητες αυτών των ατόμων καθώς και ο πολιτικός προσανατολισμός τους για να τους ανατεθεί αυτό το εμπιστευτικό έργο.

<SPEAKER ID=101 NAME="Αλαβάνος">
Δυστυχώς προχωρούμε προς το κοινό νόμισμα «ευρώ» και την Οικονομική και Νομισματική 'Ενωση με μεγένθυση του δημοκρατικού ελλείμματος, με μια παντοδύναμη και ανεξέλεγκτη Ευρωπαϊκή Κεντρική Τράπεζα και ένα Ευρωπαϊκό Κοινοβούλιο «γλάστρα» και κομπάρσο.
<P>
Στις 2 Μαΐου συγκαλείται εκτάκτως για πρώτη φορά ημέρα Σάββατο το Ευρωπαϊκό Κοινοβούλιο για να εγκρίνει τις αποφάσεις του ECOFIN για τις 11 χώρες που θα συμμετέχουν στο «ευρώ». Είτε τις ενέκρινε είτε τις απέρριπτε το Ευρωπαϊκό Κοινοβούλιο, τίποτα απολύτως δεν θα άλλαζε, αφού η γνώμη του ήταν συμβουλευτική και μόνο. Δεν μπορώ να συμφωνήσω με την κατεύθυνση του Προεδρείου του Κοινοβουλίου μας να συμμετέχουμε στις τελετουργίες αυτές, έστω χωρίς εξουσίες, έστω χωρίς αρμοδιότητες, προκειμένου να εξασφαλίσουμε ορισμένα ψίχουλα από την πρωτοφανή διαφημιστική καμπάνια που γίνεται για το «ευρώ». Εμείς δεν έπρεπε να συναινέσουμε στην οικοδόμηση μιας Οικονομικής και Νομισματικής Ευρώπης χωρίς Κοινοβούλιο με εξουσίες που να εκφράζει την κυριαρχία των λαών της Ευρώπης. Γι'αυτό κι εγώ επέλεξα να απουσιάσω από αυτή τη «σχολική γιορτή» που αποφασίστηκε την τελευταία στιγμή, μόνο και μόνο για τα Μέσα Μαζικής Ενημέρωσης, που κατά τη γνώμη μου γελοιοποιούσε αντί να ισχυροποιεί το Ευρωπαϊκό Κοινοβούλιο.
<P>
Σήμερα, στην Ολομέλεια του Στρασβούργου, υποτίθεται ότι θα εγκρίνουμε τη διοίκηση της Ευρωπαϊκής Κεντρικής Τράπεζας. Στην ακρόαση που έγινε στην Νομισματική Επιτροπή και σε ερώτηση «τί θα κάνει σε περίπτωση που το Ευρωπαϊκό Κοινοβούλιο δεν εγκρίνει τον διορισμό του ως προέδρου», ο κύριος Duisenberg απάντησε ότι δεν είναι δικό του θέμα, είναι θέμα του Συμβουλίου. Και το Συμβούλιο μέσω του προέδρου του βρετανού Υπουργού Οικονομικών κυρίου Brown επιβεβαίωσε σήμερα το πρωί ότι ο ρόλος του Κοινοβουλίου είναι «συμβουλευτικός».
<P>
Προχωρούμε μπροστά, ιδρύουμε Ευρωπαϊκή Κεντρική Τράπεζα και ταυτόχρονα οπισθοχωρούμε σε Κοινοβούλιο-σκιά, που θυμίζει τα κοινοβούλια πριν από τη γαλλική επανάσταση που ασκούσαν ρόλο «συμβουλευτικό» στον μονάρχη.
<P>
Και σε αυτή την περίπτωση, τον διορισμό της διοίκησης της Ευρωπαϊκής Κεντρικής Τράπεζας, δεν θα συμμετέχω και θα απόσχω της ψηφοφορίας.

<SPEAKER ID=102 NAME="Andersson, Hulthιn, Lφφw και Waidelich">
Φυσικά υπερψηφίζουμε τη σύσταση για τον διορισμό του προέδρου, του αντιπροέδρου καθώς και των υπολοίπων μελών της Εκτελεστικής Επιτροπής της Ευρωπαϊκής Κεντρικής Τράπεζας, διότι το κοινό ευρωπαϊκό νόμισμα επηρεάζει τις εξελίξεις σε όλες τις ευρωπαϊκές χώρες.
<P>
Θέλουμε να συμβάλουμε κάθ' οιονδήποτε τρόπο στο να γίνει η ΟΝΕ ένα επιτυχημένο εγχείρημα, διότι αυτό ευνοεί όλους τους πολίτες της Ευρώπης, συμπεριλαμβανομένων και των Σουηδών.

<SPEAKER ID=103 NAME="Caudron">
Εκείνο που συνέβη στις 2 Μαΐου στη Σύνοδο Κορυφής των Βρυξελλών, προκάλεσε πολλές δυσαρέσκειες και άφησε μια πολύ πικρή γεύση. Οι φιλονικίες μεταξύ των κρατών εξοβέλισαν σε δεύτερο επίπεδο τη γέννηση του ευρώ και τη σημασία του γεγονότος.
<P>
Η συζήτηση σχετικά με την αρχή στην οποία εναπόκειται να αποφασίσει, άξιζε, ωστόσο, τον κόπο που καταβλήθηκε για τη διεξαγωγή της. Πράγματι, αλλά ήταν δυσάρεστη και υπερβολικά εθνικιστική. Όντως θα χρειαστεί να την ξαναρχίσουμε κάποτε με ψυχραιμία. Ουσιαστικά, οι πολιτικοί πρέπει να αποφασίζουν και όχι οι διοικητές των τραπεζών. Ακολούθως, το Κοινοβούλιο, με τη σειρά του, συνέχισε το έργο του με μια ακρόαση πολύ υψηλής ποιότητας.
<P>
Θα πρέπει, άραγε, σήμερα να είμαστε αυστηροί ως προς τη μια ή την άλλη υποψηφιότητα; Το ερώτημα αυτό τέθηκε στην Οικονομική Επιτροπή και προσωπικά, τη Δευτέρα το βράδυ, απέσχον από την ψηφοφορία για τους υποψηφίους. Επρόκειτο για μια απαραίτητη προειδοποίηση. Αλλά, σήμερα, δεν έχουμε σοβαρό λόγο να μην κυρώσουμε την προτεινόμενη ομάδα.
<P>
Μελλοντικά, πρέπει να απαιτήσουμε έναν πραγματικό έλεγχο του Κοινοβουλίου και, κυρίως, μια αποφασιστική πορεία προς την πολιτική Ευρώπη. Όσο περισσότερο εξειδικευμένοι είναι οι τεχνικοί, τόσο περισσότερο αναγνωρίζεται η ανεξαρτησία τους, τόσο περισσότερο "ο πολιτικός χαρακτήρας» πρέπει να αναλάβει τις ευθύνες του στο όνομα των πολιτών που αντιπροσωπεύει. Αυτή είναι η επιδίωξη της επόμενης πενταετίας.

<SPEAKER ID=104 NAME="De Rose">
Το ψήφισμα του Ευρωπαϊκού Κοινοβουλίου σχετικά με το διορισμό του προέδρου και των μελών της ΕΚΤ κατέστησε, εν πάση περιπτώσει, εφικτή τη συγκρότηση μιας ομάδας τεχνικών από το χώρο του νομίσματος, των οποίων τα επαγγελματικά προσόντα αναγνωρίζονται από όλους.
<P>
Ο γενικός στόχος που διαφαίνεται από τις ακροάσεις τους, παραμένει η αυστηρή εφαρμογή της Συνθήκης, κοινώς η απόλυτη αναζήτηση της σταθερότητας του ευρώ. Επιπροσθέτως, πρέπει να παρατηρήσουμε ότι η "ανεξαρτησία» της ΕΚΤ παραμένει ένα ακαθόριστο και νεφελώδες σημείο. Ανεξαρτησία έναντι τίνος;
<P>
Αλλά, ακόμη και αν οι συζητήσεις που διοργανώθηκαν πριν από δύο χρόνια, έδωσαν την ευκαιρία στους βουλευτές να εξετάσουν ένα μάλλον ευρύ σύνολο θεμάτων, που περιελάμβανε από την προσωπική κατάσταση των υποψηφίων μέχρι την αντίληψη που έχουν για το ρόλο της ΕΚΤ, εξετάζοντας παράλληλα και ζητήματα τεχνικού χαρακτήρα σχετικά με τον νομισματικό όγκο ή την ισοτιμία ευρώ/δολλαρίου, εξακολουθεί να είναι ιδιαίτερα δυσχερές να αποφανθούμε επί της "θεωρητικής» ικανότητας κάθε υποψηφίου κατόπιν μιας απλής ακρόασης.
<P>
Θα πρέπει να εκτιμήσουμε τις ικανότητες κάθε υποψηφίου στην καθημερινή ζωή, στο πλαίσιο της υλοποίησης και της εφαρμογής των νομισματικών πολιτικών και των λύσεων που έχουν βρεθεί, ώστε να αντιμετωπιστούν οι διακυμάνσεις, που δεν θα παραλείψουν να ταράξουν τις χρηματαγορές.
<P>
Σίγουρα είναι αξιέπαινο, προκειμένου να διαμορφωθεί ένα "υγιές» οικονομικό περιβάλλον, να πρεσβεύουμε τη νομισματική σταθερότητα, αλλά δεν πρέπει, σε καμία περίπτωση, να παραβλέψουμε το στόχο που πρέπει να παραμένει πρωταρχικός στα μάτια των πολιτικών, όπως και των μονεταριστών: τη μείωση της ανεργίας.
<P>
Γιατί, σε τελευταία ανάλυση, για να παραμείνουμε αξιόπιστοι στην κοινή γνώμη - και υπενθυμίζω ότι οι εκλεγέντες έχουν ως αποστολή να την προασπίσουν -, είναι απαραίτητο η πολιτική που ακολουθείται να αποφέρει αποτελεσματικές λύσεις στα είκοσι εκατομμύρια αποκλεισμένων, που είναι οι άνεργοι, γιατί αυτοί ανησυχούν ελάχιστα για την ανεξαρτησία και τον έλεγχο ενός ευρωπαϊκού θεσμικού οργάνου που είναι αρμόδιο για ζητήματα νομισματικής πολιτικής, αλλά θέλουν εναγωνίως να μάθουν πώς να ανακτήσουν μια αξιοπρεπή ποιότητα και ένα αξιοπρεπές επίπεδο ζωής.
<P>
Θα προσέθετα, τέλος, ότι είναι πρόωρο να ανησυχούμε για την ηλικία του προέδρου της ΕΚΤ, διότι, γιατί να μιλούμε για διάδοχό του, εφόσον μόλις διορίσαμε τον ίδιο; Ας περιμένουμε να εφαρμοστεί μια πολιτική που να λειτουργεί στις καλύτερες συνθήκες.
<P>
Κινητήριος δύναμη της ευρωπαϊκής οικοδόμησης επί σειρά ετών, η Γαλλία απόλεσε προοδευτικά τον έλεγχο. Διαθέτει ακόμη την ικανότητα να αποκτά μια επίφαση συμβιβασμού αλλά, στα μεγάλα ζητήματα, παρά τα ευτράπελα που προηγήθηκαν του διορισμού του κ. Duisenberg επικεφαλής της ΕΚΤ, η εξουσία της σταματά εκεί. Ούτε η ευρωπαϊκή υπόθεση ούτε η χώρα μας δεν εξέρχονται ενισχυμένες από αυτή την επιφυλλίδα.

<SPEAKER ID=105 NAME="Eriksson, Sjφstedt και Svensson">
Οι υπογράφοντες ψήφισαν παρών στην ψηφοφορία για τις ανωτέρω εκθέσεις, για τους εξής λόγους:
<P>
Αντιτιθέμεθα στο πρόγραμμα της ΟΝΕ καθ' αυτό· όλα τα προηγούμενα προγράμματα με κοινή στάθμη αξιών ή/και σταθερές ισοτιμίες έχουν καταρρεύσει.-Η Σουηδία δεν συμμετέχει στην ΟΝΕ και δεν έχουμε, ως εκ τούτου, κανένα λόγο να αξιολογήσουμε τους διορισμούς ατόμων σε θέσεις της ΕΚΤ.
<SPEAKER ID=106 NAME="Gahrton, Holm, Lindholm και Schφrling">
Θεωρούμε ότι η οικονομική πολιτική λιτότητας της ΟΝΕ μπορεί να οδηγήσει σε κοινωνική και πολιτική αναταραχή στην ΕΕ και ως εκ τούτου είναι ένα γιγάντιο πρόγραμμα υψηλού κινδύνου. Επίσης, η ΟΝΕ αποκλείει μί μακροπρόθεσμα βιώσιμη οικονομία σε "οικολογικές» βάσεις.
<P>
Οι προτεινόμενοι έξι υποψήφιοι που θα αποτελέσουν την διοίκηση της Ευρωπαϊκής Κεντρικής Τράπεζας πρέπει να ακολουθήσουν αυτήν τη συνταγματικά θεσπισμένη οικονομική πολιτική. Όταν ερωτήθηκαν, κανείς από αυτούς δεν έδωσε την παραμικρή ένδειξη μιας ερμηνείας για οικολογική και κοινωνική μέριμνα· όλοι εκπροσωπούν τη "σκληρή» γραμμή.
<P>
Εκτός αυτού, στην ερώτηση αν και κατά πόσον η δραστηριότητα της ΕΚΤ θα χαρακτηρίζεται από δημοσιότητα και δημοκρατική επιρροή, οι υποψήφιοι απάντησαν πάλι με ΟΧΙ. Όλοι οι υποψήφιοι για τη διοίκηση της ΕΚΤ υπεραμύνονται της ανεξαρτησίας της Τράπεζας, ενώ ταυτόχρονα είναι αντίθετοι στο να μπορεί το Ευρωπαϊκό Κοινοβούλιο να τους θέτει ενώπιον των ευθυνών τους για τις ενέργειές τους. Επίσης, όλοι επιμένουν στην αναγκαιότητα να γίνονται όλες οι εργασίες της Τράπεζας κεκλεισμένων των θυρών, κάτι που αποκλείει την ενημέρωση του Ευρωπαϊκού Κοινοβουλίου και των λαών της Ευρώπης για το τι συμβαίνει.
<P>
Το "παζάρεμα» που έλαβε χώρα για τη διάρκεια της περιόδου της θητείας του Προέδρου της ΕΚΤ και ο τρόπος με τον οποίο θα ζητείται η γνωμοδότηση του Ευρωπαϊκού Κοινοβουλίου, τα αντιλαμβανόμαστε ως αναξιοπρεπή και προσβλητικά.

<SPEAKER ID=107 NAME="Gallagher">
Ως μέλος της Επιτροπής Οικονομικής, Νομισματικής και Βιομηχανικής Πολιτικής του Ευρωπαϊκού Κοινοβουλίου, εκφράζω την ικανοποίησή μου για τις βασικές αποφάσεις που έλαβαν κατά τη διάρκεια του Σαββατοκύριακου της 1-3 Μαΐου οι Ευρωπαίοι ηγέτες, οι οποίες έδωσαν το τελικό πράσινο φως για την καθιέρωση ενός ενιαίου ευρωπαϊκού νομίσματος στην Ευρώπη.
<P>
Εκφράζω την ικανοποίησή μου για το γεγονός ότι 11 χώρες πρόκειται να συμμετάσχουν στο ενίαιο νόμισμα το οποίο θα συμπεριλάβει ένα πληθυσμό άνω των 290 εκατομμυρίων ατόμων. Αν επρόκειτο να συμμετάσχουν στο ενίαιο νόμισμα μόνο έξι ή επτά χώρες, τότε αυτό θα είχε ως αποτέλεσμα τη δημιουργία μίας Ευρώπης δύο ταχυτήτων.
<P>
Χαίρομαι που η Ιρλανδία συμμετέχει στο νέο νόμισμα, γιατί αυτό θα συνεπάγεται χαμηλότερο κόστος εξαγωγών για την μεταποιητική μας βιομηχανία. Το αποτέλεσμα από τη συμμετοχή μας στο καθεστώς του ευρωπαϊκού ενιαίου νομίσματος θα είναι σίγουρα χαμηλότερα επιτόκια, γεγονός που αποτελεί καλά νέα για τις μικρές και μεσαίες επιχειρήσεις. Η εξάλειψη του κόστους συναλλαγών θα αποτελεί καλά νέα για τον τουριστικό κλάδο της Ιρλανδίας.
<P>
Τα επόμενα 12 χρόνια η Ευρωπαϊκή Κεντρική Τράπεζα θα διοικείται από δύο από τους πλέον έμπειρους τραπεζίτες στην Ευρώπη, τον κ. Duisenberg και τον κ.Trichet. Και οι δύο κύριοι έχουν αψεγάδιαστα διαπιστευτήρια στη διεθνή τραπεζική οικονομική και διοίκηση και είναι κατάλληλοι για την αντίστοιχη θέση του Διοικητή της Ευρωπαϊκής Κεντρικής Τράπεζας.
<P>
Η συζήτηση για τον νέο διοικητή της Ευρωπαϊκής Κεντρικής Τράπεζας δεν πρέπει να μας αποσπά από τα όσα έχουν επιτευχθεί μέχρι σήμερα για τη δημιουργία ενός νέου ευρωπαϊκού ενιαίου νομίσματος.
<P>
Ωστόσο, πρέπει επίσης να ενθυμούμαστε ότι οι αληθινές προκλήσεις βρίσκονται μπροστά μας όσον αφορά την συμμετοχή της Ιρλανδίας στο νέο ευρωπαϊκό ενιαίο νόμισμα.
<P>
Τα επιτόκια τα έλεγχει πλέον η Ευρωπαϊκή Κεντρική Τράπεζα. Επομένως, αν η Ιρλανδία σκοπεύει να επιτύχει στο πλαίσιο της ρύθμισης ενός ενιαίου νομίσματος, τότε πρέπει να παραμείνουμε ανταγωνιστικοί στο εσωτερικό της αγοράς, να κρατήσουμε χαμηλές τιμές και να διασφαλίσουμε ότι ο πληθωρισμός παραμένει χαμηλός.
<P>
Τέλος, πιστεύω ότι η Βρετανία θα συμμετάσχει στο νέο νόμισμα στο προσεχές μέλλον, γιατί το επιθυμεί η βρετανική βιομηχανία και γιατί η Βρετανία όσο παραμένει εκτός της ζώνης του ευρώ θα είναι ο μεγάλος χαμένος ως προς προσέλκυση άμεσων ξένων επενδύσεων.

<SPEAKER ID=108 NAME="Kirsten Jensen, Blak, Sindal και Iversen">
Οι Δανοί σοσιαλδημοκράτες απέχουν από την ψηφοφορία για τη διοίκηση της Ευρωπαϊκής Κεντρικής Τράπεζας. Ψηφίσαμε υπέρ του καταλόγου των χωρών που μπορούν να συμμετέχουν στο κοινό νόμισμα, διότι συμπεριλαμβάνεται στις δανέζικες επιφυλάξεις ότι δεν θα παρεμποδίσουμε άλλες χώρες να συμμετέχουν. Παρ' όλα αυτά, όμως, είμαστε της άποψης ότι είναι δύσκολο να πάρουμε θέση ως προς την ποιότητα της διοίκησης που θα ισχύσει για τις χώρες που θα συμμετέχουν στο νόμισμα. Απέχουμε από την ψηφοφορία, αφού με αυτόν τον τρόπο γίνεται συζήτηση για το αποτέλεσμα της ακρόασης των υποψηφίων. Με το να ψηφίσουμε θα παραβαίναμε τη θεμελιώδη θέση που πήραμε στις 2 Μαΐου.

<SPEAKER ID=109 NAME="Lucas Pires">
Ο ορισμός του Προέδρου της ΕΚΤ έχει ήδη επικυρωθεί από τις αγορές και την κοινή γνώμη, και αυτό αποτελεί ένα σημαντικότατο κριτήριο αξιολόγησης, ακόμη και με γνώμονα τις δημοκρατικές αρχές. Η κατά το ήμισυ εντολή του κ. Duisenberg μπορεί μεν να υποβαθμίζει την προεδρία της τράπεζας, αλλά προσδίδει αξία στο θεσμικό όργανο, του οποίου η Εκτελεστική Επιτροπή είναι άλλωστε ικανή και, σε γενικές γραμμές, υπήρξε πειστική. Πέραν τούτου, οι υποψίες που διατυπώθηκαν θα οδηγήσουν το εν λόγω θεσμικό όργανο στο να επιδείξει περισσότερη επαγρύπνηση. Και είναι θετικό το γεγονός ότι, χάρη στη διατράνωση της ανωτερότητας της πολιτικής βούλησης, που αναδεικνύεται από τη διαδικασία του διορισμού, ανοίγει στο εξής ο δρόμος ώστε η κυριότερη αποστολή της ΕΚΤ - ο έλεγχος της σταθερότητας των τιμών - να τεθεί σε μια ευρύτερη προοπτική αναζήτησης της σταθερότητας, της ισορροπίας και της συνοχής της Ευρωπαϊκής Ένωσης στο σύνολό της. Εν πάση περιπτώσει, δεν αξίζει τον κόπο να αναμασάμε το παρελθόν, αλλά οφείλουμε τώρα να αρχίσουμε να πλαισιώνουμε με "σάρκα» το "σκελετό» της Ευρωπαϊκής Ένωσης, συμπληρώνοντάς τον στο πολιτικό και στο κοινωνικό πεδίο.

<SPEAKER ID=110 NAME="Martinez">
Ζητήθηκε η γνώμη μας για το διορισμό του προέδρου της Κεντρικής Τράπεζας. Απλώς ζητήθηκε η γνώμη μας. Δεν χρειάζεται να αποφασίσουμε τίποτα, γεγονός που φανερώνει το μέγεθος της ισχύος μας, αποδεικνύοντας αντιθέτως το εύρος της κυριαρχίας της Ευρωπαϊκής Κεντρικής Τράπεζας. Διαθέτει την πληρότητα της αρμοδιότητάς της, την αυτονομία αυτής της αρμοδιότητας και την αποκλειστικότητα. Η πλήρης ανεξαρτησία που της παρέχει το άρθρο 107 της Συνθήκης του Μάαστριχτ, συνεπάγεται απολύτως την απουσία ελέγχου.
<P>
Είναι, εξάλλου, αποκαλυπτικό και οδυνηρό το να βλέπει κανείς τις προσπάθειες που καταβάλλει η Επιτροπή Οικονομικής, Νομισματικής και Βιομηχανικής Πολιτικής για να ζητιανέψει από έναν υψηλόβαθμο υπάλληλο, τον κ. Duisemberg εν προκειμένω, ορισμένα ψιχία της ακρόασης. Αναφέρω αυτολεξεί: "Με ποια συχνότητα, κύριε Πρόεδρε, θα είστε διατεθειμένος να προσέρχεστε ενώπιον της αρμόδιας κοινοβουλευτικής επιτροπής; ». Επισημαίνουμε το "θα είστε διατεθειμένος...». Ο κ. Duisemberg απαντά, εξάλλου, ότι είναι διατεθειμένος να προσέρχεται κάθε τρίμηνο. Μέσα στη μεγάλη του καλοσύνη, θα φτάσει ακόμη να αποδεχθεί "οποιαδήποτε πρόσκληση στις συνεδριάσεις των επιτροπών».
<P>
Αλλά, σε ό, τι αφορά την ευθύνη της ΕΚΤ, πιστεύει ότι θα διαδραματίσει κάποιο ρόλο μόνο "ενώπιον του ευρέος κοινού». Πιο συγκεκριμένα, αυτή η ευθύνη θα διακυβευθεί από "μια πολιτική ανοιχτής και διαφανούς επικοινωνίας», γεγονός που θα έπρεπε να επιφέρει πολύ αυστηρές κυρώσεις του "ευρέος κοινού»...
<P>
Ο πρόεδρος Duisemberg δέχεται ακόμη η ΕΚΤ να είναι "υπόλογη έναντι του Κοινοβουλίου», με μια ειλικρίνεια, μάλιστα, που δεν αφήνει σε κανέναν αμφιβολίες. Η δέκατη ένατη ερώτηση της Επιτροπής Νομισματικής Πολιτικής είχε ως εξής: "Υποθέτοντας ότι το Ευρωπαϊκό Κοινοβούλιο συνιστούσε την απόρριψη του διορισμού σας, θα συνεχίζατε να την επιδιώκετε; », η απάντηση ήταν σαφέστατη: "Δεν μπορώ να λάβω θέση στην ερώτηση αυτή». Υπάρχει, πράγματι, υπευθυνότητα όταν ο αρμόδιος αρνείται σαφώς να αποχωρήσει μετά την αμφισβήτηση της υπευθυνότητάς του;
<P>
Ο καθένας διαπιστώνει ότι η ΕΚΤ χωρίς έλεγχο είναι πραγματικά κυρίαρχη. Τόσο πραγματικά που η οικονομική και νομισματική εξουσία της Ευρώπης δεν βρίσκεται πλέον στα χέρια της δημοκρατίας, αλλά της ολιγαρχίας.
<P>
Και σε αυτή την περίπτωση ακόμη, υπάρχει παλινδρόμηση της θεσμικής ιστορίας της Ευρώπης.

<SPEAKER ID=111 NAME="Παπαγιαννάκης">
Η ακρόαση των υποψηφίων για την Εκτελεστική Επιτροπή της Ευρωπαϊκής Κεντρικής Τράπεζας και η σχετική ψηφοφορία για την έγκρισή τους από το Ευρωπαϊκό Κοινοβούλιο αποτελούν σίγουρα μια σημαντική πολιτική στιγμή στην απαραίτητη ολοκλήρωση της ΟΝΕ και του ευρώ. Ωστόσο, αυτή ακριβώς η στιγμή μας θυμίζει τα πολιτικά ελλείμματα της έως τώρα πορείας της ευρωπαϊκής ενοποίησης. Η ψήφος του Ευρωπαϊκού Κοινοβουλίου είναι απλώς γνωμοδοτική. Τα εθνικά κοινοβούλια δεν έχουν αρμοδιότητα να κρίνουν τον διορισμό της ηγεσίας της ΕΚΤ, ενώ κρίνουν τον διορισμό του Διοικητή της δικής τους Κεντρικής Τράπεζας, όπως έκανε πρόσφατα η ελληνική Βουλή. 'Ετσι η ηγεσία της ΕΚΤ διορίζεται από τις Κυβερνήσεις, συχνά με χαμηλής ποιότητας συναλλαγές, και ο κοινοβουλευτικός έλεγχος φεύγει από τα εθνικά κοινοβούλια και δεν πάει στο Ευρωπαϊκό Κοινοβούλιο. Αναδεικνύεται έτσι άλλη μια από τις αντιφάσεις που απορρέουν από την ανεπάρκεια της έως τώρα πορείας της πολιτικής ενοποίησης της Ευρώπης. Αυτή η αντίφαση θα γίνεται όλο και πιο αισθητή όσο θα προχωράει η ανάπτυξη της ΟΝΕ. Και θα πρέπει σύντομα να την αντιμετωπίσουμε: ή η ΟΝΕ δεν οδηγεί σε πολιτική, ομοσπονδιακής μορφής, ενοποίηση της Ευρώπης και τότε πρέπει να ανησυχούμε για το μέλλον της, ή πράγματι και αναπόφευκτα οδηγεί προς αυτόν τον στόχο και τότε πρέπει να το πούμε καθαρά και να ετοιμαστούμε κατάλληλα. Με αυτό το σκεπτικό προτιμώ να απόσχω από την ψηφοφορία χωρίς φυσικά να θέτω υπό αμφισβήτηση την καταλληλότητα των προσώπων που μας προτείνονται και ακόμα λιγότερο την ιστορική σημασία που έχει αυτή καθαυτή η ΟΝΕ και το κοινό νόμισμα.

<SPEAKER ID=112 NAME="Porto">
Εκφράζουμε την ικανοποίησή μας με το αποτέλεσμα της ψηφοφορίας, με το οποίο το Ευρωπαϊκό Κοινοβούλιο προσέφερε άλλη μία σημαντική συμβολή για την αύξηση της αξιοπιστίας του ευρώ.
<P>
Αυτό υπήρξε το αποτέλεσμα της συμμετοχής μας, στους κόλπους της Επιτροπής Οικονομικής και Νομισματικής Πολιτικής, στην αξιολόγηση των βιογραφικών σημειωμάτων και στην υποβολή ερωτηματολογίων στους έξι προτεινόμενους υποψηφίους.
<P>
Εφόσον κρίναμε θετικά, με πλήρη ελευθερία, όλους τους υποψηφίους, έχουμε συμβάλει στην ενίσχυση της αξιοπιστίας που ήδη παρέχει η αγορά, απαλύνοντας κάπως τις συνέπειες της ατυχούς διαδικασίας που μεθοδεύθηκε κατά τη Σύνοδο Κορυφής των Βρυξελλών. Πρόκειται για μια αξιοπιστία η οποία δεν μειώνεται ούτε στο ελάχιστο λόγω της εθελουσίας πρόωρης αποχώρησης του κ. Duisenberg από τα καθήκοντά του (κάτι που επ' ουδενί δεν αντίκειται στις διατάξεις της Συνθήκης).
<P>
Η αξιοπιστία του ευρώ θα ενδυναμωθεί περαιτέρω με την εκ περιτροπής θητεία που συμφωνήθηκε στη Σύνοδο Κορυφής, με την ήδη προβλεπόμενη συμμετοχή ενός Πορτογάλου ως μέλος της Εκτελεστικής Επιτροπής και, επιπλέον, με τη μόνιμη συμμετοχή του διοικητού της Τράπεζας της Πορτογαλίας στο Συμβούλιο της ΕΚΤ, ένα όργανο το οποίο θα συνεδριάζει τουλάχιστον δέκα φορές το χρόνο και που θα επιφορτίζεται με τη λήψη ουσιαστικών αποφάσεων μεγίστης σημασίας δι' απλής πλειοψηφίας (καταρχήν) και με ίση βαρύτητα των ψήφων.

<SPEAKER ID=113 NAME="Ribeiro">
Μετά την "εγκαθίδρυση» και τον ορισμό των "ιδρυτών» του ευρώ, η διαδικασία εγκατάστασης της πρώτης εκτελεστικής επιτροπής της ΕΚΤ έρχεται τώρα, κατόπιν μιας ανεπιθύμητης βιασύνης και ευκαιριακών ενεργειών, να επιβεβαιώσει με το παραπάνω και τις πιο απαισιόδοξες προβλέψεις.
<P>
Μετά το θέαμα που στήθηκε με στόχο τον εντυπωσιασμό της κοινής γνώμης, ακολούθησε ένα άλλο θέαμα, που ναι μεν όλοι παραδέχονται ότι ήταν θλιβερό, αλλά όπου πολύ λίγοι σπεύδουν να υπογραμμίσουν την πτυχή που αποκαλύπτει την απουσία δημοκρατικών μηχανισμών και διαδικασιών.
<P>
Από τη μεριά μας, δεν συζητάμε για πρόσωπα, τα οποία αναδεικνύονται συνεπεία της εξισορρόπησης επιρροών ανάμεσα στους "μεγάλους», με διάφορους συνδυασμούς και "μαγειρέματα». Έστω και για λόγους έκφρασης πνευματικής υγείας, αποσκοπώντας στη διαφύλαξη της πολιτικής ως παιδαγωγική μέθοδο, επιλέξαμε την αποχή από αυτές τις ψηφοφορίες απ' όπου δεν βγαίνει καμία απόφαση, που προσποιούνται πως κάτι κάνουν, που παραμένουν στο πλαίσιο του ίδιου θεάματος που πλασάρεται στην κοινή γνώμη και που, επιπλέον, είναι ανίκανες να αποκρύψουν αυτό που κάποιοι δεν ήθελαν να τους δείξουν. Και επιλέξαμε αυτή τη στάση διότι θεωρήσαμε επείγον να καταγγείλουμε το γεγονός ότι οι αποφάσεις λαμβάνονται όλο και περισσότερο στην πλάτη και δίχως τη συμμετοχή των πολιτών, δίχως την υπεύθυνη συμμετοχή των ενημερωμένων πολιτών.

<SPEAKER ID=114 NAME="Wolf">
Η ομάδα μας καταψήφισε ομόφωνα όλους τους ορισμένους διευθυντές, επειδή θεωρεί την νομισματική πολιτική και την πρακτική των κεντρικών τραπεζών την οποία εκπροσωπούν από προγραμματική άποψη όλοι αυτοί οι υποψήφιοι - με μια μικρή εξαίρεση υπέρ του κ. Padoa-Schioppa - ως απαράδεκτη και χρήζουσα επειγόντως διόρθωσης. Η καταπολέμηση του πληθωρισμού χωρίς πληθωρισμό δεν αποτελεί εύλογη χρηματοοικονομική σύλληψη, ενώ αντίθετα η αποφυγή αποπληθωριστικών τάσεων βέβαια είναι. Το να συμπεριληφθούν οι Κεντρικές Τράπεζες στη γενική δημοσιότητα και ιδιαίτερα στην "ειδική δημοσιότητα» των χρηματοοικονομικών αγορών είναι κάτι το κοινότυπο, ενώ αντίθετα η δημοκρατική εδραίωσητης ανεξαρτησίας της Κεντρικής Τράπεζας σε έναν δομημένο μονεταριστικό διάλογο που πρέπει να θεσμοθετηθεί σε ευρωπαϊκό και εθνικό επίπεδο αποτελεί ένα καθήκον που πρέπει ακόμη να πραγματοποιηθεί.
<P>
Μια σημαντική μειοψηφία της ομάδας μας δεν θεώρησε σκόπιμο να διατυπώσει αρνητική ψήφο μέσα σε αυτήν την τεταμένη κατάσταση.
<P>
Αφού τώρα το Ευρωπαϊκό Κοινοβούλιο ενέκρινε με μεγάλη πλειοψηφία τους διορισμούς, εμείς οι Πράσινοι θα ενεργοποιηθούμε - κάνοντας χρήση όλων των δυνατοτήτων της κοινοβουλευτικής διαμόρφωσης βούλησης και όλων των μορφών του θεσμοθετημένου διαλόγου - προκειμένου να διορθωθούν μελλοντικά αυτές οι πολιτικές οδηγοί παραστάσεις. Είμαστε πεπεισμένοι ότι το σωστό σημείο εκκίνησης για τις αντιπαραθέσεις με την Εκτελεστική Επιτροπή της ΕΚΤ που θα γίνουν τα επόμενα χρόνια είναι η σαφής και ακριβής διατύπωση των διαφορών - όπως τις εκφράσαμε τόσο στις τροπολογίες μας (που απορρίφθηκαν με πλειοψηφία από το Σώμα), όσο και με τη συμπεριφορά μας κατά την ψηφοφορία. Επομένως, τώρα πρέπει να προσπαθήσουμε να αξιοποιηθούν όσο περισσότερο γίνεται οι αδιόρατες απαρχές ετοιμότητας για διάλογο που έδειξαν οι υποψήφιοι. Οπωσδήποτε, δεν θα αποτραβηχτούμε μουτρωμένοι σε μια γωνιά, αλλά θα προσπαθήσουμε ακόμη πιο ενεργά να περάσουμε τις επικριτικές θέσεις μας και τα αιτήματά μας στον διάλογο που πρέπει να γίνει μεταξύ ΕΚΤ και Ευρωπαϊκού Κοινοβουλίου.
<P>
Η παρούσα δήλωση ισχύει αντίστοιχα και για τις επόμενες ψηφοφορίες για τον διορισμό των διευθυντριών της ΕΚΤ
<P>
Σύσταση για τη δεύτερη ανάγνωση Cabrol (A4-0150/98)
<SPEAKER ID=115 LANGUAGE="EN" NAME="McKenna">
Κύριε Πρόεδρε, η απόφαση που έλαβε σήμερα το Σώμα σηματοδοτεί μία σπουδαία ημέρα για τη δημοκρατία και για την υγεία των πολιτών σε ολόκληρη την Ευρώπη. Προφανώς οι Πράσινοι θα ήθελαν να δουν περαιτέρω ενίσχυσης αυτής της οδηγίας, αλλά γνωρίζουμε ότι η τακτική των ομάδων πίεσης της καπνοβιομηχανίας ήταν να προσπαθήσει να επιτύχει μία τροπολογία, ώστε όταν θα έφτανε στο Συμβούλιο η εκεί πλειοψηφία θα την άλλαζε, λόγω κυρίως άσκοπης άσκησης πίεσης από τη Γερμανία.
<P>
Η γερμανική κυβέρνηση δέχτηκε πιέσεις από τα έντυπα μέσα ενημέρωσης και τις εφημερίδες, γιατί αντιμετώπιζαν την προοπτική να απωλέσουν ένα τεράστιο ποσό χρημάτων από τη διαφήμιση υπέρ των προϊόντων καπνού. Ασκησαν πιέσεις σε έναν αριθμό κρατών μελών προκειμένου να αλλάξουν τη θέση τους στο Συμβούλιο. Θεωρώ ότι είναι αποκρουστικό κεκτημένα συμφέροντα στο εσωτερικό των κυβερνήσεων και χωρών να αγνοούν παντελώς την υγεία των ανθρώπων σε ολόκληρη την Ευρώπη.
<P>
Είναι αρκετά σαφές ότι η διαφήμιση υπέρ των προϊόντων καπνού έχει μία φοβερή επίδραση κυρίως στους νέους. Αν εξετάσει κανείς τις επιπτώσεις στην υγεία από τον καπνό και το κάπνισμα, καθίσταται σαφές ότι ο αριθμός των ατόμων που πεθαίνουν συνεπεία του καπνού είναι πολύ υψηλός. Για παράδειγμα, μία οργάνωση στην Ιρλανδία που ονομάζεται ASH υπολογίζει ότι η καπνοβιομηχανία και η φοβερή εκστρατεία της, για να εξασφαλίσει ότι ολοένα και νεαρότερα άτομα αρχίζουν να καπνίζουν, σκοτώνουν 6 φορές περισσότερα άτομα στην Ιρλανδία κάθε χρόνο από ό, τι τα τροχαία ατυχήματα, τα εργατικά ατυχήματα, τα ναρκωτικά, οι δολοφονίες, οι αυτοκτονίες και το AIDS. Καθίσταται αρκετά σαφές ότι το κάπνισμα είναι επικίνδυνο για την υγεία.
<P>
Κάθε είδος διαφήμισης που προωθεί κάτι επιβλαβές για την υγεία πρέπει να θεωρείται απαράδεκτη σε μία πολιτισμένη κοινωνία. Χαίρομαι που σήμερα είδα ότι η καπνοβιομηχανία δεν κατάφερε να περάσει το δικό της και ότι το Κοινοβούλιο έθεσε τα συμφέροντα της υγείας των ανθρώπων σε όλη την Ευρώπη υπεράνω των κεκτημένων συμφερόντων.
<P>
Δυστυχώς, στις δύο μεγαλύτερες Ομάδες του Ευρωπαϊκού Κοινοβουλίου, πολλοί από τους Γερμανούς υπέκυψαν στην άσκηση πίεσης από τα κεκτημένα συμφέροντα και έθεσαν το συμφέρον του χρήματος πριν από το συμφέρον των ατόμων και της υγείας τους. Ωστόσο, χαιρόμαστε που έφτασε σε πέρας. Δεν είναι τέλειο, αλλά τουλάχιστον είναι κάτι.
<P>
Οι Πράσινοι βρέθηκαν σε δύσκολη θέση προσπαθώντας να μην το τροποποιήσουν, γιατί γνωρίζαμε ποιό θα ήταν το τελικό αποτέλεσμα. Είναι αρκετά σαφές ότι η τακτική μερικών ατόμων του Σώματος ήταν πράγματι πολύ περίεργη, προσπαθώντας να εντάξουν τροπολογίες, προσπαθώντας να υποχρεώσουν όσους είναι συνειδητοποιημένοι όσον αφορά στα ζητήματα υγείας να ψηφίσουν υπέρ τους. Αν έφτανε η ώρα, αυτοί οι ίδιοι θα υποστήριζαν άραγε αυτές τις τροπολογίες σε μία άλλη κατάσταση; Δεν το νομίζω.

<SPEAKER ID=116 LANGUAGE="FR" NAME="Lulling">
Κύριε Πρόεδρε, δεν υπερψήφισα την κοινή θέση για δύο λόγους. Ο πρώτος αφορά τη νομική βάση. Η Επιτροπή Νομικών Θεμάτων απέδειξε σαφώς ότι η Συνθήκη δεν εμπεριέχει καμία νομική βάση που να επιτρέπει την αβασάνιστη απαγόρευση της διαφήμισης για ορισμένα προϊόντα - σήμερα τα προϊόντα καπνού, αύριο, για παράδειγμα, το κρασί - που είναι επεξεργασμένα βάσει γεωργικών μη απαγορευμένων προϊόντων - αντιθέτως, μάλιστα, προϊόντων που επιδοτούνται ευρέως στο πλαίσιο της Κοινής Γεωργικής Πολιτικής, όπως είναι η περίπτωση του καπνού.
<P>
Δεν τίθεται σήμερα το ζήτημα να ταχθούμε υπέρ ή κατά των καπνιστών, υπέρ ή κατά της καταπολέμησης του καρκίνου. Είναι εντελώς σχιζοφρενικό, αν όχι υποκριτικό, να δημιουργούμε ένα υγειονομικό φωτοστέφανο, υπερψηφίζοντας την απαγόρευση οποιασδήποτε διαφήμισης για τα προϊόντα καπνού. Κανείς δεν ξαναρχίζει το κάπνισμα μόνο λόγω της διαφήμισης και κανείς δεν σταματά το κάπνισμα γιατί απαγορεύεται η οποιαδήποτε διαφήμισή του, μια απαγόρευση που, ειρήσθω εν παρόδω, ωφελεί τα κρατικά μονοπώλια που παράγουν τα πλέον επιβλαβή τσιγάρα για την υγεία.
<P>
πράγματι, δεδομένου ότι η απαγόρευση της διαφήμισης στην Κοινότητα κινδυνεύει να αφανίσει χιλιάδες θέσεις εργασίας - πρωτίστως γυναικών και κυρίως στη χώρα μου - και τούτο προς όφελος των πολυεθνικών τρίτων χωρών, απαρνήθηκα την υποκρισία και ψήφισα κατά. Θα συνιστούσα, εξάλλου, στον Επίτροπο Flynn να επιδείξει υπέρ της δημιουργίας θέσεων εργασίας για τις γυναίκες το ίδιο πάθος και τον ίδιο οίστρο που επέδειξε σε αυτή την Αίθουσα για την απαγόρευση της διαφήμισης και τον αφανισμό, έτσι, θέσεων εργασίας.

<SPEAKER ID=117 NAME="Fantuzzi">
Κύριε Πρόεδρε, ψήφισα υπέρ της έκθεσης Cabrol. Παρ' όλα αυτά, θα ήθελα να θέσω υπόψιν σας τη στάση που κράτησε ο Επίτροπος Flynn όταν ολοκλήρωσε τη συζήτηση για αυτή την έκθεση. Θα ήθελα, πράγματι, να κατακρίνω αυτή τη στάση: ο Επίτροπος Flynn δεν συμφώνησε με την ενίσχυση προς τους καπνοπαραγωγούς, σε μία αγόρευση αρκετά θερμή, αναζητώντας τα χειροκροτήματα από τη μία πτέρυγα αυτών των εδράνων. Όμως, το πρόβλημα της ενίσχυσης προς τους καπνοπαραγωγούς δεν περιλαμβάνονταν στην ημερήσια διάταξη αυτής της συζήτησης! Θεωρώ ότι αυτά τα δύο θέματα θα πρέπει να είναι ξεχωριστά, όπως εξάλλου έκανε η Επιτροπή η οποία απεφάσισε να διατηρήσει την ενίσχυση προς τους καπνοπαραγωγούς, πράγμα το οποίο θα συζητήσουμε σε μια προσεχή έκθεση του Κοινοβουλίου.
<P>
Κατά δεύτερον, θεωρώ ότι σε αυτή την αίθουσα ένας Επίτροπος είναι υποχρεωμένος να εκφράζει τις θέσεις της Επιτροπής, ως συλλογικού οργάνου και όχι να εκφράζει προσωπικές απόψεις. Γνωρίζω την προσωπική άποψή του, την οποία σέβομαι, αλλά κι αυτός επίσης θα πρέπει να σεβαστεί το Ευρωπαϊκό Κοινοβούλιο και τους δικούς μας κανόνες εργασίας. Γι' αυτό, σας παρακαλώ κύριε Πρόεδρε, να κοινοποιήσετε την αποδοκιμασία μου στον Επίτροπο Flynn και να ζητήσετε, εάν αυτό είναι δυνατόν, μια απάντηση γι' αυτή τη στάση του.

<SPEAKER ID=118 NAME="Αλαβάνος">
Ψήφισα την Κοινή Θέση του Συμβουλίου σχετικά με τη Διαφήμιση και τη Χορηγία των προϊόντων καπνού, διότι θεωρώ ότι δεν πρέπει να ενθαρρύνουμε τη χρήση των προϊόντων καπνού μέσω της διαφήμισης, λόγω των επιβλαβών συνεπειών για την υγεία, ιδιαίτερα για τη νεολαία. Αυτό όμως είναι εντελώς άλλο θέμα από τη θέση του καπνού στην Κοινή Αγροτική Πολιτική. Τυχόν κατάργηση των ενισχύσεων του καπνού, όπως πρότεινε χθες ο Επίτροπος Flynn, θα δημιουργούσε ένα τεράστιο κοινωνικό πρόβλημα, θα ερήμωνε ολόκληρες ημιορεινές περιοχές της Ευρωπαϊκής 'Ενωσης και δεν θα μείωνε την κατανάλωση ούτε κατά ένα τσιγάρο. Απλώς, θα ωφελούσε τις εισαγωγές -ιδιαίτερα από τις ΗΠΑ- σε βάρος της κοινοτικής παραγωγής.

<SPEAKER ID=119 NAME="Barros Moura">
Επί των ουσιαστικών ζητημάτων, και συγκεκριμένα επί της νομικής βάσης, η ψήφος μου κινήθηκε ενάντια στο ρεύμα που επικράτησε.
<P>
Και αυτό οφείλεται σε έναν λόγο ουσίας: εφόσον η παραγωγή και η πώληση προϊόντων καπνού συνεχίσει να αποτελεί μια νόμιμη δραστηριότητα, δεν υπάρχει κανένας λόγος να απαγορεύσουμε τη διαφήμισή τους. Στη διαφήμιση, ωστόσο, θα πρέπει να προβάλλονται ξεκάθαρα οι κίνδυνοι που συνεπάγονται της κατανάλωσης και να ενθαρρύνεται η ελευθερία της επιλογής. Υπάρχουν εξάλλου και διαφημίσεις που υπογραμμίζουν τις βλάβες που προκαλεί το κάπνισμα.
<P>
Οφείλεται στο ότι απεχθάνομαι το φανατισμό: έχοντας σταματήσει το κάπνισμα εδώ και δέκα χρόνια, δεν μπορώ να καταλάβω το φανατικό μένος κατά των καπνιστών εκ μέρους ορισμένων που φαίνεται ότι θέλουν να επιβάλουν μια ηθική. Είναι κάτι που δεν το ανέχομαι.
<P>
Οφείλεται σε μια πολιτική αιτία: ο κ. Επίτροπος Flynn συνέδεσε ρητώς την παρούσα απόφαση με τα μέτρα κατά της καπνοπαραγωγής στην Ευρωπαϊκή Ένωση και έθεσε υπό αμφισβήτηση τις ενισχύσεις προς τους καπνοπαραγωγούς. Πρόκειται για μια καταχρηστική θέση η οποία δεν λαμβάνει υπόψη τον δυσμενή οικονομικό και κοινωνικό αντίκτυπο ενός τέτοιου μέτρου, που δεν μεριμνά για τη διαφύλαξη των ευρωπαϊκών συμφερόντων έναντι των Ηνωμένων Πολιτειών της Αμερικής και που δεν συνδέεται, τέλος, με την προώθηση μιας ριζικής μεταρρύθμισης της ΚΓΠ, ιδίως προς όφελος της γεωργικής και οπωροκηπευτικής παραγωγής, καθώς και της ελαιοπαραγωγής και της αμπελοοινικής παραγωγής των χωρών του Νότου.

<SPEAKER ID=120 NAME="Bιbιar">
Έπειτα από μια πενταετία και πλέον νομοθετικού αδιεξόδου, είμαστε έτοιμοι, σε ό, τι αφορά ένα από τα πιο λεπτά ζητήματα στην ιστορία του Ευρωπαϊκού Κοινοβουλίου, να καταλήξουμε κάπου. Η σημερινή ψήφος μας φαίνεται ότι θα επιτρέψει την απαγόρευση της διαφήμισης προϊόντων καπνού στην Ευρωπαϊκή Ένωση. Πρόκειται για μια θεμελιώδη απόφαση για τη δημόσια υγεία, η οποία εκφράζει πλήρως τη βούλησή μας να καταπολεμήσουμε όλες τις πηγές εξάρτησης, όποιες και αν είναι.
<P>
Στην Επιτροπή Περιβάλλοντος, Δημόσιας Υγείας και Προστασίας των Καταναλωτών, καταλήξαμε επιτέλους, χάρη στις προσπάθειες του καθηγητή Cabrol, σε ένα συμβιβασμό, ώστε να καταργηθούν όλες οι μορφές διαφήμισης και χορηγίας υπέρ των προϊόντων καπνού. Συγκεντρώνοντας μεγάλη πλειοψηφία μεταξύ μας, πρόκειται για τον καλύτερο συμβιβασμό που μπορεί να επιτευχθεί σήμερα, γιατί συνυπολογίζει την ισορροπία μεταξύ των αντικρουόμενων συμφερόντων. Κατά καιρούς, παραχωρήθηκαν σημαντικές τομεακές διευθετήσεις και περεκκλίσεις, ώστε να αποφευχθεί οποιαδήποτε οικονομική ζημία που θα απέβαινε επικίνδυνη για τη γεωργία, τον τύπο, κτλ.
<P>
Υποστηρίζω, λοιπόν, επισήμως την κοινή θέση που εγκρίθηκε στην Επιτροπή Περιβάλλοντος, Δημόσιας Υγείας και Προστασίας των Καταναλωτών, όπως παρουσιάστηκε στη σύσταση της έκθεσης Cabrol. Καλώ όλους τους συναδέλφους που υποστηρίζουν τη δημόσια υγεία, να επιδείξουν την ίδια προσήλωση.
<P>
Ως ιατρός ειδικευμένος στην ΩΡΛ, θα ήθελα να επανέλθω σε ορισμένες πτυχές που μας οδήγησαν στο να λάβουμε αυτή την απόφαση, που δεν είναι καθόλου καταχρηστική ή δυσανάλογη σε σχέση με την επιδίωξη της δημόσιας υγείας.
<P>
Η διαφήμιση προϊόντων καπνού απευθύνεται σε ένα τμήμα του πληθυσμού λίγο ως πολύ νέο. Αυτό το τμήμα έχει καταστεί ο πρωταρχικός στόχος των καπνοπαραγωγών, που θέλουν έτσι να εξασφαλίσουν μελλοντικές αγορές και να αντικαταστήσουν τους 500.000 καπνιστές που πεθαίνουν κάθε χρόνο στην Ευρώπη. Δεν μπορούμε να ανεχθούμε, υπό το πέπλο της ελευθερίας της έκφρασης, να αποδεχόμαστε αυτή την επιρροή στη συμπεριφορά των νέων, που δεν υπολογίζουν τους κινδύνους που διατρέχουν. Από το 1995, οι Ηνωμένες Πολιτείες λαμβάνουν αυστηρά μέτρα έναντι των ανηλίκων και των νεαρών ενηλίκων. Ας μην αφήσουμε τους αμερικανούς καπνοπαραγωγούς να κάνουν επί του παρόντος στην Ευρωπαϊκή Ένωση, εκείνο που δεν μπορούν να κάνουν στην πατρίδα τους.
<P>
Η διαφήμιση προϊόντων καπνού, που αποβλέπει ιδιαίτερα να τονώσει τη ζήτηση και να αυξήσει αυτόν τον τύπο κατανάλωσης, πρέπει να καταφέρει να την περιορίσει οριστικά. Τα προϊόντα καπνού γεννούν κάθε χρόνο, άμεσα ή έμμεσα, περισσότερα θύματα από τα τροχαία αυτχήματα, τον αλκοολισμό, τα ναρκωτικά και τις αυτοκτονίες μαζί. Καταφέραμε να ενωθούμε για να δημιουργήσουμε το ενιαίο νόμισμα. Ας καταφέρουμε σήμερα να κινητοποιηθούμε για να περιορίσουμε τη χρήση αυτού του δυνητικά επικίνδυνου προϊόντος που θέτει ένα τεράστιο πρόβλημα υγείας.

<SPEAKER ID=121 NAME="Bonde και Lis Jensen">
Το περιεχόμενο της έκθεσης Cabrol είναι κατά πολλούς τρόπους σωστό, και μπορούμε σίγουρα να το προσυπογράψουμε. Στηρίξαμε σήμερα μια σειρά τροπολογιών οι οποίες, αν ψηφίζονταν θα σήμαινε ότι η οδηγία θα άλλαζε περιεχόμενο. Αυτό το κάναμε επειδή θεωρούσαμε ότι δεν υπάρχει νομική βάση για την έκθεση Cabrol, αλλά αφού το περιεχόμενό της είναι καλό, πρόθυμα θα θέλαμε να ψηφιστεί ως σύσταση.
<P>
Τόσο η νομική υπηρεσία του ίδιου του Συμβουλίου όσο και η Επιτροπή Νομικών Θεμάτων του Κοινοβουλίου έχουν καταλήξει στο ίδιο συμπέρασμα, και δεδομένου ότι μας απασχολεί ιδιαίτερα να προστατέψουμε το δικαίωμα των κρατών μελών να νομοθετούν από μόνα τους, μπορούμε να στηρίξουμε την έκθεση Cabrol μόνο ως σύσταση.

<SPEAKER ID=122 NAME="Cushnahan">
Την τελευταία φορά που αυτό το θέμα ετέθη προς συζήτηση στο Ευρωπαϊκό Κοινοβούλιο, είχα αντιταχθεί στην πρόταση περί απαγόρευσης της διαφήμισης υπέρ των προϊόντων καπνού. Αυτό τα έκανα λόγω του ζητήματος της λογοκρισίας. Ανησυχούσα ότι την απαγόρευση της διαφήμισης υπέρ των προϊόντων καπνού θα την ακολουθούσαν απαγορεύσεις άλλων προϊόντων, που θα ενθαρρύνονταν από άτομα που έχουν πολύ στενόμυαλες υπερσυντηρητικές απόψεις.
<P>
Ενώ έλαβα την απόφασή μου βάσει γνήσιων απόψεων περί ελευθερίας της βούλησης, έκτοτε άλλαξα γνώμη. Η έντονη δυσαρέσκειά μου απέναντι στην προσπάθεια χειραγώγησης από μέρους της καπνοβιομηχανίας, που επιδεικνύει μία σκληρή αδιαφορία στα ζητήματα ηθικής και δημόσιας υγείας, ξεπερνά κατά πολύ τις προηγούμενες επιφυλάξεις μου.
<P>
Ορισμένοι καπνοβιομήχανοι έχουν στοχεύσει κυνικά τους νέους. Αύξησαν την περιεκτικότητα σε νικοτίνη ορισμένων προϊόντων τους για να εθίσουν τους νέους δια βίου. Στοχεύουν τους νέους ανθρώπους μέσω ελκυστικής διαφήμισης χωρίς να ενδιαφέρονται για τις μακροχρόνιες βλάβες που προκαλούν στην υγεία τους. Τα κέρδη υπερισχύουν της ανθρωπιστικής ανησυχίας.
<P>
Δε μπορώ να δεχτώ αυτές τις πρακτικές και για αυτούς τους λόγους θα στηρίξω την απαγόρευση της διαφήμισης υπέρ των προϊόντων καπνού.

<SPEAKER ID=123 NAME="Delcroix">
Ο καπνός είναι ένα δηλητήριο, σκοτώνει εκατοντάδες χιλιάδες ανθρώπους ετησίως και προκαλεί αναπηρία ή σοβαρή αρρώστια σε εκατομμύρια άλλους.
<P>
Γνωρίζουμε ότι μια άνευ όρων απαγόρευση θα ήταν δικαιολογημένη από την άποψη της υγείας, αλλά είναι ανέφικτη. Δεν πρέπει, λοιπόν, να απαγορευτεί η παραγωγή και η κατανάλωση προϊόντων καπνού.
<P>
Υπάρχει μια αντίφαση και μια απαράδεκτη υποκρισία στην απαγόρευση της διαφήμισης και μόνο, ενώ η παραγωγή θα εξακολουθήσει να ενθαρρύνεται από επιδοτήσεις, το ύψος των οποίων υπερβαίνει τις δαπάνες για την υγεία. Περισσότερο από ένα δισεκατομμύριο Εcu ετησίως! Επιβάλλεται να υπάρχει συνέπεια στις αποφάσεις.
<P>
Παρά την υποκρισία αυτή, η οποία με θλίβει βαθύτατα, θα υπερψηφίσω την απαγόρευση της διαφήμισης, ελπίζοντας ότι θα μπορέσουν να εγκριθούν και άλλα μέτρα αργότερα.

<SPEAKER ID=124 NAME="Deprez">
Μετά από έξι έτη συνεδριάσεων, το Συμβούλιο ενέκρινε επιτέλους, με εξαιρετικά ισχνή πλειοψηφία, την κοινή θέση του υπέρ της πλήρους απαγόρευσης της διαφήμισης προϊόντων καπνού.
<P>
Προσωπικώς, τάσσομαι υπέρ της έγκρισης του σχεδίου στην παρούσα μορφή του, χωρίς καμία τροπολογία. Ουσιαστικά, το ζήτημα των προϊόντων καπνού αποτελεί μία από τις προτεραιότητες που επιβάλλονται σε θέματα δημόσιας υγείας. Βεβαίως, η απαγόρευση της διαφήμισης συνιστά μόνο ένα βήμα αλλά, σήμερα, είναι πιθανό να το διανύσουμε. Επομένως, ας τηρήσουμε μια αποφασιστική στάση και ας εγκρίνουμε την έκθεση Cabrol!
<P>
Επιπροσθέτως, πιστεύω ότι με την έγκριση τροπολογιών, θα προσφέρουμε την ευκαιρία σε όσους αντιτίθενται προς την αρχή της απαγόρευσης, να απειλήσουν το σχέδιο στο σύνολό του, αν και δεν επιθυμώ να διατρέξουμε έναν τέτοιο κίνδυνο.
<P>
Τέλος, εντελώς υποθετικά, προβλέπεται ρητώς ότι τα κράτη μέλη που επιθυμούν να εγκρίνουν υποχρεωτικούς μηχανισμούς γρηγορότερα, μπορούν να το πράξουν. Έκτοτε, καθένας μπορεί να αναλάβει τις υποχρεώσεις του, αν εκτιμά ότι το κείμενο δεν πραγματοποιεί ιδιαίτερη πρόοδο σε επίπεδο χρονοδιαγράμματος.

<SPEAKER ID=125 NAME="Dνez de Rivera Icasa">
Η σημερινή ψηφοφορία είναι ιστορική. Το Κοινοβούλιο, η άμεση εκπροσώπηση των Ευρωπαίων πολιτών, έπειτα από εννέα χρόνια αγώνα, επέτυχε τη δημοκρατική επιβολή της κρίσης του κάνοντας αποδεκτή σήμερα χωρίς τροποποιήσεις την κοινή θέση του Συμβουλίου.
<P>
Η σημερινή ημέρα είναι ιστορική για την υγεία των πολιτών, παρ' ότι ορισμένοι Ισπανοί του ΕΛΚ ψήφισαν υπέρ της προώθησης της κατανάλωσης του καπνού και των δραματικών του επιπτώσεων στην υγεία.
<P>
Σε μια ημέρα όπως η σημερινή, χαιρόμαστε που ανήκουμε σε αυτό το Κοινοβούλιο, όπως είπα ήδη, εξ ονόματος της Ομάδας του Ευρωπαϊκού Σοσιαλιστικού Κόμματος, στην χθεσινή συζήτηση.

<SPEAKER ID=126 NAME="Graenitz">
Παρ' όλο που η κοινή θέση δεν διευκρινίζει εντελώς όλους τους τομείς και το θέμα της νομικής βάσης είναι αμφισβητούμενο, δεν συμφώνησα με καμία τροπολογία, αφού είμαι της γνώμης ότι πρέπει να δώσουμε έμφαση σε επίπεδο Ένωσης στο ότι για μας η υγεία των πολιτών είναι μεγάλη υπόθεση.

<SPEAKER ID=127 NAME="Grossetκte">
Θα ήθελα να συγχαρώ θερμά τον εισηγητή, καθηγητή Christian Cabrol, για την εξαιρετική εργασία που επιτέλεσε ώστε να παρουσιάσει αυτή τη δεύτερη ανάγνωση της πρότασης οδηγίας σχετικά με την απαγόρευση της διαφήμισης των προϊόντων καπνού στην Ευρωπαϊκή Ένωση.
<P>
Συμμερίζομαι τις πεποιθήσεις του ως προς το συγκεκριμένο κείμενο. Επιλέγοντας να αγωνιστεί πρωτίστως για την υγεία, για την υγεία πριν από κάθε άλλο συμφέρον, επέλεξε να προασπίσει τη θαρραλέα κοινή θέση.
<P>
Έξι χρόνια μετά την πρώτη ανάγνωση, το Συμβούλιο κατέληξε, επιτέλους, σε μια κοινή θέση. Το κείμενο αυτό είναι καρπός δυσχερών διαπραγματεύσεων. Οι πολέμιοι αυτής της πρότασης οδηγίας υποστηρίζουν την αλλαγή της νομικής βάσης. Δεν συμφωνώ με την άποψή τους. Μάλιστα, αν και πρόκειται για ένα πρόβλημα υγείας, πρόκειται εξίσου για ένα πρόβλημα εναρμόνισης των κανόνων που αφορούν τη λειτουργία της διαφήμισης στην κοινοτική επικράτεια. Ως προς αυτό, θεωρώ ότι το άρθρο 100Α είναι εξαιρετικά κατάλληλο.
<P>
Αν η νομική βάση αποτελεί πραγματικό πρόβλημα, και όχι απλώς πρόσχημα, για ορισμένους βουλευτές και ορισμένα κράτη μέλη, το Ευρωπαϊκό Δικαστήριο θα επιληφθεί του θέματος και θα αποφανθεί σχετικώς.
<P>
Το Κοινοβούλιο, με τη σειρά του, πρέπει να αποφανθεί επί ενός πολιτικού σχεδίου. Αυτό ακριβώς έκανε σήμερα, την επομένη μάλιστα της δημοσίευσης της ετήσιας έκθεσης της ΠΟΥ, που ορίζει σε 3, 5 εκατομμύρια νεκρούς, τον αριθμό των θυμάτων του καπνού στον κόσμο ετησίως, και που υπολογίζει σε 10 εκατομμύρια, τον αριθμό των νεκρών αυτών για το 2020. Η εξέλιξη αυτή συνδέεται απευθείας με την προβλεπόμενη αύξηση του παθητικού καπνίσματος, κυρίως στις αναπτυσσόμενες χώρες. Η εν λόγω έκθεση επιμένει, επίσης, στο γεγονός ότι ο αριθμός κρουσμάτων καρκίνου τείνει, παγκοσμίως, να μειωθεί. Εκτιμάται ότι θα σταθεροποιηθεί μέχρι το 2005, με εξαίρεση τον καρκίνο του πνεύμονα, που είναι ο μόνος που αυξάνει.
<P>
Εκφράζω την ικανοποίησή μου για το αποτέλεσμα της σημερινής ψηφοφορίας, που σηματοδοτεί τη βούληση του θεσμικού οργάνου μας να προστατεύσει την υγεία της νεολαίας και των επερχόμενων γενεών. Πραγματοποιήθηκε ένα σημαντικό βήμα προς τα εμπρός στον τομέα της προστασίας της δημόσιας υγείας.

<SPEAKER ID=128 NAME="Hautala">
Το Ευρωπαϊκό Κοινοβούλιο μπορεί να συγχαρεί τον εαυτό του για το γεγονός ότι έχει σήμερα επικυρώσει την επιβολή απαγόρευσης των διαφημίσεων υπερ των προϊόντων καπνού στην Ευρωπαϊκή Ένωση. Παρ' όλο που η λύση σχετικά με το εν λόγω θέμα είναι ένας μη ικανοποιητικός συμβιβασμός, εδώ το καλύτερο θα ήταν ο εχθρός του καλού. Το Κοινοβούλιο απείχε σοφά από του να προτείνει έστω και μια πρόταση τροπολογίας στη λύση που διαμορφώθηκε τον περασμένο Δεκέμβριο από τους υπουργούς Υγείας, μετά από προσπάθειες ετών. Με αυτό τον τρόπο κατάφερε να αποκρούσει τον λύκο που μεταμφιέστηκε σε πρόβατο, δηλαδή κυρίως τους Γερμανούς βουλευτές, οι οποίοι είχαν στόχο να ματαιώσουν εντελώς την απαγόρευση των διαφημίσεων των προϊόντων καπνού, με επιχειρήματα σχετικά με την υγεία και με νομικίστικες διαστρεβλώσεις.
<P>
Η απαγόρευση των διαφημίσεων καταπολεμάται από φορείς μεγάλης οικονομικής εξουσίας, όπως είναι η καπνοβιομηχανία και οι μεγάλοι εκδοτικοί οίκοι. Οι νομοθέτες της Ευρωπαϊκής Ένωσης έχουν αποδείξει πως μπορούν να αντέξουν ακόμα και σε μεγάλες πιέσεις.
<P>
Επίσης, τώρα είναι η τελευταία ευκαιρία να θεσπιστεί η απαγόρευση της διαφήμισης των προϊόντων καπνού. Μετά από μερικά χρόνια, στην Ένωση θα ενταχθούν χώρες από την Κεντρική και Ανατολική Ευρώπη, οι οποίες είναι κατά του περιορισμού των αγορών. Η Ένωση απαιτείται να υποδείξει και σε αυτές τις χώρες, ότι σκοπεύει σοβαρά να προαγάγει τη δημόσια υγεία.

<SPEAKER ID=129 NAME="Habsburg-Lothringen">
Ως ενεργός μη καπνιστής από τότε που γεννήθηκα, απέχω πολύ από του να υποστηρίζω την κατανάλωση καπνού, πόσο μάλλον να παραβλέπω τους πιθανούς κινδύνους. Για το λόγο αυτό παίρνω τους ενδοιασμούς, οι οποίοι εκφράζονται πάνω σε αυτό πολύ σοβαρά. Εντούτοις υποστηρίζω μία έντιμη και ευθεία πολιτική και ως εκ τούτου δεν μπορώ να ακολουθήσω την πρόταση οδηγίας για την απαγόρευση της διαφήμισης των προϊόντων καπνού.
<P>
Η απόφαση υπέρ ή κατά του καπνίσματος είναι θεμελιώδης και πρέπει να επιλυθεί και σαν τέτοια. Είναι υποκρισία να τασσόμαστε κατά της διαφήμισης των προϊόντων καπνού και ταυτόχρονα να αποδεχόμαστε επιδοτήσεις για την καπνοκαλλιέργεια στην Ευρωπαϊκή Ένωση.
<P>
Βρισκόμαστε εδώ σε ένα δευτερεύον πεδίο όπου παρατηρείται μία ακόμη, εντελώς διαφορετική, αμφίβολη κατεύθυνση ως προς τους στόχους. Ένα από τα πλέον ιδιότυπα αξιώματα μίας οργάνωσης της αγοράς, επομένως ένα αναπόσπαστο συστατικό στοιχείο μίας ενιαίας αγοράς να ενημερώνει ανάλογα για προϊόντα τα οποία πωλούνται νόμιμα. Αυτό αντιστοιχεί στη κυρίαρχη εικόνα του ενήλικου καταναλωτή, ο οποίος μπορεί να χρησιμοποιήσει σωστά τις πληροφορίες. Μέσα από αυτή την απαγόρευση διαφήμισης ανοίγονται επικίνδυνες διαστάσεις για την ελεύθερη οικονομία της αγοράς μας. Που είναι λοιπόν η απαγόρευση της διαφήμισης του αυγού; Ή της μάρκας αυτοκινήτων; Για να μην αναφέρουμε το αλκοόλ και τον καφέ;

<SPEAKER ID=130 NAME="Klaί">
H Ευρωπαϊκή Ένωση θέλει να εγγυηθεί την ελεύθερη διακίνηση αγαθών και υπηρεσιών και να κάνει πραγματικότητα την ενιαία αγορά. Η απαγόρευση της διαφήμισης προϊόντων καπνού είναι όμως ο λανθασμένος δρόμος για πετύχουμε αυτούς τους δεδηλωμένους στόχους. Κάθε προϊόν, το οποίο μπορεί να πουληθεί ελεύθερα, πρέπει να μπορεί και να διαφημίζεται Σαν καταναλωτής έχω το δικαίωμα να μάθω ποια προϊόντα κυκλοφορούν στην αγορά και τι προσφέρουν αυτά τα προϊόντα.
<P>
Δεν υπάρχει καμία νομική βάση, σε όλη την ΕΕ, που να θεμελιώνει την απαγόρευση της διαφήμισης των προϊόντων καπνού. Το ότι το κάπνισμα προκαλεί βλάβες στην υγεία είναι αναμφισβήτητο. Αυτό αναγράφεται και στις συσκευασίες των τσιγάρων. Αυτοί οι περιορισμοί πρέπει όμως να βρίσκονται σε μία ανάλογη σχέση με τον επιδιωκόμενο σκοπό. Αυτό ασφαλώς δεν ισχύει για την απαγόρευση της διαφήμισης των προϊόντων καπνού, έτσι όπως την προβλέπει η Κοινή Θέση του Συμβουλίου.
<P>
Επίσης φοβάμαι ένα φαινόμενο ντόμινο, το οποίο δεν θα σταματήσει στην απαγόρευση της διαφήμισης των προϊόντων καπνού: Μία απαγόρευση της διαφήμισης για αλκοολούχα ποτά, γρήγορα αυτοκίνητα, φάρμακα και παιχνίδια θα μπορούσε να είναι η συνέχεια. Πού θέτουμε λοιπόν εδώ όρια;
<P>
Κυρίες και κύριοι, μία κατάλληλη διαφώτιση του πληθυσμού για τους κινδύνους της κατανάλωσης προϊόντων καπνού είναι με απόσταση η καλύτερη και αποτελεσματικότερη λύση, για να μειωθεί το κάπνισμα στον ευρωπαϊκό πληθυσμό, και όχι οι απαγορεύσεις διαφημίσεων οι οποίες στρεβλώνουν τον ανταγωνισμό. Θα έπρεπε λοιπόν για αυτό το λόγο να επικεντρωθούμε περισσότερο σε προγράμματα δράσης στον τομέα της υγείας, όπως για παράδειγμα το πρόγραμμα " Η Ευρώπη κατά του καρκίνου».

<SPEAKER ID=131 NAME="Lindqvist">
Το κάπνισμα είναι η κυριότερη μεμονωμένη αιτία ασθενειών και θανάτων που μπορούν να προληφθούν. Στα κράτη μέλη της ΕΕ μπορούν να αποδοθούν στο κάπνισμα περισσότεροι από 500.000 θάνατοι, 200.000 εκ των οποίων οφείλονται σε καρδιοαγγειακές ασθένειες.
<P>
Επιστημονικές έρευνες δείχνουν ότι οι διαφημίσεις προϊόντων καπνού ενισχύουν τη συνήθεια του καπνίσματος στους ανθρώπους. Έρευνες δείχνουν επίσης ότι η απαγόρευση των διαφημίσεων των προϊόντων καπνού, σε συνδυασμό με άλλα προληπτικά και ενημερωτικά μέτρα, μειώνουν τη συνήθεια του καπνίσματος.
<P>
Ένα θέμα συζητήσιμο είναι εάν η προτεινόμενη οδηγία συνεπάγεται περιορισμό της ελευθερίας της έκφρασης και, συνεπώς, και του συντάγματος. Οι επαφές με τους εμπειρογνώμονες στον τομέα αυτόν δείχνουν ότι αυτό δεν ισχύει. Δεν υπάρχουν κάποιοι σοβαροί λόγοι εναντίον της πρότασης για απαγόρευση της άμεσης και έμμεσης διαφήμισης των προϊόντων καπνού καθώς και τη χρηματοδότηση των προϊόντων του καπνού. Γι' αυτό υπερψήφισα την έκθεση.

<SPEAKER ID=132 NAME="Nicholson">
Ενώ όλοι εμείς θέλουμε να δούμε μία δραματική μείωση στη διαφήμιση των προϊόντων καπνού, είναι λυπηρό το γεγονός ότι η ανάγκη για μία καλύτερη εκπαίδευση των νέων υποσκιάζεται από μία επιφανειακά ελκυστική συζήτηση σχετικά με την καθολική απαγόρευση της διαφήμισης. Αν η Επιτροπή έχει σοβαρές προθέσεις όσον αφορά στην αντικαπνιστική της πολιτική, τότε θα υπηρετήσει καλύτερα την πολιτική αυτή και τον ευρωπαϊκό λαό εάν επικεντρωθεί σε εκπαιδευτκά προγράμματα παρά να επιδιώκει δημοσιότητα με κακόσχημα μέσα.
<P>
Το γεγονός ότι το θέμα δεν έχει μελετηθεί σωστά είναι προφανές λόγω του ότι το άρθρο 100 Α δεν αποτελεί τη νομική βάση χάρη στην οποία θα πρέπει να αντιμετωπιστεί η διαφήμιση των προϊόντων καπνού. Κατά τη γνώμη μου, η αξιοπιστία της ΕΕ υπονομεύεται από τέτοια χειραγώγηση της Συνθήκης.
<P>
Είναι επίσης άδικο να κατηγορούνται βουλευτές, οι οποίοι πιστεύουν ειλικρινά ότι η νομική βάση αυτής της πρότασης είναι λανθασμένη, ότι τελούν υπό τον έλεγχο των παραγωγών τσιγάρων. Ακουσα στη δική μου εκλογική περιφέρεια τα επιχειρήματα που προέβαλαν όχι μόνο οι καπνοβιομήχανοι άλλα και οι υπέρμαχοι της αντικαπνιστικής εκστρατείας και οι ενώσεις εργαζομένων, που αντιπροσωπεύουν αυτούς που εργάζονται στον κλάδο. Παραμένω πεπεισμένος ότι η καθολική απαγόρευση δεν συνιστά απάντηση στο πρόβλημα της κατανάλωσης καπνού και ούτως ή άλλως δεν θα επιτευχθεί πάνω σε μία νομική βάση η οποία δεν μπορεί να αιτιολογηθεί.

<SPEAKER ID=133 NAME="Reding">
Oι γιατροί είναι σύμφωνοι: το κάπνισμα θέτει σε κίνδυνο την υγεία από το πρώτο τσιγάρο. Αυτός που πλήττεται είναι ο ίδιος ο καπνιστής, αλλά και οι παθητικοί καπνιστές του περιβάλλοντός του.
<P>
Ειδικοί απέδειξαν ότι η άμεση και η έμμεση διαφήμιση των προϊόντων καπνού έχει επίδραση προπάντων στη νεολαία, η οποία παρακινείται να αρχίσει τη χρήση του ναρκωτικού που λέγεται καπνός.
<P>
Γι' αυτό, μια μεγάλη πλειοψηφία του Ευρωπαϊκού Κοινοβουλίου, υποστηριζόμενη από μία πλειοψηφία στο Συμβούλιο των Ευρωπαίων υπουργών Υγείας, επεξεργάστηκε μία κοινοτική οδηγία για την απαγόρευση της διαφήμισης προϊόντων καπνού.
<P>
Παρά την αντίθεση σύσσωμης της καπνοβιομηχανίας, η οποία σε μία μαζική εκστρατεία δημοσίων σχέσεων δοκίμασε τα πάντα για να μεταπείσει τους πολιτικούς, επικράτησε η λογική Μετά από μία μεταβατική περίοδο τριών χρόνων, κατά την οποία θα γίνει προσαρμογή των οικονομικών δομών, θα απαγορευθεί έτσι η άμεση και η έμμεση διαφήμιση των προϊόντων καπνού, καθώς και η χορηγία στην Ευρώπη.
<P>
Κάθε χρόνο πεθαίνουν στην Ευρώπη γύρω στα 548.000 άτομα από το κάπνισμα. Με 654 θύματα το Λουξεμβούργο είναι στη μόδα. Για αυτό το λόγο πρέπει να μειωθεί η επικίνδυνη κατανάλωση καπνού και προπάντων να αποτρέψουμε τη νεολαία - στην οποία ειδικότερα απευθύνονται πολλές διαφημίσεις προϊόντων καπνού - από αυτήν την καταστροφική για την υγεία συνήθεια. Επειδή έχει αποδειχθεί ότι μόνο λίγα άτομα αρχίζουν μετά την ηλικία των 20 το κάπνισμα, η ενισχυμένη πρόληψη σε παιδιά και νέους είναι μία πράξη πολιτικής λογικής υπέρ μίας βελτιωμένης υγείας του πληθυσμού.
<P>
Με απόλυτη πεποίθηση και με την υποστήριξη των γιατρών του Λουξεμβούργου, καθώς και του Αντικαρκινικού Ιδρύματος του Λουξεμβούργου, ψηφίζω υπέρ της απαγόρευσης της διαφήμισης προϊόντων καπνού.

<SPEAKER ID=134 NAME="Rovsing">
Ανεξάρτητα από το αν κανείς είναι της γνώμης ότι είναι επιθυμητό να θεσπιστούν κανόνες για την απαγόρευση των διαφημίσεων προϊόντων καπνού ή όχι, η προταθείσα οδηγία δεν πρέπει να προωθηθεί. Τόσο η Επιτροπή Νομικών Θεμάτων και Δικαιωμάτων των Πολιτών του Κοινοβουλίου όσο και η νομική υπηρεσία του Συμβουλίου έχουν καταλήξει στο ότι η Κοινότητα δεν έχει καμία αρμοδιότητα να εκδώσει την οδηγία - ούτε με το άρθρο 100 Α ούτε με οποιοδήποτε άλλο άρθρο της Συνθήκης ως νομική βάση.
<P>
Σε περίπτωση που η οδηγία ψηφιστεί, το πιθανότερο είναι να γίνει προσφυγή στο Δικαστήριο με το αίτημα η νομοθετική πράξη να κηρυχθεί άκυρη σύμφωνα με τα άρθρα 173 και 174 της Συνθήκης. Πρέπει στο εξής να αποτελέσει καθήκον του κάθε μεμονωμένου κράτους μέλους να προβεί σε αποφάσεις ως προς την πιθανή θέσπιση τέτοιων ρυθμίσεων. Ως εκ τούτου, ψηφίζω υπέρ της έκθεσης του κ. Nassauer και των συνυπογραφόντων για τη δήλωση προθέσεων επί της απόρριψης της κοινής θέσης του Συμβουλίου.

<SPEAKER ID=135 NAME="Rόbig">
Ως φανατικός μη καπνιστής από τη γέννησή μου πόρρω απέχω από την ιδιαίτερη υποστήριξη της κατανάλωσης καπνού και ακόμα λιγότερο παραβλέπω τους πιθανούς κινδύνους που κρύβονται πίσω από το κάπνισμα. Για τον λόγο αυτόν, λαμβάνω πολύ σοβαρά υπόψη τις επιφυλάξεις που εκφράζονται τον τελευταίο καιρό.
<P>
Ωστόσο, τάσσομαι υπέρ μιας τίμιας και ευθείας πολιτικής και ως εκ τούτου δεν μπορώ να ακολουθήσω την πρόταση οδηγίας που απαγορεύει τη διαφήμιση των προϊόντων καπνού.
<P>
Η απόφαση υπέρ ή κατά του καπνίσματος είναι θέμα αρχής και πρέπει επίσης να ληφθεί ως τέτοια, στο σύνολό της. Για μένα δεν είναι κατανοητό να τασσόμαστε κατά της διαφήμισης των προϊόντων καπνού και ταυτόχρονα να αποδεχόμαστε επιδοτήσεις της Ευρωπαϊκής Ένωσης για την καπνοκαλλιέργεια. Ασχολούμαστε με κάτι δευτερεύον, το οποίο έχει επίσης έναν εντελώς διαφορετικό, αμφισβητήσιμο στόχο: η πληρέστερη πληροφόρηση για αγαθά τα οποία πωλούνται νόμιμα εντάσσεται αποκλειστικά και μόνο στις αρχές της οικονομίας της αγοράς και, κατά συνέπεια, αποτελεί συστατικό στοιχείο της ενιαίας αγοράς. Τούτο ανταποκρίνεται στην δική μας εικόνα-πρότυπο του ενήλικα καταναλωτή, ο οποίος μπορεί να χρησιμοποιεί τις πληροφορίες σωστά.
<P>
Με αυτήν την απαγόρευση, διανοίγονται επικίνδυνες διαστάσεις για την ελεύθερη οικονομία της αγοράς. Υπάρχει παρόμοια απαγόρευση για τα αυγά; Ή μήπως για τις μάρκες αυτοκινήτων; Πόσο μάλλον για το αλκοόλ ή τον καφέ!
<P>
Για όλους αυτούς τους λόγους, τάσσομαι υπέρ της ενιαίας αγοράς και κατά των περιορισμών που αφορούν τη διαφήμιση νόμιμων προϊόντων.

<SPEAKER ID=136 NAME="Rack">
Δεν πρόκειται απλώς για την απαγόρευση της διαφήμισης προϊόντων καπνού αλλά για κάτι παραπάνω. Απορρίπτω την απαγόρευση αφού μελέτησα σοβαρά τη διαδικασία που ακολούθησε η Επιτροπή Περιβάλλοντος, η οποία καταλήγει στονα αποδεσμεύεται το Ευρωπαϊκό Κοινοβούλιο από ένα σημαντικό ευρωπαϊκό νομοθετικό σχέδιο. Διότι έτσι στερούμε οι ίδιοι από τον εαυτό μας τη δυνατότητα να συζητήσουμε σε αυτό το Κοινοβούλιο για ένα νομοσχέδιο, το οποίο συζητήθηκε πριν από πάανω από έξι χρόνια στο Ευρωπαϊκό Κοινοβούλιο, το οποίο είχε τελείως διαφορετική σύνθεση.
<P>
Ακόμη πιο σημαντικό για τη θέση μας είναι όμως το γεγονός ότι το Ευρωπαϊκό Κοινοβούλιο με τη διαδικασία που επέλεξε συντάσσει μια νομοθετική πράξη για την οποία η νόμιμη αρμοδιότητά του ασφαλώς δεν επαρκεί πλέον. Σε καμία από τις αρμοδιότητες που έχουν σήμερα παραχωρηθεί στην Ευρωπαϊκή Ένωση δεν μπορεί να βασιστεί μια τόσο ευρεία απαγόρευση άμεσης ή έμμεσης διαφήμισης για ένα προϊόν, η ιδιαίτερα υψηλή κατανάλωση του οποίου όχι μόνο δεν έχει απαγορευθεί, αλλά στην παραγωγή του οποίου συμμετέχει με δικά της μέσα η Ευρωπαϊκή Ένωση εδώ και δεκαετίες, όπως για παράδειγμα στην παραγωγή καπνού και προϊόντων καπνού.
<P>
Αντίθετα, αισθανόμαστε δεσμευμένοι προς μια αρχή της επικουρικότητας, η οποία δεν καταλήγει σε έναν συσσωρευμένο συγκεντρωτισμό της Ευρωπαϊκής Ένωσης, όπου ένας Ευρωπαίος νομοθέτης στις Βρυξέλλες δεν θεωρείται αρμόδιος να παρεμβαίνει στο κάθε τι..
<P>
Καταλήγοντας, θα ήθελα να πω ότι υποστηρίζουμε την πρόθεση όσων λαμβάνουν σοβαρά υπόψη τους κινδύνους που παρουσιάζει για την υγεία η κατανάλωση προϊόντων καπνού. Παρ' όλα αυτά, ευχόμαστε η Ευρωπαϊκή Ένωση και το Ευρωπαϊκό Κοινοβούλιο να ακολουθούν άλλες και κυρίως νόμιμες οδούς για να δώσουν στην πρόθεση αυτή τη θέση που της αξίζει.

<SPEAKER ID=137 NAME="Schlechter">
Όντας μη καπνιστής, θα μπορούσα να συνταχθώ χωρίς καμία δυσκολία με όλους εκείνους που θα υπερψηφίσουν σήμερα με μεγαλο ενθουσιασμό την πλήρη απαγόρευση της διαφήμισης προϊόντων καπνού.
<P>
Δεν θα ακολουθήσω τις συστάσεις του εισηγητή, του καθηγητή Cabrol, γιατί δεν έχω πειστεί ότι η εν λόγω απαγόρευση θα αποφέρει το αναμενόμενο αποτέλεσμα.
<P>
Αντί να ενώσουμε τις προσπάθειές μας προκειμένου να πείσουμε τους συμπολίτες μας να μην καπνίζουν πλέον, αντί να εκπαιδεύσουμε τους νέους μας να ζουν και να εκτιμούν ή όχι τη διαφήμιση, επιλέγουμε τον ευκολότερο δρόμο, δηλαδή την απαγόρευση, και τους αποδεικνύουμε, για μία ακόμη φορά, ότι ναι μεν είναι, π.χ., αρκετά μεγάλοι ώστε να μπορούν να εκλέγουν τους εκπροσώπους του λαού, αλλά πως, σε ό, τι συγκεκριμένα τους αφορά, παραμένουν ανήλικοι.
<P>
Η απαγόρευση της διαφήμισης προϊόντων καπνού είναι, λοιπόν, ο ευκολότερος δρόμος. Αλλά πού μας οδηγεί; Θα επιβάλουμε, πράγματι, κανονιστικές ρυθμίσεις σε οτιδήποτε ενθαρρύνει, με κάποιο τρόπο, με έμμεσες μορφές διαφήμισης, την κατανάλωση καπνού; Κατά τη γνώμη μου, δεν κάνουμε παρά να κυνηγούμε τη δόξα.
<P>
Για να παραμείνουμε συνεπείς, πρέπει, άραγε, να καταργήσουμε τις σκηνές όπου οι αστέρες του κινηματογράφου καπνίζουν στις ταινίες, πρέπει, άραγε, να απαγορεύσουμε τη διαφήμιση των αρωμάτων, επειδή φέρουν το όνομα ενός πούρου, ενός ηθοποιού ή ενός διάσημου αθλητή, που είναι όμως καπνιστής;
<P>
Ειλικρινά πιστεύω ότι οι εθνικές νομοθεσίες μας μάς παρέχουν αρκετά μέσα για να επιβάλουμε κανονιστικές ρυθμίσεις στη διαφήμιση οποιουδήποτε προϊόντος και, ως προς αυτό, συντάσσομαι με την Επιτροπή Νομικών Θεμάτων και τη Νομική Υπηρεσία του Συμβουλίου, που και οι δύο υποστηρίζουν ότι το άρθρο 100A δεν μπορεί να αποτελέσει τη νομική βάση για την απαγόρευση της διαφήμισης προϊόντων καπνού.
<P>
Είμαι πεπεισμένος ότι η απαγόρευση της διαφήμισης προϊόντων καπνού θα ζημιώσει τους μικροπαραγωγούς και απλώς θα διανείμει τα μερίδια της αγοράς των μεγάλων παραγωγών προϊόντων με βάση τον καπνό, ενώ δεν θα επηρεάσει την άμεση κατανάλωση.
<P>
Φοβούμαι, από την άλλη πλευρά, πως η απαγόρευση της διαφήμισης προϊόντων καπνού θα είναι ένα στάδιο στο δρόμο προς τη μελλοντική απαγόρευση άλλων προϊόντων, όπως, π.χ., τα αλκοολούχα ποτά. Αυτό, άραγε, επιθυμούμε;
<P>
Εν κατακλείδι, εξεγείρομαι λόγω της υποκρισίας μας, η οποία συνίσταται, αφενός, στην επιδότηση των Ευρωπαίων καπνοπαραγωγών με δισεκατομμύρια Εcu και, αφετέρου, στην απαγόρευση της διαφήμισης που θα επέτρεπε την πώληση των ίδιων των προϊόντων τους.

<SPEAKER ID=138 NAME="Schleicher">
Λυπάμαι για το γεγονός ότι οι σημαντικές τροπολογίες του Ευρωπαϊκού Κοινοβουλίου σχετικά με την έκθεση Cabrol, δεν έλαβαν την πλειοψηφία. Βλέπω ότι η κοινή θέση δεν στηρίζεται σε καμία νομική βάση που περιλαμβάνεται στη Συνθήκη για την Ευρωπαϊκή Ένωση.

<SPEAKER ID=139 NAME="Souchet">
Η Ομάδα μας, επείδη έχει πλήρη συναίσθηση των ιδιαίτερα αρνητικών επιπτώσεων του παθητικού καπνίσματος, τάσσεται αυτονόητα υπέρ της αυστηρής ρύθμισης της διαφήμισης και της προώθησης των προϊόντων καπνού.
<P>
Ουσιαστικά, μόνο η μείωση της διαφήμισης και της προώθησης θα επιφέρει τη μείωση της κατανάλωσης καπνού. Όλος ο κόσμος γνωρίζει πως, σε ό, τι αφορά την κατανάλωση καπνού, οι συνήθειες αποκτώνται πολύ συχνά στο τέλος της εφηβείας ή στην αρχή της ενηλικίωσης. Για αυτό εγκρίνουμε τη ρύθμιση σχετικά με τη διαφήμιση και την προώθηση των προϊόντων καπνού. Η χρησιμότητα μιας ευρωπαϊκής ρύθμισης απορρέει από την ανάγκη να αποφευχθεί ένα είδος μετεγκατάστασης της διαφήμισης προς τα κράτη μέλη με τις ελαστικότερες ρυθμίσεις. Μάλιστα, σειρά αθλητικών και πολιτιστικών εκδηλώσεων αναμεταδίδονται από διαφορετικά μέσα ενημέρωσης, των οποίων η εμβέλεια καλύπτει το σύνολο των κρατών μελών. Επομένως, πρέπει να αποφευχθεί το ενδεχόμενο διαφημίσεις που έχουν απαγορευθεί σε ορισμένα κράτη μέλη, να μεταδίδονται ανεξέλεγκτα από άλλα κράτη μέλη, μέσω των ΜΜΕ.
<P>
Πάντως, η Ομάδα μας επιθυμεί να επαναλάβει τη θέση της σχετικά με την ευρωπαϊκή παραγωγή καπνού. Ένας μεγάλος αριθμός βουλευτών, που προέρχονται από κράτη μέλη τα οποία δεν παράγουν καπνό, θέλουν κανονικά να καταργήσουν οποιαδήποτε ενίσχυση στην παραγωγή καπνού. Όμως, πρέπει να αναλογιστούμε ότι η Ευρωπαϊκή Ένωση είναι σε μεγάλο βαθμό ελλειμματική και ότι εισάγει πολύ περισσότερο καπνό από εκείνον που εξάγει. Η κατάργηση των ενισχύσεων στην ευρωπαϊκή καπνοκαλλιέργεια θα προκαλούσε τον πλήρη αφανισμό της. Οι εισαγωγές θα αυξάνονταν, με αρνητικές συνέπειες για το εμπορικό ισοζύγιο της Ευρωπαϊκής Ένωσης, χωρίς καμία επίδραση στην κατανάλωση.
<P>
Η παραγωγή καπνού συνιστά έναν από τους τομείς παραγωγής που απαιτούν το μεγαλύτερο εργατικό δυναμικό. Θα ήταν παράλογο να καταργήσουμε τις εν λόγω ενισχύσεις, γιατί τούτο θα είχε καταστρεπτικές επιπτώσεις στις ιδιαίτερα ευαίσθητες αγροτικές ζώνες.
<P>
Η έκθεση Cabrol θέτει, τέλος, ένα σημαντικό ζήτημα δικαίου. Ακόμη και αν ο εισηγητής εμφορείται, κατά βάθος, από τις καλύτερες προθέσεις, στηρίζει την εκπόνηση μιας οδηγίας εκ μέρους της Επιτροπής, σε πλήρη αντίθεση με την ισχύουσα νομική τάξη· πρόκειται για ενέργεια που υπερβαίνει τις εθνικές αρμοδιότητες, για πρόδηλη παραβίαση της αρχής της επικουρικότητας.
<P>
Η προστασία της δημόσιας υγείας αποτελεί, πράγματι, αποκλειστικά εθνική αρμοδιότητα, που δεν εμπίτει στον κοινοτικό τομέα και η οποία δεν θα μπορούσε, επομένως, να αποτελέσει το αντικείμενο μιας οποιασδήποτε οδηγίας.
<P>
Το προηγούμενο αυτό είναι εξαιρετικά επικίνδυνο: μπορεί να ανοίξει το δρόμο σε μια ακτιβιστική παρέμβαση της Κοινότητας, βάσει της πλειοψηφίας, σε όλους πρακτικά τους τομείς που εμπίπτουν στην αρμοδιότητα των κρατών μελών. Διαμορφώνει, λοιπόν, ένα κλίμα νομικής ανασφάλειας, αποδεικνύοντας ότι τα ευρωπαϊκά θεσμικά όργανα λαμβάνουν ελάχιστα υπόψη το δίκαιο που τα διέπει, ότι υπερβαίνουν τις αρμοδιότητές τους και ότι θεωρούν πως το δίκαιο είναι στη διάθεση μεταβαλλόμενων πλειοψηφιών.

<SPEAKER ID=140 NAME="Taubira Delannon">
Η ευλαβική τήρηση των διαδικασιών αποτελεί εγγύηση της δημοκρατίας, και είναι σημαντικό ότι ποτέ δεν χαλαρώνει την εγρήγορση, η οποία εξασφαλίζει ότι σημαντικές αποφάσεις, που θα έχουν συνέπειες στην καθημερινή ζωή των πολιτών, θα λαμβάνονται σύμφωνα με τους κανόνες που έχουν εγκριθεί ελεύθερα.
<P>
Το ζήτημα της νομικής βάσης, στην οποία στηρίζεται ένα κείμενο, αποτελεί πάντα θεμελιώδες ζήτημα. Εξίσου, η φύση της πρόθεσης και, στην προκειμένη περίπτωση, ο τρόπος με τον οποίο μπορεί να χρησιμοποιηθεί το νομικό επιχείρημα σε μια παρελκυστική τακτική, δεν στερούνται ενδιαφέροντος.
<P>
Η συνοχή των πολιτικών επιλογών του Κοινοβουλίου συνδέεται με την αξιοπιστία και την αποτελεσματικότητά μας και, μάλιστα, με το πολιτικό θάρρος που υπαγορεύεται από την ανάγκη, πρέπει να διατηρήσουμε το επίπεδο των απαιτήσεών μας ως προς τiς επιδιώξεις της δημόσιας υγείας.
<P>
Επιπροσθέτως, το τεχνολογικό περιβάλλον δεν αφήνει ανεπηρέαστες τις εμπορικές πρακτικές, και εφόσον οι τεχνικές υποστήριξης της πληροφορίας (και της διαφήμισης) μάς παρέχουν τη δυνατότητα να εξέλθουμε από τα σύνορά μας, η εν λόγω εναρμόνιση των κανόνων της αγοράς δεν μπορεί να θεωρηθεί ανώδυνη.
<P>
Με το πλεονέκτημα που παρέχει αυτό το προοίμιο αρχής, σήμερα, η επιλογή επιβάλλεται ανάμεσα σε μια κοινωνία όπου η ελευθερία (των ισχυροτέρων ή των πλουσιοτέρων) συνιστά δόγμα και όχι κατάκτηση που προασπίζει τους πιο ευάλωτους, και σε μια κοινωνία όπου η υπευθυνότητα αποτελεί και πάλι πολιτική αρετή, έστω και απειλητική για ορισμένα χρηματιοικονομικά συμφέροντα.
<P>
Η επιλογή αυτή δεν προϋποθέτει την απομάκρυνση των πολιτισμικά δύσκολων ζητημάτων της παιδαγωγικής που θα πρέπει να διαμορφώσουμε, προκειμένου να βοηθήσουμε τους νέους να καταρτίσουν τους δικούς τους κανόνες συμπεριφοράς και κατανάλωσης, ούτε τα συνήθως ευαίσθητα και πολιτικώς στρεβλά ζητήματα σχετικά με την χρηματοοικονομικώς επωφελή εμπλοκή των κρατών στον τομέα του καπνού και σε άλλες μάστιγες της δημόσιας υγείας (αλκοολούχα σκευάσματα, φορολόγηση των έσόδων από την πορνεία...).
<P>
Αλλά τα 10 χρόνια περίσκεψης, ωρίμανσης και δισταγμών, είναι η ηλικία για ένα παιδί να γίνει έφηβος και να ανακαλύψει, χωρίς να είναι προετοιμασμένο να τις μετρήσει και να τις ελέγξει, αυτές τις περαστικές και ολέθριες επιθυμίες, σαν οι προηγούμενες γενιές να μην κατάφεραν να τους ανοίξουν άλλα μονοπάτια που να οδηγούν στο όνειρο.
<P>
Η προσέγγιση των νομοθεσιών που αποβλέπουν στον περιορισμό αυτού του είδους προτροπών, δεν συνιστά ιδιαίτερα μεγάλη τόλμη. Τουλάχιστον, ας καταφέρουμε να την επιδείξουμε.
<P>
Σύσταση για τη δεύτερη ανάγνωση Kenneth D. Collins (A4-0146/98)
<SPEAKER ID=141 NAME="Αλαβάνος">
Η οδηγία του Συμβουλίου για την ποιότητα του νερού για ανθρώπινη κατανάλωση έχει μεγάλη σημασία και πρέπει να εξασφαλισθεί η έμπρακτη εφαρμογή της. Είναι σημαντικό που στην δεύτερη ανάγνωση ψηφίσθηκε η τροπολογία Marinucci που μεταφέρει τον χαλκό από το Μέρος Β στο Μέρος Γ του Παραρτήματος, όπως επιβάλλουν τα επιστημονικά δεδομένα, αλλά δίνει ταυτόχρονα και την δυνατότητα τροποποίησης των τιμών και της ταξινόμησης των παραμέτρων με βάση την εξέλιξη των επιστημονικών γνώσεων.

<SPEAKER ID=142 NAME="Buffetaut">
Ποιος δεν θα τασσόταν υπέρ της διατήρησης της ποιότητας των υδάτων που προορίζονται για την ανθρώπινη κατανάλωση;
<P>
Ο στόχος αυτός πρέπει να κινητοποιήσει την ενεργητικότητα των κρατών μελών, των οργανισμών τοπικής αυτοδιοίκησης, των επιχειρήσεων και των ιδιωτών. Όμως, στην πράξη, η επίτευξη των στόχων που έχουν τεθεί, προϋποθέτει τον καθορισμό σαφών, κατάλληλων και υπολογίσιμων παραμέτρων.
<P>
Επιπλέον, πρέπει, στο πλαίσιο του καθορισμού και της ταξινόμησης, οι επιλογές που θα πραγματοποιηθούν να ανταποκρίνονται στην πραγματικότητα και να μην στηρίζονται σε περισσότερο ιδεολογικές παρά επιστημονικές εκτιμήσεις. Ως προς αυτό, οι διατάξεις του παραρτήματος 1, μέρος Β, σχετικά με το χαλκό, που εμφανίζονται στην κοινή θέση, έχουμε την εντύπωση πως δεν αντιστοιχούν στην κατάσταση της επιστήμης και στις βέβαιες γνώσεις που μπορούμε να αποκτήσουμε σχετικά με τις επιπτώσεις του χαλκού στον οργανισμό μας.
<P>
Αυτός είναι ο λόγος για τον οποίο θα μας φαινόταν ιδιαίτερα κατάλληλη η στιγμή να ψηφίσουμε τις τροπολογίες αριθ. 31 έως 34, που μας είχαν υποβληθεί. Η μεγάλη πλειοψηφία των συναδέλφων συμμερίστηκε την άποψή μας, και δεν μπορούμε παρά να εκφράσουμε την ικανοποίησή μας για αυτό, πολύ περισσότερο, μάλιστα, που, σήμερα, στην πράξη, δεν υπάρχουν υλικά που να μπορούν να αντικαταστήσουν άνετα και χωρίς κινδύνους το χαλκό, στην όδευση του νερού μέχρι τον καταναλωτή.
<P>
Σήμερα το πρωί, το Ευρωπαϊκό Κοινοβούλιο - για ένα τεχνικό ζήτημα, βεβαίως, με διόλου ευκαταφρόνητες, ωστόσο, οικονομικές συνέπειες -επέδειξε ρεαλισμό και σοβαρότητα.

<SPEAKER ID=143 NAME="Grossetκte">
Η εν λόγω πρόταση οδηγίας, που εξετάστηκε σύμφωνα με τη διαδικασία της συναπόφασης, είχε ήδη βελτιωθεί σε μεγάλο βαθμό από το Ευρωπαϊκό Κοινοβούλιο, κατά την πρώτη ανάγνωση, το Δεκέμβριο του 1996.
<P>
Οι διαπραγματεύσεις στο Συμβούλιο κατέληξαν σε μια αρκετά ικανοποιητική προθεσμία. Χρειάστηκε μόνο μια χρονιά!! Σε σχέση με άλλα κείμενα, έχουμε λόγους να εκφράσουμε την ικανοποίησή μας.
<P>
Αλλά, πρωτίστως, η κοινή θέση του Συμβουλίου συμπεριέλαβε ορισμένες θεμελιώδεις τροπολογίες του Κοινοβουλίου, όπως είναι οι εξής:
<P>
το αίτημα να εφαρμοστούν εναρμονισμένες μέθοδοι δειγματοληψίας για τον έλεγχο της περιεκτικότητας του νερού σε μόλυβδο, που είχα υποβάλει εξ ονόματος της Ομάδας ΕΛΚ, κατά την πρώτη ανάγνωση. Πρόκειται για ένα σημαντικό σημείο, γιατί είναι απαραίτητο να διαθέτουμε συγκρίσιμα δεδομένα από ένα κράτος μέλος σε ένα άλλο·-ο καθορισμός των σημείων συμμόρφωσης: το Συμβούλιο διατήρησε την τροπολογία μου που είχε εγκριθεί στην πρώτη ανάγνωση. Μάλιστα, για τα ύδατα που διοχετεύονται μέσω ενός δικτύου διανομής, το σημείο συμμόρφωσης πρέπει να είναι "η βρύση που συνήθως χρησιμεύει για την ανθρώπινη κατανάλωση», γεγονός που επιτρέπει την αποφυγή ελέγχων συμμόρφωσης στις βρύσες του κήπου... Τούτο θα διευκολύνει πολύ την εφαρμογή της εν λόγω οδηγίας.Ωστόσο, υπάρχουν ορισμένα σημεία της κοινής θέσης που θα μπορούσαν να βελτιωθούν περαιτέρω.
<P>
Σε ό, τι αφορά το χαλκό, η τροπολογία που εγκρίθηκε στην πρώτη ανάγνωση, δεν υποστηρίχθηκε από την Ευρωπαϊκή Επιτροπή και το Συμβούλιο. Αξίζει να σημειωθεί ότι ούτε το ένα όργανο ούτε το άλλο, δεν προσέφεραν στο Κοινοβούλιο επιχείρημα που να μπορεί να δικαιολογήσει αυτή την επιλογή.
<P>
Εξ ονόματος της Ομάδας ΕΛΚ, εκφράζω την ικανοποίησή μου για τη σημερινή έγκριση αυτής της τροπολογίας, που αποβλέπει στη μεταφορά του χαλκού από το Παράρτημα Β, των χημικών προϊόντων, στο Παράρτημα Γ, που περιλαμβάνει το σίδηρο και το μαγγάνιο. Αυτή η αλλαγή στα παραρτήματα σημαίνει πως, σε περίπτωση υπέρβασης των παραμετρικών τιμών του χαλκού, όπως ισχύει και για το σύνολο των παραμετρικών τιμών που περιλαμβάνονται στο Παράρτημα Γ, εφαρμόζεται το άρθρο 8, παράγραφος 2. Σύμφωνα με το άρθρο αυτό, τα κράτη μέλη πρέπει να εφαρμόσουν το συντομότερο δυνατό επανορθωτικά μέτρα, ώστε να αποκατασταθεί η ποιότητα των υδάτων. Τούτο συνιστά θεμελιώδη εγγύηση για την ποιότητα των πόσιμων υδάτων.
<P>
Η Ομάδα του ΕΛΚ είναι εξίσου ικανοποιημένη από την έγκριση των τροπολογιών σχετικά με:
<P>
τις παραμετρικές τιμές ορισμένων χημικών ουσιών, όπως τα τριαλογονομεθάνια, ή τις φυσικές παραμέτρους, όπως είναι η ραδιενέργεια, που θα πρέπει να ληφθεί σοβαρά υπόψη υπό το φως της οδηγίας Ευρατόμ·-το αίτημα εκπόνησης μελέτης για τις ουσίες που είναι επιδεκτικές να προκαλέσουν ενδοκρινικές διαταραχές. Επιμένω στο γεγονός ότι αληθεύει πως σήμερα δεν διαθέτουμε επαρκή επιστημονικά δεδομένα. Αλλά εύχομαι τα ερευνητικά προγράμματα που υλοποιούνται από την Επιτροπή να επιταχυνθούν επιτακτικώς. Τούτο ικανοποιεί την αρχή της προφύλαξης που επέβαλε η Ένωση σε θέματα περιβάλλοντος και δημόσιας υγείας.Σε ό, τι αφορά το μόλυβδο, τα κράτη μέλη θα πρέπει να υποβάλουν έκθεση σχετικά με την επίπτωση των μολυβδοσωλήνων στην ποιότητα του νερού. Έχουν στη διάθεσή τους περιθώριο πέντε ετών για να εφαρμόσουν ένα σχέδιο που να προβλέπει την αντικατάστασή τους. Τούτο αποτελεί μια καλή λύση, που παρέχει μια λογική προθεσμία, ώστε να προβλεφθεί η ενδεικνυόμενη ενέργεια, υπό το φως αυτών των επιπτώσεων. Θα ήταν, αυτονόητα, ευχής έργο να υπολογιζόταν το κόστος των σχεδίων αυτών και να προγραμματιζόταν η δαπάνη, αλλά αυτό εμπίπτει στην αρμοδιότητα κάθε κράτους μέλους.
<P>
Θα ήθελα να υπενθυμίσω ότι για τον κανόνα "μόλυβδου», τα κράτη μέλη (πρωτίστως, το Ηνωμένο Βασίλειο, η Γαλλία, η Ισπανία, η Ιταλία, η Πορτογαλία, το Βέλγιο και η Ιρλανδία), έχοντας ένα δίκτυο διανομής νερού που αποτελείται εν μέρει από μολυβδοσωλήνες, θα πρέπει να καταβάλουν τεράστια χρηματοοικονομική προσπάθεια (35-50 δισεκατομμύρια Εcu για το σύνολο της ΕΕ).
<P>
Τέλος, οι δυνατότητες παρεκκλίσεων που παρέχει η κοινή θέση, είναι περιορισμένες και αυστηρότερα τοποθετημένες σε ένα χρονικό πλαίσιο. Υπάρχει λόγος να είμαστε ικανοποιημένοι. Ωστόσο, θα άρμοζε, σε αυτές τις εξαιρετικές περιπτώσεις, να αφήσουμε στα κράτη μέλη τη δυνατότητα να ζητήσουν από την Ευρωπαϊκή Επιτροπή την παράταση μιας παρέκκλισης.
<P>
Συγχαίρω θερμά τον εισηγητή, κ. Ken Collins, για την εργασία που μας παρουσίασε κατά την πρώτη και, τώρα, τη δεύτερη ανάγνωση.

<SPEAKER ID=144 NAME="Lindqvist">
Η υδροδότηση είναι πρωτίστως ένα εθνικό θέμα. Η λειψυδρία, τα περιβαλλοντικά προβλήματα, οι φυσικές καταστροφές και τα παρόμοια, το καθιστούν ευρωπαϊκό και οικουμενικό. Ως εκ τούτου, μπορώ να στηρίξω μια κοινή πολιτική για την ύδρευση, υπό την προϋπόθεση να δικαιούνται τα κράτη μέλη να επιβάλλουν υψηλότερες προδιαγραφές. Αυτό προτείνεται επίσης και στην οδηγία. Ως εκ τούτου, υπερψήφισα την έκθεση.

<SPEAKER ID=145 NAME="Nicholson">
Κύριε Πρόεδρε, είναι σημαντικό να προστατεύεται και να βελτιώνεται η ποιότητα του νερού σε ολόκληρη την Ευρωπαϊκή Ένωση. Ο λαός έχει το δικαίωμα να έχει αυτές και όχι λιγότερες απαιτήσεις.
<P>
Παρ' όλο που θεωρώ ότι είναι χρήσιμο να ορίζονται προδιαγραφές, πρέπει να εναπόκειται στα κράτη μέλη να εφαρμόζουν, βελτιώνοντας και ανεβάζοντας τα πρότυπά τους - και το πεδίο για εισαγωγή βελτιώσεων είναι μεγάλο.
<P>
Πρέπει να ερευνήσουμε πώς μπορούμε με τον καλύτερο τρόπο να αφαιρέσουμε κάθε επαφή με σωληνώσεις μολύβδου και κάθε κράτος μέλος θα πρέπει να καταθέσει προτάσεις οι οποίες θα οδηγήσουν στην αφαίρεση του μολύβδου.

<SPEAKER ID=146 NAME="Rovsing">
Η οδηγία για το πόσιμο νερό είναι μία από τις πλέον ουσιαστικές νομοθετικές πρωτοβουλίες στα πλαίσια της κοινοτικής πολιτικής για το περιβάλλον. Μεταξύ των ουσιωδέστερων στοιχείων της οδηγίας είναι η αρχή για την πρόληψη, καθώς και η αρχή ότι ο ρυπαίνων πληρώνει. Είναι ουσιαστικά κριτήρια στα οποία είμαστε υποχρεωμένοι να εμμείνουμε, ιδίως εάν θέλουμε να εξασφαλίσουμε καθαρό νερό στους καταναλωτές. Είναι καταπληκτικό που βλέπουμε ότι η Επιτροπή, το Συμβούλιο και το Κοινοβούλιο συνεργάστηκαν τόσο λειτουργικά για να επεξεργαστούν σαφείς διατάξεις για την οδηγία, η οποία αξίζει πλήρη στήριξη.

<SPEAKER ID=147 NAME="Souchet">
Η Ομάδα μας υπερψήφισε την κοινή θέση του Συμβουλίου σχετικά με την ποιότητα των υδάτων που προορίζονται για την ανθρώπινη κατανάλωση. Πάντως, είναι απαραίτητο να τεθεί μια ιεράρχηση σε θέματα πολιτικής για το νερό, ώστε, παράλληλα, να εξασφαλιστεί η βεβαιότητα ύδρευσης, να εξυγιανθούν τα μολυσμένα ύδατα και να αποκλειστεί οποιαδήποτε νέα υποβάθμιση της ποιότητας του νερού. Αυτοί οι τρεις πολιτικοί άξονες πρέπει να αποτελέσουν αντικείμενο ταυτόχρονης διαχείρισης, με στόχο την ικανοποίηση των αναγκών του καταναλωτή. Πρέπει, λοιπόν, να επαληθευτεί η συνοχή των προτάσεων και να εξασφαλιστεί ο αποτελεσματικός έλεγχος συμμόρφωσης, και τούτο μέσω αξιόπιστων δεδομένων και μεθόδων ανάλυσης.
<P>
Κατά συνέπεια, αρμόζει στα κράτη μέλη να τηρήσουν τους στόχους-πλαίσιο που έχουν τεθεί, εφαρμόζοντας τις κατάλληλες τεχνικές και τεχνολογίες. Σε αυτόν τον τομέα του νερού, όπως και σε πολλούς τομείς του περιβάλλοντος, είναι απαραίτητο να εφαρμόσουμε όσο το δυνατό περισσότερο την αρχή της επικουρικότητας, ώστε τα προβλήματα να επιλυθούν με αποτελεσματικότερο τρόπο. Πάντως, κυρίως σε ό, τι αφορά την εξυγίανση των μολυσμένων υδάτων, πρέπει να διευκολυνθεί η συνεργασία μεταξύ των κρατών μελών, εφόσον οι υδραυλικές δεξαμενές δεν γνωρίζουν τους τεχνητούς περιορισμούς διοικητικού χαρακτήρα, που είναι τα σύνορα των κρατών μελών. Όλοι γνωρίζουμε ότι ο Ρήνος, αφού διασχίσει την Ελβετία, τη Γαλλία, τη Γερμανία και τις Κάτω Χώρες, χύνεται στη Βόρειο Θάλασσα. Οποιαδήποτε παροδική επιθυμία να τεθούν κανόνες σε θέματα ποιότητας των υδάτων που προορίζονται για την ανθρώπινη κατανάλωση, δεν θα οφελούσαν σε τίποτα, αν παραβλέπαμε αυτή τη συνεργασία μεταξύ κρατών.
<P>
Αντί να αφήσουμε τα ευρωπαϊκά θεσμικά όργανα να καθιστούν διαρκώς αυστηρότερους τους κανόνες, εκείνο που πρέπει να ευνοήσουμε, είναι η μορφή της συνεργασίας, ώστε να δώσουμε την ευκαιρία να ληφθούν όσο το δυνατό περισσότερες αποφάσεις σε τοπικό επίπεδο, εφαρμόζοντας αποτελεσματικά την αρχή της επικουρικότητας, και να εξασφαλίσουμε την εφαρμογή των πλέον ενδεδειγμένων μέτρων και τεχνολογιών.

<SPEAKER ID=148 NAME="Titley">
Χαίρομαι που υποστηρίζω την εν λόγω έκθεση του συναδέλφου μου, κ. Collins. Η ποιότητα του νερού είναι προφανώς ένα ζωτικό ζήτημα για κάθε Ευρωπαίο πολίτη. Είναι καλό να βλέπει κανείς ότι οι κυβερνήσεις της ΕΕ αποδέχθηκαν σχεδόν 40 τροπολογίες του Κοινοβουλίου μετά την πρώτη ανάγνωση. Αυτό αποτελεί ένα καλό παράδειγμα της συνεργασίας μεταξύ των εκλεγμένων υπουργών και ευρωβουλευτών των λαών για τη βελτίωση των καταναλωτικών προτύπων.
<P>
Ωστόσο, υποστηρίζω τις τροπολογίες τού εισηγητή που αποσκοπούν στον περιορισμό του πεδίου εφαρμογής για να απαλλάσσονται τα κράτη μέλη της εκπλήρωσης των προτύπων της ΕΕ για την ποιότητα νερού. Έχει δίκιο που διαφωνεί ότι ενώ θα έπρεπε να τους επιτραπεί να θέσουν υψηλότερα εθνικά πρότυπα από ό, τι απαιτεί η νομοθεσία της ΕΕ, οι χώρες θα είναι ακόμα υποχρεωμένες να εφαρμόζουν τα κατώτατα πρότυπα της ΕΕ προς χάριν των καταναλωτών.
<P>
Στο Ευρωκοινοβούλιο είμαστε συχνά πολυάσχολοι νομοθετώντας για ζητήματα που ενώ είναι σημαντικά για μία ή την άλλη ομάδα δεν επηρεάζουν πάντοτε πολλούς ανθρώπους στην καθημερινή τους ζωή. Το Σώμα θα πρέπει να υποστηρίξει την έκθεση για να γνωστοποιήσει σε όλους στην ΕΕ ότι εμείς δρούμε επίσης για να διασφαλίσουμε την υγεία τους και να προστατεύσουμε το περιβάλλον τους - καταλαβαίνω ότι στον τόπο καταγωγής του κ. Collins, την Σκωτία, το ουίσκυ αποκαλείται συχνά το νερό της ζωής, αλλά η έκθεσή του επιδεικνύει ότι γνωρίζει το πόσο σημαντική είναι η διασφάλιση ότι το πόσιμο νερό, το αληθινό νερό της ζωής, είναι τόσο ασφαλές όσο μπορούμε εμείς να το κάνουμε.

<SPEAKER ID=149 NAME="Wibe">
Οι εκθέσεις αυτού του είδους δεν πρέπει να περνούν μέσω αυτού του Κοινοβουλίου. Το Κοινοβούλιο δεν έχει επαρκείς γνώσεις για να καθορίσει τις κατευθυντήριες γραμμές π.χ. για το ποσοστό της ραδιενέργειας στο πόσιμο νερό. Το Κοινοβούλιο πρέπει να αποφασίζει για τις γενικές κατευθυντήριες γραμμές αλλά μετά πρέπει να αναθέτει στις αρμόδιες ειδικές υπηρεσίες να επεξεργαστούν τις συγκεκριμένες λεπτομέρειες. Ένα βασικό λάθος της λειτουργίας αυτού του Κοινοβουλίου είναι ακριβώς ότι διατίθετεαι πολύς χρόνος σε λεπτομέρειες (σε τομείς όπου το Κοινοβούλιο στερείται επαρκών γνώσεων) και υπερβολικά λίγος σε γενικές κατευθυντήριες γραμμές.
<P>
Το Κοινοβούλιο θα πρέπει να θέτει στόχους&#x02D9; οι αρμόδιες ειδικές υπηρεσίες θα αποφασίζουν για τα μέσα επίτευξης αυτών των στόχων.
<P>
Σύσταση Miranda de Lage (A4-0156/98)
<SPEAKER ID=150 NAME="Αλαβάνος">
Αρνήθηκα να δώσω θετική ψήφο στη συμφωνία Ευρωπαϊκής 'Ενωσης - Μεξικού λόγω της κατάστασης των ανθρωπίνων δικαιωμάτων, συγκεκριμένα στην περιοχή Chiapas. Δυστυχώς η κυβέρνηση του Μεξικού δείχνει μια σκληρή στάση, αφήνει να εξελίσσεται μια γενοκτονία σε βάρος της εν λόγω περιοχής, θέτει εμπόδια στους διεθνείς παρατηρητές. Βέβαια, πρέπει να παρατηρήσω ότι είναι σημαντικό ότι υπάρχει ρήτρα ανθρωπίνων δικαιωμάτων, όμως δεν είναι λίγες φορές που αυτή παρακάμπτεται, σύμφωνα με τις εμπειρίες από άλλες χώρες.

<SPEAKER ID=151 NAME="Deprez">
Όπως και εσείς, έτσι και εγώ εκφράζω την ικανοποίησή μου για το γεγονός ότι η έγκριση της ενδιάμεσης συμφωνίας, επί της οποίας υποβάλλουμε σύμφωνη γνώμη, θα επιτρέψει την ταχεία έναρξη των εμπορικών διαπραγματεύσεων μεταξύ της Ευρωπαϊκής Ένωσης και του Μεξικού. Αναγνωρίζεται ότι ο εκσυγχρονισμός της μεξικανικής οικονομίας και η ένταξή της στη NAFTA, θα καθιστούσαν απαραίτητη τη μεταρρύθμιση της συμφωνίας-πλαισίου συνεργασίας, που είχε ωστόσο υπογραφεί το 1991 μεταξύ της Ευρωπαϊκής Κοινότητας και του Μεξικού και σήμερα τίθεται σε ισχύ. Η Ευρωπαϊκή Ένωση δεν μπορούσε, εξάλλου, να μην αντιδράσει έναντι της επιδείνωσης των πληγμάτων κατά των ανθρωπίνων δικαιωμάτων και των θεμελιωδών ελευθεριών, έναντι της επιδείνωσης των κοινωνικών ανισοτήτων και της επέκτασης της φτώχειας στο Μεξικό, μετά τα γεγονότα στην επαρχία Chiapas και τη νομισματική κρίση του Δεκεμβρίου 1994.
<P>
Όπως υποστηρίζει η εισηγήτρια, η νέα συμφωνία προβλέπει τρεις όρους συνεργασίας, που αποβλέπουν στην ενίσχυση του εκδημοκρατισμού της μεξικανικής κοινωνίας και οι οποίοι δεν περιλαμβάνονταν στη συμφωνίαπλαίσιο του 1991. Όλοι είμαστε ικανοποιημένοι. Ωστόσο, πρέπει να διαπιστώσουμε, παράλληλα με την Επιτροπή Εξωτερικών Υποθέσεων, Ασφάλειας και Αμυντικής Πολιτικής, ότι μέχρι σήμερα οι λεγόμενοι μηχανισμοί που προβλέπονται στο πλαίσιο του πολιτικού διαλόγου δεν φαίνεται να περιλαμβάνουν την κοινωνία των πολιτών. Πρόκειται, εν προκειμένω, για ένα κενό, το οποίο θεωρώ ότι πρέπει να καλύψουμε. Κατ' εμέ, η συνολική συμφωνία θα πρέπει απαραιτήτως να προσδιορίσει τις διαδικασίες που θα εγγυώνται την ενεργό συμμετοχή των ΜΚΟ και άλλων ενώσεων και οργανισμών της κοινωνίας των πολιτών στον πολιτικό διάλογο. Γενικότερα, είναι σημαντικό τα δύο μέρη να προσδώσουν, στο πλαίσιο της τελικής συμφωνίας, ένα πράγματι λειτουργικό περιεχόμενο στη δημοκρατική ρήτρα.
<P>
Ανεφερόμενος στην τελική συμφωνία, δεν θα μπορούσα να παραλείψω την πλήρη υποστήριξή μου στη γνωμοδότηση της Επιτροπής Εξωτερικών Οικονομικών Σχέσεων. Απαραιτήτως, το Ευρωπαϊκό Κοινοβούλιο πρέπει να διατηρήσει την εξουσία να παρέχει τη σύμφωνη γνώμη του για το σύνολο της συμφωνίας, μόλις γνωστοποιηθούν τα αποτελέσματα των διαπραγματεύσεων που πρόκειται να αρχίσουν.

<SPEAKER ID=152 NAME="Eriksson, Sjφstedt και Svensson">
Υποστηρίζουμε την αναπτυγμένη οικονομική, πολιτική και κοινωνικο - πολιτιστική συνεργασία και ανταλλαγή με το Μεξικό. Εντούτοις δεν υπερψηφίσαμε αυτήν την έκθεση. Δεν θεωρούμε ότι το Μεξικό πληροί στην τωρινή φάση τα κριτήρια του σεβασμού των ανθρωπίνων δικαιωμάτων.
<P>
Στο Μεξικό, κυρίως στην επαρχία Chiapas, σημειώνονται διαρκείς παραβιάσεις των ανθρωπίνων δικαιωμάτων. Πολλοί συνδικαλιστές ακτιβιστές και ακτιβιστές των ανθρωπίνων δικαιωμάτων έχουν δολοφονηθεί από παραστρατιωτικές ομάδες που συνδέονται έμμεσα με τον στρατό. Επίσης το Μεξικό παραβιάζει σε πολλές περιπτώσεις τα ανθρώπινα δικαιώματα σε ό, τι αφορά την αντιμετώπιση πολλών εθνικών μειονοτήτων που ανήκουν στους αυτόχθονες πληθυσμούς.

<SPEAKER ID=153 NAME="Wurtz">
Οι κομμουνιστές και προσκείμενοι σε αυτούς Γάλλοι βουλευτές υποστηρίζουν τη διακοπή της συμφωνίας εταιρικών σχέσεων και συνεργασίας μεταξύ της Ευρωπαϊκής Ένωσης και του Μεξικού. Συνιστούμε θερμά αυτό το εξαιρετικό μέτρο κατόπιν αιτήματος πολλών προσωπικοτήτων της επαρχίας Chiapas, και του Μεξικού γενικότερα, και για τους λόγους που ήδη είχα την ευκαιρία να εκθέσω στο Σώμα, στις 15 Ιανουαρίου, την επομένη της τρομακτικής σφαγής του Acteal. Επομένως, δεν θα υπερψηφίσουμε την έκθεση.
<P>
Από τις αρχές του έτους, οι σοβαρές παραβιάσεις των ανθρωπίνων δικαιωμάτων, η στρατικοποίηση της περιοχής και η παρουσία παραστρατιωτικών ομάδων, αποτελεί σύνηθες φαινόμενο. Οι πληθυσμοί ζουν σε ένα κλίμα βίας και συνεχών εντάσεων. Ο κίνδυνος νέων αντιπαραθέσεων εντείνεται, δεδομένου ότι οι πραγματικοί υποκινητές της σφαγής του Acteal παραμένουν μέχρι σήμερα ατιμώρητοι. Δεκάδες αυτόχθονες βρίσκονται στη φυλακή, είτε γιατί διαμαρτυρήθηκαν, είτε γιατί συμμετείχαν στην επιβολή αυτόνομων δημοτικών διαρθρώσεων, σύμφωνα με τις Συμφωνίες του San Andrθs, το Φεβρουάριο του 1996.
<P>
Η μεξικανική κυβέρνηση φαίνεται ότι επιθυμεί να αγνοεί το σχέδιο μεταρρύθμισης του Συντάγματος σχετικά με τα δικαιώματα και τις πολιτιστικές παραδόσεις των ντόπιων, που έχει συνταχθεί από την "Επιτροπή για την Ομόνοια και την Ειρήνη», κατόπιν νόμιμης, ωστόσο, εντολής.
<P>
Αυτή η νοοτροπία αντιτίθεται προς το πνεύμα των Συμφωνιών του San Andrθs, οι οποίες ικανοποιούν τη βούληση να αναζητηθούν λύσεις μέσω του διαλόγου. Η Συμφωνία Σύνδεσης μεταξύ του Μεξικού και της Ευρωπαϊκής Ένωσης είχε εκπονηθεί σε αυτό το πλαίσιο. Η έγκρισή της σήμερα θα σήμαινε την κύρωση μιας εντελώς διαφορετικής πολιτικής. Η παύση της εφαρμογής της μπορεί να βοηθήσει την επάνοδο στην τήρηση των δεσμεύσεων: εμείς, αυτό προτείνουμε.
<P>
Έκθεση Peijs (A4-0149/98)
<SPEAKER ID=154 NAME="Reding">
Η μεταρρύθμιση του τελωνειακού κώδικα, που είχε προετοιμαστεί από πολύ καιρό, είναι εξαιρετικά επίκαιρη μετά την συγκλονιστική ανακοίνωση των ζημιών που διατρέχει ο κοινοτικός προϋπολογισμός εξαιτίας των κρουσμάτων απάτης μεγάλης κλίμακας. Η Ευρώπη θα πρέπει να προσαρμόσει αυτό το νομοθετικό πλαίσιο. Μάλιστα, η ενιαία αγορά και η ελεύθερη κυκλοφορία των εμπορευμάτων δεν δημιουργήθηκαν για να διευκολύνουν τις εμπορικές δραστηριότητες μεγάλης κλίμακας των εγκληματικών οργανώσεων. Οι διάφορες περιπτώσεις απάτης στα σύνορα υπολογίζεται ότι ανέρχονται σε 2 δισ. Εcu για το 1997. Σε ένα πλαίσιο δημοσιονομικών περικοπών στα περισσότερα κράτη μέλη, η αναγγελλία τέτοιων απωλειών επιδρά πολύ αρνητικά στην εικόνα της Ένωσης και στην εικόνα των εθνικών κυβερνήσεων.
<P>
Η μεταρρύθμιση του τελωνειακού κώδικα, που συνιστά πλαίσιο αναφοράς για μελλοντικές προτάσεις και πρωτοβουλίες της Κοινότητας στον εν λόγω τομέα, είναι, λοιπόν, ευπρόσδεκτη και απαραίτητη. Οι υπάλληλοι των τελωνειακών διοικήσεων ζητούν από πολύ καιρό την απλοποίηση της νομοθεσίας και των διαδικασιών που διέπουν την εργασία τους. Οι επιχειρήσεις θα εφαρμόσουν με μεγαλύτερη ευκολία κείμενα διαφανή και απλοποιημένα. Επιπροσθέτως, οι διατάξεις του τελωνειακού κώδικα πρέπει να προσαρμοστούν ευκολότερα και γρηγορότερα.
<P>
Αυτές οι πτυχές της προτεινόμενης μεταρρύθμισης οδεύουν σαφώς προς τη σωστή κατεύθυνση και θα επιτρέψουν τη σημαντική μείωση των δυνατοτήτων απάτης. Παρόλα αυτά, επιβάλλονται ορισμένες παρατηρήσεις. Πρώτον, πρέπει να εξασφαλιστεί ο δημοκρατικός έλεγχος: είναι σημαντικό η ανησυχία για επιτάχυνση των διαδικασιών να μην οδηγήσει σε μια κατάσταση όπου το Ευρωπαϊκό Κοινοβούλιο θα χάσει κάθε δυνατότητα δημοκρατικού ελέγχου. Ο εξορθολογισμός των διαδικασιών τροποποίησης δεν πρέπει να συνεπάγεται μείωση των δυνατοτήτων διαβούλευσης των ενδιαφερομένων επιχειρήσεων, ούτε αβεβαιότητα ως προς το περιεχόμενο των κανονισμών εφαρμογής της Επιτροπής, ούτε αποφάσεις που να λαμβάνονται με απομόνωση των εκλεγμένων οργάνων. Για να αντισταθμιστεί το χρονικό διάστημα αντιδράσεων, που έχει παραταθεί λόγω της διαβούλευσης του Ευρωπαϊκού Κοινοβουλίου, οι προτάσεις της Επιτροπής θα πρέπει να είναι εντελώς σαφείς, λεπτομερείς και αρκετά ευέλικτες, ώστε να αποφευχθούν επαναλαμβανόμενες τροποποιήσεις.
<P>
Δεύτερον, πρέπει να αποφευχθεί η σύγχυση: η απλοποίηση των διαδικασιών πρέπει να μειώσει το χρόνο αντίδρασης των διοικήσεων έναντι των νέων καταστάσεων. Σαφέστερα, πρέπει να συμβάλει στην ταχεία απόφραξη όλων των διεξόδων, τις οποίες δεν είχαμε σκεφθεί και έτσι να αποφύγουμε τις απάτες που οφείλονται στις γκρίζες ζώνες της νομοθεσίας. Από την άλλη πλευρά, οι επαναλαμβανόμενες και σχεδόν αλλεπάλληλες αλλαγές μπορούν να προκαλέσουν σύγχυση στις διοικήσεις και να ζημιώσουν τις ενδιαφερόμενες επιχειρήσεις που πρέπει να προσαρμόζουν συνεχώς τις μεθόδους εργασίας τους. Αυτό το κλίμα σύγχυσης είναι εξίσου γόνιμο για την απάτη με την ύπαρξη γκρίζων περιοχών στα κείμενα. Για αυτό το λόγο, οι πρόσθετες προθεσμίες που ζητήθηκαν με μια διαδικασία διαβούλευσης στο Ευρωπαϊκό Κοινοβούλιο, δεν έχουν απαραίτητα αρνητικές συνέπειες.
<P>
Εγκρίνοντας τις τροπολογίες που πρότεινε η εισηγήτρια, το Κοινοβούλιο παίρνει ίσες αποστάσεις από τον εξορθολογισμό των διαδικασιών και την απαίτηση δημοκρατικού ελέγχου, αυξάνοντας σημαντικά τη μελλοντική αποτελεσματικότητα του συστήματος.

<SPEAKER ID=155 NAME="Ribeiro">
Η πραγματική ιστορία της συντελούμενης κλιμάκωσης των απελευθερώσεων, όταν και εάν κάποια μέρα γραφτεί, σίγουρα θα δικαιώσει τις προσπάθειες που καταβάλλουν οι επαγγελματίες τελωνειακοί με στόχο να μετριάσουν αυτή τη μανία κατά των κανονισμών και των μηχανισμών που αποσκοπούν στην υπεράσπιση οικονομιών, υπόβαθρο των οποίων είναι οι εθνικοί χώροι, κατά των απατών που τόσο γρήγορα και σε τόσο σύντομο χρονικό διάστημα επωφελήθηκαν των προσφερόμενων "διευκολύνσεων» και της βιασύνης να τα ελευθερώσουμε όλα.
<P>
Και αυτό πέραν του ότι, σαν επαγγελματικός κλάδος, υπήρξαν τα πρώτα και κυριότερα θύματα μιας διαδικασίας για την οποία άλλωστε είχαν προετοιμαστεί μέσω της επιμόρφωσης και του εφοδιασμού με τεχνικό εξοπλισμό.
<P>
Στην παρούσα αναθεώρηση του Τελωνειακού Κώδικα διαφαίνεται εκ νέου αυτό που αποτέλεσε τη γενική στάση. Οι επιφυλάξεις και οι προτάσεις των επαγγελματιών τελωνειακών, ιδίως όσον αφορά τις διατάξεις εφαρμογής για την εκπροσώπηση των υποβαλλόντων δηλώσεις, αγνοήθηκαν ή παρακάμφθηκαν στο βωμό των υψίστων συμφερόντων του κράτους.
<P>
Σε κάθε περίπτωση, θα έπρεπε να κατοχυρωθεί η αναγνώριση του ρόλου των δημοσίων εκτελωνιστών ως ουσιαστικοί συνομιλητές επί τελωνειακών θεμάτων, και ειδικότερα σε ό, τι αφορά την είσπραξη των δασμών και την καταπολέμηση της απάτης. Όμως αυτό που διαφαίνεται είναι η αμφισβήτηση της ίδιας της ύπαρξης της εν λόγω δραστηριότητας και όσων ασχολούνται με αυτήν.
<P>
Η δική μας ψήφος επηρεάστηκε προφανώς από τη θέση ουσίας που συνδέεται με την προάσπιση του δημοσίου συμφέροντος, βάσει της οποίας συνεχίζουμε να εκτιμούμε το ρόλο των δημοσίων εκτελωνιστών και όλων των επαγγελματιών που δραστηριοποιούνται κατά της υπέρμετρης κατάργησης ρυθμίσεων όσον αφορά τις διαδικασίες και για μια δίχως διακρίσεις πρόσβαση σε αυτές, στο πλαίσιο της επείγουσας ανάγκης καταπολέμησης της απάτης, η οποία άλλωστε υπηρετεί συμφέροντα που δεν γνωρίζουν σύνορα.

<SPEAKER ID=156 NAME="Rϋbig">
Ως πρώην μέλος της κοινοβουλευτικής εξεταστικής επιτροπής για τις τελωνειακές απάτες, υποστηρίζω κατά βάση κάθε πρωτοβουλία προκειμένου να καταστεί η διαδικασία πιο αποτελεσματική και να ανθίσταται στην απάτη.
<P>
Υπερψήφισα την προηγούμενη αναμόρφωση του τελωνειακού κώδικα, με επιφύλαξη φυσικά. Τάσσομαι υπέρ μιας ορθολογικής νέας τάξης πραγμάτων στο τελωνειακό δίκαιο της Ευρωπαϊκής Ένωσης η οποία να μπορεί να διοικείται. Οι νέοι κανόνες πρέπει να ανταποκρίνονται στις απαιτήσεις του SLIM και της Fiche d'Impact. Είναι επίσης αναγκαίο να συμπεριληφθούν όλοι οι φορείς - τελωνειακές υπηρεσίες, πωλητές, αγοραστές, μεταφορείς καθώς και τράπεζες και ασφαλιστικές εταιρίες - στη διαδικασία της διαμόρφωσης βούλησης.
<P>
Έκθεση Pollack (A4-0161/98)
<SPEAKER ID=157 LANGUAGE="NL" NAME="Blokland">
Κύριε Πρόεδρε, υποστήριξα ολόψυχα τις τρεις εκθέσεις για την όξινη βροχή. Επιδοκιμάζουμε και τις προτάσεις της Επιτροπής, και τις τροπολογίες του Κοινοβουλίου. Μπορούμε να μείνουμε αρκετά ικανοποιημένοι με τα αποτελέσματα της πολιτικής μας κατά της όξινης βροχής. Από τη δεκαετία του '70, λαμβάνονται στην Ευρώπη μέτρα για να τεθούν υπό έλεγχο οι εκπομπές οξειδίων του θείου και του αζώτου. Και με επιτυχία. Παρά την αύξηση της κατανάλωσης ενέργειας, οι εκπομπές των συγκεκριμένων δύο ουσίων μειώθηκαν δραστικά. Ας μιλήσουμε όμως για την καλή πελυρά των πραγμάτων! Στα περισσότερα κράτη μέλη επιτεύχθηκαν από το 1980 μειώσεις μέχρι και πάνω από 50 %. Ακόμα οι μειώσεις εκπομπών οξειδίων του θείου και του αζώτου που προγραμματίστηκαν για το 2010, μάλλον θα μπορέσουν να επιτευχθούν χάρη στις νέες προδιαγραφές για τις εκπομπές αερίων των ΙΧ. Αυτό είναι ελπιδοφόρο.
<P>
Ωστόσο, δεν μπορούμε δυστυχώς μόνο να χαρούμε Οι ρυπάνσεις από σωματίδια και αμμωνία είναι πολύ επίμονες. Η ρύπανση από σωματίδια, δηλαδή από πολύ λεπτή σκόνη, αποτελεί απτή απειλή για την ανθρώπινη υγεία. Για αυτόν τον λόγο ικανοποιήθηκα, διότι επιτέλους διατυπώθηκαν ποιοτικοί στόχοι. Προσθέτω αμέσως ότι μου φαίνονται πολύ φιλόδοξοι. Ως γνωστόν, τα σωματίδια ελευθερώνονται κυρίως από την οδική κυκλοφορία. Εφόσον η κυκλοφορία συνεχίσει να αυξάνεται με τον ίδιο ρυθμό, όπως τα τελευταία χρόνια, θα αυξηθούν και οι εκπομπές σωματιδίων. Είναι πολύ ανησυχητικό, διότι για ορισμένες ομάδες υψηλού κινδύνου, ένα και μόνον σωματίδιο μπορεί να αποβεί μοιραίο. Οι οριακές τιμές που αναφέρονται στην πρόταση της Επιτροπής, μάλλον θα μείνουν ευσεβής πόθος.
<P>
Η ρύπανση μέσω αμμωνίας οφείλεται κυρίως στη γεωργία και διαφέρει πολύ από περιοχή σε περιοχή. Οπωσδήποτε χρειαζόμαστε εδώ ποιοτικούς στόχους, αλλα χρειάζεται μια διαφοροποιημένη πολιτική για να επιτευχθούν οι μειώσεις. Η μόνη αληθινή λύση είναι η λιγότερο εντατική κτηνοτροφία. Εδώ χρειάζεται εθνική πολιτική, διότι οι τιμές της ρύπανσης διαφέρουν πάρα πολύ.
<P>
Συνοψίζοντας, η στρατηγική της Επιτροπής κατά της οξίνισης φαίνεται καλή, αλλά χρειάζεται συμπλήρωμα με μια στρατηγική για τα σωματίδια. Εύχομαι στην Επιτροπή "καλή δύναμη» διότι η μείωση της οδικής κυκλοφορίας δεν είναι καθόλου απλή υπόθεση.

<SPEAKER ID=158 NAME="Dνez de Rivera Icaza">
Όσοι ψηφίσαμε υπέρ της έκθεσης Hautala, προφανώς υποστηρίζουμε τη νέα έκθεση της κυρίας Pollack, εφόσον η ποιότητα του αέρα που αναπνέουμε αποτελεί ουσιαστικό μέρος της προστασίας της υγείας μας.
<P>
Όλοι γνωρίζουμε τις βλαβερές επιπτώσεις που έχουν στην δημόσια υγεία και το περιβάλλον οι ρύποι που αναφέρονται σε αυτήν την οδηγία και το επείγον του να είναι δεσμευτικές οι οριακές τιμές. Ένα από τα καλά αυτής της οδηγίας είναι ακριβώς το ότι στηρίζεται για αυτό στις νέες ενδεικτικές τιμές που έχει ορίσει η Παγκόσμια Οργάνωση Υγείας.
<P>
Αλλά επειδή ο χρόνος που έχω στη διάθεσή μου είναι πολύ λίγος, θα ήθελα να επικεντρωθώ τώρα σε δύο σημεία, που κατά τη γνώμη μου δεν διευθετούνται επαρκώς στο κείμενο που συζητούμε σήμερα. Το ένα είναι η σπουδαιότητα που αποκτούν στα μικρότερα νησιά της Ένωσης ή σε εκείνα που αποτελούν μέρος ενός αρχιπελάγους ο αριθμός και η εγκατάσταση των σταθμών μέτρησης, εφόσον αυτή θα είναι σίγουρα η μόνη πηγή μέτρησης και, επομένως, ενημέρωσης των πολιτών. Το άλλο ζήτημα είναι να γνωρίζουμε πώς θα καθοριστούν οι μετρήσεις σε τουριστικές περιοχές όπου, κατ' ελάχιστο, τριπλασιάζεται ο πληθυσμός τους κατά τη διάρκεια των διακοπών ή σε περιοχές με ελάχιστο πληθυσμό 250.000 κατοίκους.
<P>
Ακολουθώντας την εισηγήτρια, έχουμε καταθέσει διάφορες τροπολογίες για να καλύψουμε αυτό το νομικό κενό, εφόσον όλοι οι πολίτες έχουν τα ίδια δικαιώματα σε όλα και, βεβαίως, επίσης στην ποιότητα του αέρα που αναπνέουν.

<SPEAKER ID=159 NAME="Titley">
Ψηφίζω υπέρ της εν λόγω έκθεσης σήμερα, γιατί οι άνθρωποι που μας έστειλαν εδώ για να τους εκπροσωπήσουμε έχουν το δικαίωμα να αναμένουν ότι υποστηρίζουμε μέτρα που στοχεύουν στον καθαρισμό της ατμόσφαιρας που αναπνέουμε όλοι μας.
<P>
Στις αρχές του αιώνα, η δική μου εκλογική περιφέρεια στο Greater Manchester ήταν ένα από τα πολλά βιομηχανικά μέρη της Βρετανίας που ωφελήθηκαν από τη νομοθεσία για την Καθαρή Ατμόσφαιρα από τις δικές μας κυβερνήσεις. Σήμερα όμως συνειδητοποιούμε όιτ η μόλυνση της ατμόσφαιρας μπορεί να βλάψει όχι μόνο τα δικά μας παιδιά και τη δική μας περιφέρεια, αλλά η μόλυνση ενός κράτους μπορεί να μεταφερθεί με τον άνεμο και να καταστρέψει το διεθνές περιβάλλον.
<P>
Η έκθεση αυτή της συναδέλφου μου κας Pollack αποτελεί ένα κλασσικό παράδειγμα της αρχής του να σκέφτεται κανείς παγκόσμια, ενώ δρα τοπικά. Θα πρέπει να χρησιμοποιηθούν ενιαία πρότυπα μέτρησης της ατμοσφαιρικής ρύπανσης σε ολόκληρη την ΕΕ για να ενημερώνονται οι αρχές και οι λαοί τοπικά για την ατμοσφαιρική ρύπανση που είναι υποχρεωμένοι να αντιμετωπίζουν καθημερινά. Αυτός το είδος τακτικής πληροφόρησης μπορεί να δράσει ως πραγματικό κίνητρο για τις κυβερνήσεις και τις επιχειρήσεις μας για τη μείωση των επιπέδων μόλυνσης.
<P>
Μαζί με την εθνική ανάληψη δράσης, όπως η δέσμευση της Βρετανικής κυβέρνησης στην πρόσφατη Σύνοδο κόρυφης για τη Γη στο Kyoto για την αντιμετώπιση των επιπέδων μόλυνσης, η νομοθεσία της ΕΕ μπορεί επίσης να προσθέσει ένα όπλο στο οπλοστάσιο μας στον αγώνα για καθαρότερη ατμόσφαιρα για τις επόμενες γενιές.
<P>
Έκθεση Hautala (A4-0174/98)
<SPEAKER ID=160 NAME="Buffetaut">
Οι προτάσεις οδηγίας σχετικά με τη μείωση της περιεκτικότητας σε θείο ορισμένων υγρών καυσίμων, συνιστούν ένα από τα στοιχεία της δράσης που προβλέπεται στο πλαίσιο της κοινοτικής στρατηγικής για την καταπολέμηση της όξινης βροχής.
<P>
Το διοξείδιο του θείου (S02 ) είναι ένας από τους ρύπους που συμβάλλουν στην οξίνιση, η οποία δημιουργείται από την εναπόθεση οξινιστικών ουσιών σε υπερβολικά μεγάλη ποσότητα για τα υπό εξέταση εδάφη και ύδατα. Οι επιπτώσεις αυτών των όξινων ιζημάτων εξαρτώνται κυρίως από τα χαρακτηριστικά και την ευαισθησία των ληπτών και, βεβαίως, από την ποσότητα των ιζημάτων.
<P>
Κατά τα άλλα, πρέπει να σημειωθεί ότι η καύση άνθρακα είναι η σημαντικότερη αιτία για την εκπομπή S02 .
<P>
Μας εντυπωσιάζει το γεγονός ότι τούτο δεν έχει ληφθεί υπόψη. Ομοίως, μπορούμε να αναρωτηθούμε κατά πόσον ενδείκνυται να ορίσουμε γενικώς πολύ χαμηλές κατώτερες τιμές, με δυνατότητα παρέκκλισης· και κατά πόσο δεν θα ήταν λογικότερο να ακολουθήσουμε τον αντίθετο δρόμο, ορίζοντας χαμηλές κατώτερες τιμές για τις ευαίσθητες ζώνες.
<P>
Το ζήτημα των καυσίμων που χρησιμοποιούνται στα διυλιστήρια, αξίζει εξίσου να επισημανθεί. Τα διυλιστήρια ήδη υπόκεινται σε αυστηρούς περιορισμούς σε ό, τι αφορά τις εκπομπές διοξειδίου του θείου. Είναι, άραγε, λογικό να προστεθεί ακόμη ένας περιορισμός;
<P>
Εν κατακλείδι, το κείμενο που μας προτάθηκε, προϋποθέτει σημαντικές επενδύσεις σε μονάδες αποθείωσης, όπου ισχύουν ήδη πολλές ρυθμίσεις που περιορίζουν τους κανονισμούς του S 02· θα ήταν προτιμότερο και αποτελεσματικότερο να καταλήγαμε σε μια νέα γενική στρατηγική για την καταπολέμηση της οξίνισης και τον καθορισμό εθνικών κατώτατων ορίων, που να λαμβάνουν υπόψη τη γεωγραφική διαφοροποίηση των όξινων ιζημάτων.

<SPEAKER ID=161 NAME="Gahrton, Holm, Lindholm και Schφrling">
Υπερψηφίσαμε την έκθεση λόγω του ουσιαστικού περιεχομένου της, αντιδρούμε όμως έντονα για την τροποποίηση, ενάντια στην βούληση του εισηγητή, της νομικής βάσης από το άρθρο 130-ΙΘ στο 100-Α, διότι αυτό περιορίζει την δυνατότητα λήψης αυστηρότερων μέτρων περιβαλλοντικής προστασίας από τα κράτη μέλη.

<SPEAKER ID=162 NAME="Grossetκte">
Αν και δεν συμμεριζόμουν πάντα τις θέσεις της, θα ήθελα να συγχαρώ την κ. Hautala για την έκθεση και την εργασία που πραγματοποίησε.
<P>
Χαίρομαι που το Κοινοβούλιο ενέκρινε την τροπολογία που απέβλεπε στην αλλαγή της νομικής βάσης του συγκεκριμένου κειμένου. Το άρθρο 100A αποτελεί, κατά τη γνώμη μου, μια πολύ ορθότερη βάση για ένα κείμενο που θέτει οριακές τιμές θείου σε υγρά καύσιμα, με σκοπό, αφενός, την καταπολέμηση της οξίνισης, αλλά, αφετέρου, την αποφυγή των στρεβλώσεων του ανταγωνισμού που παρατηρούνται σήμερα στην ευρωπαϊκή αγορά των βαρέων καυσίμων.
<P>
Ουσιαστικά, η περιεκτικότητα σε θείο διαφέρει σημαντικά από το ένα κράτος μέλος στο άλλο: όχι μόνο πριν από την επεξεργασία των εν λόγω καυσίμων, γιατί τούτο εξαρτάται από την περιοχή προέλευσής τους (Περσικός Κόλπος, Βόρεια Θάλασσα...), αλλά και μετά την επεξεργασία τους, εφόσον οι κανόνες ποικίλλουν αξιοσημείωτα μεταξύ των κρατών μελών.
<P>
Θα ήθελα ως προς αυτό να υπενθυμίσω ότι η παράγραφος 4 του άρθρου 100A, επιτρέπει στα κράτη μέλη να εφαρμόζουν αυστηρότερους εθνικούς κανόνες, αν η ενέργεια αυτή δικαιολογείται από περιβαλλοντικούς λόγους. Ελπίζω ότι η Ευρωπαϊκή Επιτροπή θα λάβει υπόψη την ψηφοφορία αυτή και θα αναθεωρήσει την πρότασή της προς τη συγκεκριμένη κατεύθυνση.
<P>
Γενικώς, το κείμενο της Ευρωπαϊκής Επιτροπής ήταν ισορροπημένο και δεν απαιτούσε σημαντικές βελτιώσεις. Εκφράζω τη λύπη μου, εξ ονόματος της πολιτικής ομάδας μου, για το γεγονός ότι το πεδίο εφαρμογής αυτής της οδηγίας διευρύνθηκε στο πετρέλαιο εσωτερικής καύσης και στο ντήζελ πλοίων, και ότι ο κανονισμός που υποστήριζε η Ευρωπαϊκή Επιτροπή σχετικά με το ντήζελ, κατέστη αυστηρότερος. Οι τροπολογίες αυτές δεν είναι ρεαλιστικές από οικονομική άποψη και δεν δικαιολογούνται από περιβαλλοντική άποψη. Ωστόσο, είμαι ικανοποιημένη που εγκρίθηκαν οι τροπολογίες που απέβλεπαν στη εμπλοκή του Ευρωπαϊκού Κοινοβουλίου στις διαδικασίες πληροφόρησης.
<P>
Επιπροσθέτως, η Ευρωπαϊκή Επιτροπή θα πρέπει να υποβάλει, πριν από το τέλος του έτους, προτάσεις σχετικά με τα οικονομικά μέσα που θα μπορούσαν να συμβάλουν στη μείωση των εκπομπών διοξειδίου του θείου. Αυτή η προσέγγιση άξιζε να είχε συμπεριληφθεί στην παρούσα πρόταση, και σήμερα μάλιστα.
<P>
Έκθεση Poggiolini (A4-0119/98)
<SPEAKER ID=163 NAME="Fayot">
Οι καταναλωτές, αλλά ασφαλώς και κάποιοι παραγωγοί, δεν μπορούν να εξοικειωθούν με τον μεγάλο αριθμό των υπάρχοντων οικολογικών σημάτων (υπολογίζεται ότι ξεπερνούν τα 50 παγκοσμίως).
<P>
Από ορισμένες απόψεις, η οικολογική συνείδηση των πολιτών γίνεται χωρίς ντροπή αντικείμενο εκμετάλλευσης.. Θα ήταν επομένως ενδεδειγμένο αν υπήρχε τουλάχιστον στην ενιαία αγορά ένα ευρωπαϊκό οικολογικό σήμα το οποίο ο καταναλωτής να μπορεί να εμπιστευτεί.
<P>
Δεν διανοίγεται όμως η προοπτική να συμβεί αυτό στο εγγύς μέλλον.
<P>
Διότι, η Ευρωπαϊκή Ένωση δεν έχει να αντιμετωπίσει μόνο μια ποικιλία υφιστάμενων εθνικών συστημάτων, αλλά πρέπει και να καταπολεμήσει την παραπλανητική "οικολογική διαφήμιση».
<P>
Αυτό εξηγεί επίσης το γεγονός ότι σχεδόν κανείς καταναλωτής δεν γνωρίζει το ευρωπαϊκό οικολογικό σήμα που υπάρχει εδώ και πάνω από πέντε χρόνια: δεν ξέρει σχεδόν κανείς το λουλούδι στον αγρό με τα αστέρια» Για αυτό ευθύνονται και τα κράτη μέλη, όπου δεν πέτυχε η εφαρμογή του πρώτου κανονισμού.
<P>
Η νέα ώθηση την οποία θα λάβουμε με αυτό, αναμένεται να γίνει πιο σοβαρή μέσω της δημιουργίας μιας "ευρωπαϊκής οργάνωσης για το περιβαλλοντικό σήμα». Δεν μπορούμε παρά να το ευχηθούμε, για το συμφέρον του καταναλωτή. Κυρίως πρέπει να υπάρξει συντονισμός ανάμεσα στα εθνικά και ευρωπαϊκά σήματα. Οι χώρες με υψηλές περιβαλλοντικές προδιαγραφές δεν θέλουν να υποβαθμίσουν τα σήματά τους όπως είναι φυσικό, και να υιοθετήσουν μια πιο αδύναμη σήμανση.
<P>
Το Λουξεμβούργο, το οποίο δεν έχει δικό του εθνικό σήμα και εισάγει πολλά από τα αγαθά από το εξωτερικό, θα χαιρόταν εξαιρετικά αν αυτός ο κανονισμός γινόταν πραγματικότητα.

<SPEAKER ID=164 NAME="Kirsten Jensen, Blak, Sindal και Iversen">
Οι Δανοί σοσιαλδημοκράτες ψήφισαν σήμερα υπέρ μιας αναθεώρησης του συστήματος απονομής οικολογικού σήματος. Ένα κοινό σήμα για την ΕΕ, βασισμένο στα ίδια αυστηρά κριτήρια, όπως ισχύει για τα λειτουργικότατα εθνικά σήματα σήμερα, είναι ένας στόχος μακρόπνοος. Έως να λειτουργήσει το κοινοτικό οικολογικό σήμα βάσει του στόχου και γενικά να διανεμηθεί, πρέπει τα εθνικά σήματα να το αναπληρώσουν. Η επιλογή μεταξύ πολλών ανθέων αντί για ένα μόνο άνθος είναι ασύμφορη. Αντιθέτως προτιμούμε ο καταναλωτής να λάβει περισσότερες πληροφορίες ως προς το γιατί απονέμεται το άνθος.

<SPEAKER ID=165 NAME="Lindqvist, Ryynδnen και Virrankoski (ELDR), Eriksson, Ojala, Sjφstedt, Seppδnen και Svensson (GUE/NGL), Gahrton, Holm και Lindholm (V)">
Ψηφίσαμε υπέρ της μη απαγόρευσης του σημερινού αποτελεσματικού εθνικού συστήματος περιβαλλοντικής σήμανσης, όπως ο "σκανδιναβικός κύκνος», το "κυνηγετικό γεράκι» και η "καλή περιβαλλοντική επιλογή», ώστε να αντικατασταθούν με το οικολογικό άνθος της ΕΕ.
<P>
Θεωρούμε ότι τα υπάρχοντα συστήματα περιβαλλοντικής σήμανσης θα πρέπει να διατηρηθούν εκ παραλλήλου. Θα ήταν λάθος να αποφασίσουμε για ένα κοινό οικολογικό σήμα της ΕΕ το οποίο οδηγεί στην απαγόρευση ήδη υφισταμένων και εκτιμώμενων συστημάτων σήμανσης.
<P>
Ο "σκανδιναβικός κύκνος» είναι ένα παράδειγμα σήμανσης που είναι εν λειτουργία σήμερα σε πολλές χώρες και που έχει επιτευχθεί μέσω διακρατικής συνεργασίας. Αυτή η μορφή σήμανσης χρειάζεται την εμπιστοσύνη της κοινής γνώμης καθώς επίσης και μια σύνδεση με το οικολογικό κίνημα. Τα συστήματα περιβαλλοντικής σήμανσης που πέτυχαν και στα δύο αυτά σημεία δεν θα έπρεπε να εκτοπιστούν από το οικολογικό άνθος της ΕΕ. Από την οπτική του καταναλωτή, η πρόταση είναι απαράδεκτη. Μπορούν να συνυπάρχουν διάφορα συστήματα σήμανσης. Σε αυτήν την περίπτωση ο ανταγωνισμός είναι προτιμότερος από το μονοπώλιο.

<SPEAKER ID=166 NAME="Rovsing">
Όσον αφορά την πρόταση για αναθεώρηση του συστήματος απονομής ενός ευρωπαϊκού οικολογικού σήματος θα ήθελα να τονίσω δύο σημεία, τα οποία θεωρώ ως εξαιρετικά θετικές πρωτοβουλίες:
<P>
Η πρόταση της Επιτροπής περιέχει ουσιαστικές πρωτοβουλίες για την απογραφειοκρατικοποίηση της διαδικασίας, ούτως ώστε η απονομή του οικολογικού σήματος να γίνεται ταχύτερα. Μόνο με αυτόν τον τρόπο μπορεί το ευρωπαϊκό σήμα να εξασφαλίσει αυξημένη ανταγωνιστικότητα για τα προϊόντα που αποδεικνύονται άξια του σήματος. Η έκθεση του Κοινοβουλίου προτείνει το πεδίο εφαρμογής του συστήματος να διευρυνθεί ούτως ώστε να περιλάβει και την παροχή υπηρεσιών. Πρόκειται για μια ιδιαίτερα σχετική πρωτοβουλία, με την οποία οι βιοτεχνίες, μεταξύ άλλων, θα χαρούν ιδιαίτερα - για παράδειγμα όταν μια μικρή επιχείρηση καταβάλλει ιδιαίτερες προσπάθειες για να παράγει φιλικά προς το περιβάλλον προϊόντα.
<P>
Έκθεση Whitehead (A4-0153/98)
<SPEAKER ID=167 LANGUAGE="FR" NAME="Seillier">
Κύριε Πρόεδρε, η έκθεση του συναδέλφου πραγματεύεται ένα απαραίτητο συμπλήρωμα σε ό, τι ψηφίσαμε, σχετικά με την οδηγία "Τηλεόραση χωρίς σύνορα». Στην προκειμένη περίπτωση, το θέμα είναι η προστασία των ανηλίκων και της ανθρώπινης αξιοπρέπειας στις νέες οπτικοακουστικές υπηρεσίες και τις υπηρεσίες πληροφόρησης. Η πλήρης συναίνεση που διαπιστώνεται σε ό, τι αφορά τη βία και την ανάγκη ρύθμισής της μέσω ορισμένων διαδικασιών, εστιάζεται στο επίπεδο της πορνογραφίας και θα προχωρήσω περισσότερο απ' ό, τι ο συνάδελφος ή το σύνολο των βουλευτών.
<P>
Ορισμένοι ισχυρίστηκαν ότι έπρεπε να υπάρξει ένας μεγαλύτερος προβληματισμός ως προς την πορνογραφία. Μάλιστα, ενώ υπάρχει πλήρης συναίνεση για την απαγόρευση και τη δίωξη της πορνογραφίας που αφορά ανηλίκους, ή που θεωρείται πιθανόν να παρακολουθείται από ανηλίκους, στην πορνογραφία αυτή καθεαυτή δεν υπάρχει ακόμη συναίνεση ώστε να θεωρηθεί ότι οποιαδήποτε μορφή πορνογραφίας, εκείνη που αφορά τους ενηλίκους ή που παρακολουθείται από ενηλίκους, συνιστά προσβολή της ανθρώπινης αξιοπρέπειας. Όμως, το θέμα της έκθεσης είναι η προστασία των ανηλίκων και της ανθρώπινης αξιοπρέπειας. Αφήνω κατά μέρος το ζήτημα του ερωτισμού, που μπορεί να συνδέεται κάπως με την τέχνη. Σε ό, τι αφορά την πορνογραφία, αγαπητοί συνάδελφοι, δεν πρόκειται ούτε για ελευθερία της έκφρασης, ούτε για τέχνη, αλλά για ένα εμπόριο που αποφέρει κέρδη με σκανδαλώδη τρόπο στο σύνολο της κοινωνίας μας, και στη συνέχεια σε παγκόσμια κλίμακα.
<P>
Περιμένω, λοιπόν, τη στιγμή όπου κάθε μορφή πορνογραφίας θα θεωρείται, από το σύνολο της κοινωνίας μας, προσβολή της ανθρώπινης αξιοπρέπειας, και περιμένω τη στιγμή όπου, όχι μόνο σε ευρωπαϊκό επίπεδο, αλλά και σε διεθνές επίπεδο, στο επίπεδο ανθρωπίνων δικαιωμάτων του ΟΗΕ, θα ζητήσουμε τη θέσπιση κανόνων δεοντολογίας που να εξοβελίζουν από την παγκόσμια κοινωνία την έννοια της πορνογραφίας.

<SPEAKER ID=168 NAME="Caudron">
Η σύνταξη ενός Πράσινου Βιβλίου για την προστασία των ανηλίκων και της ανθρώπινης αξιοπρέπειας, συνιστά αφ' εαυτού της εξαιρετικό εγχείρημα και με πραγματική ευχαρίστηση έλαβα γνώση της έκθεσης του συναδέλφου Whitehead. Θέλω να τον συγχαρώ, γιατί το κείμενό του δεν είναι μόνο συνεκτικό, αλλά διακρίνεται από πραγματισμό στους προβληματισμούς που έχουν τεθεί.
<P>
Είναι ένα πράγμα να μπορείς να ελέγχεις τις εκπομπές παντός τύπου στον οπτικοακουστικό τομέα, και είναι άλλο πράγμα να ελπίζεις να ελέγξεις την επέκταση του δικτύου Internet. Ως προς αυτό, μάλιστα, δεν μπορούμε παρά να συνταχθούμε με την εταιρική σχέση των παροχέων και των κεντρικών υπολογιστών του παγκόσμιου δικτύου.
<P>
Αλλά πρέπει να έχουμε πλήρη συναίσθηση. Το εν λόγω εγχείρημα, που θα συμβάλει μάλλον στην προστασία των ιδιωτών έναντι της πληροφόρησης, είναι δύσκολο και άδηλο. Πολλά παραδείγματα, δυστυχώς, επιβεβαιώνουν αυτή τη διαπίστωση.
<P>
Για να είμαστε αποτελεσματικοί, πρέπει να κινητοποιήσουμε όλους τους φορείς που θίγονται από το ζήτημα της προσβολής της ανθρώπινης αξιοπρέπειας, τόσο τους ανηλίκους όσο, βεβαίως, και κάθε άνθρωπο. Καθημερινά γεννιούνται νέοι χώροι όπου το μίσος και η βία είναι οι μόνες επωδοί.
<P>
Για να καταπολεμήσουμε τη μάστιγα αυτή, που συνιστά νέο φαινόμενο, όχι ως προς τη μορφή, αλλά ως προς τα μέσα εκπομπής, αρμόζει, όπως προέλεγα, όχι μόνο να πραγματοποιήσουμε μια εκστρατεία στους επαγγελματίες της εκπομπής, αλλά και να ευαισθητοποιήσουμε τους χρήστες του Internet, ώστε να κινητοποιηθούν, προκειμένου να αναλάβουν αυτόν τον απαραίτητο αγώνα, που έχει ως στόχο να διαφυλάξει χώρους ελευθερίας και ανοχής.

<SPEAKER ID=169 NAME="Cushnahan">
Η εκπόνηση αυτής της έκθεσης από τον κ. Whitehead παρουσιάζεται την κατάλληλη στιγμή.
<P>
Είναι σημαντικό να αναγνωρίσει κανείς ότι η ταχεία επέκταση της Κοινωνίας των Πληροφοριών, κυρίως του Ίντερνετ, θέτει σοβαρά ζητήματα και κυρίως το ζήτημα της εκμετάλλευσης αυτού του συστήματος από περίεργες ομάδες. Πρέπει να εισάγουμε μέτρα ειδικά για να προστατεύσουμε τα παιδιά και για να τονίσουμε την ανθρώπινη αξιοπρέπεια.
<P>
Υποστηρίζω τις προτάσεις του κ. Whitehead για αυτορρύθμιση που εμπλέκει τη βιομηχανία και τους φορείς παροχής πρόσβασης και υπηρεσιών.
<P>
Ωστόσο, η αυτορρύθμιση από μόνη της δεν αρκεί. Πρέπει να συμπληρωθεί από εθνική και κοινοτική νομοθεσία που διευκολύνει την άσκηση δίωξης κατά των όσων εκμεταλλεύονται το Ίντερνετ για ανήθικες και απαράδεκτες πρακτικές.

<SPEAKER ID=170 NAME="Darras">
Ευχαριστώ τον εισηγητή για τη μεθοδική και πλήρη εργασία του, και δεν μπορώ παρά να συμφωνήσω απολύτως με την άποψή του. Όπως μας επισημαίνει, "οι νέες υπηρεσίες είναι υπερβολικά πολύμορφες και καινοτόμες για να προσαρμοσθούν σε έναν κανονισμό που επιβάλλεται από ψηλά και είναι του είδους που γνωρίζουμε στην ανάπτυξη των ευρωπαϊκών ραδιοτηλεοπτικών μεταδόσεων».
<P>
Πρέπει, λοιπόν, να εξετάσουμε ένα άλλο ζήτημα. Η Επιτροπή μάς προτείνει την αυτορρύθμιση, ζητώντας από τον συγκεκριμένο χώρο να συνεργαστεί για τη θέσπιση κωδικών συμπεριφοράς και να αξιολογήσει την αποτελεσματικότητά τους σε εθνικό επίπεδο. Από την πλευρά της, η Επιτροπή δεσμεύεται να στηρίξει και να υποστηρίξει τη διασύνδεση μέσω δικτύου των εν λόγω εθνικών πλαισίων αυτορρύθμισης, και να τονώσει τη συνεργασία και την ανταλλαγή εμπειριών μεταξύ της αστυνομίας και των δικαστικών αρχών, στις χώρες μέλη και με τους συναδέλφους τους σε άλλες χώρες. Επιπλέον, η Επιτροπή καλεί τα κράτη μέλη να δραστηριοποιηθούν σε ό, τι αφορά την υποστήριξη της αποτελεσματικής αυτορρύθμισης μεταξύ των παροχέων υπηρεσιών.
<P>
Αυτή η πρόταση πρέπει οπωσδήποτε να υποστηριχθεί και να εφαρμοστεί· επιπλέον, επιβάλλει εξίσου συνεχή εγρήγορση. Για αυτόν το λόγο, υποστηρίζω απολύτως τον εισηγητή όταν παρατηρεί ότι οι εθνικές πρακτικές θα ποικίλλουν ανάλογα με τα ήθη και τα έθιμα κάθε χώρας, γεγονός που καθιστά απαραίτητη την πρόβλεψη μιας κάποιας σύγκλισης των κωδίκων συμπεριφοράς.
<P>
Ομοίως, θα πρέπει να επανεξετάζουμε τακτικά τους εν λόγω εθνικούς κώδικες αυτορρύθμισης, να αξιολογήσουμε την αποτελεσματικότητά τους και να διαπιστώσουμε, στο μέλλον, αν μια ενδεχόμενη ρύθμιση μπορεί να τεθεί υπό εξέταση.

<SPEAKER ID=171 NAME="Fayot">
Θα ψηφίσω αυτήν την έκθεση του συναδέλφου Whitehead, όμως παράλληλα έχω επίγνωση ότι είναι η γνωστή σταγόνα στον ωκεανό..
<P>
Γνωρίζουμε όλοι, ότι παιδιά και νεολαία σήμερα φέρουν ένα τεράστιο ηθικό και πνευματικό φορτίο και έχουν διαφθαρεί διότι εκτίθενται σε κάθε είδους προβολές βίας και σε άλλα πορνογραφικά προϊόντα μέσω του Διαδικτύου καθώς και άλλων οπτικοακουστικών υπηρεσιών.
<P>
Γνωρίζουμε ότι τα παραπάνω ευθύνονται για πολλά σοβαρά προβλήματα ηθικής συμπεριφοράς και πνευματικής καθυστέρησης, τα οποία σφραγίζουν ολόκληρη τη ζωήτους.
<P>
Γνωρίζουμε όμως επίσης, ότι σε ένα ελεύθερο σύστημα θα μπορούσαμε να πούμε ότι τίποτα δεν στέκεται εμπόδιο σ' αυτά εν όψει της παγκόσμιας διάδοσης και διασύνδεσης μέσω των επικοινωνιακών μέσων. Διότι κανείς δεν θέλει να περιορίσει την ελευθερία της επικοινωνίας και κανείς δεν μπορεί να το κάνει, έστω κι αν το επιθυμούσε.
<P>
Δεν υπάρχει επίσης κανένα αυστηρό μέσο για να προστατεύσουμε τους νέους και τα παιδιά.
<P>
Θα ήταν παρ' όλα αυτά καταστροφικό για τη σύγχρονη εποχή, αν αναγκαζόταν ο άνθρωπος να παραδώσει τα όπλα χωρίς αγώνα.
<P>
To νομοθετικό ψήφισμα της Επιτροπής, όπως και η έκθεση του Philip Whitehead περιλαμβάνουν συνεπώς την πρόθεση να ακολουθήσουν έναν δύσκολο δρόμο χαράσσοντας μία μακροπρόθεσμη στρατηγική που οδηγεί προς την ηθική και ταυτόχρονα είναι σε αρμονία με την ελευθερία.
<P>
Γιατί υπάρχει το πολύ μια μακροπρόθεσμη στρατηγική, η οποία αποτελείται από πολλά μικρά βήματα: "Μια ήπια μορφή σύγκλισης», όπως αναφέρεται και στην αιτιολογική έκθεση, με διεθνώς αναγνωρισμένες προδιαγραφές, συστήματα αξιολόγησης, αυτοπειθαρχία των σημαντικών παραγωγών, αλλάκαι μια δραστήρια πολιτική της Δικαιοσύνης και της αστυνομίας σε ευρωπαϊκό επίπεδο.
<P>
Βρισκόμαστε στην αρχή της συνειδητοποίησης.Στην παγκόσμια κυριαρχία της επικοινωνίας πρέπει να αντιταχθεί μια κοινή διεθνής βούληση για αυτοδιάθεση και έλεγχο.

<SPEAKER ID=172 NAME="Kirsten Jensen, Blak, Sindal και Iversen">
Οι Δανοί σοσιαλδημοκράτες υπερψηφίζουν την έκθεση Whitehead. Η πρόταση της Επιτροπής επί της σύστασης του Συμβουλίου είναι μια καλή πρωτοβουλία. Και είναι ευχάριστο το γεγονός ότι σε εξαιρετικά υψηλό βαθμό εστιαζόμαστε στην αρχή της αυτορρύθμισης.
<P>
Το συγκεκριμένο θέμα αποτελεί καλό παράδειγμα ενός προβλήματος που δεν μπορεί να επιλυθεί ικανοποιητικά σε εθνικό επίπεδο. Τα νέα διασυνοριακά μέσα καθιστούν αναγκαίες τις διεθνείς λύσεις. Χαιρόμαστε για το γεγονός ότι το Συμβούλιο πήρε στα σοβαρά την προβληματική της νομικής βάσης και αναδιαμόρφωσε την αρχική πρόταση ώστε να συμφωνεί καλύτερα με το άρθρο 130, παράγραφος 3.

<SPEAKER ID=173 NAME="Rovsing">
Χαίρομαι ιδιαίτερα που η Επιτροπή υπέβαλε μια πρόταση που περιέχει συστάσεις προς τα κράτη μέλη για εθνική αυτορρύθμιση που θα εξασφαλίσει τα θεμελιώδη δικαιώματα των λιγότερο εύπορων σε σχέση με τις οπτικοακουστικές υπηρεσίες και τις υπηρεσίες πληροφόρησης.
<P>
Οι λιγότερο εύποροι αποτελούν μια ιδιαίτερα τρωτή ομάδα που αξίζει ειδικά μέτρα προστασίας στον συγκεκριμένο τομέα, ο οποίος δύσκολα ρυθμίζεται. Ως εκ τούτου, η προτροπή για εθνική αυτορρύθμιση είναι το καλύτερο μέσο. Για να λειτουργήσουν όμως τα μέτρα αποτελεσματικά, πρέπει επίσης να σημειωθεί κι ένας συντονισμός σε ευρωπαϊκό επίπεδο. Πιο συγκεκριμένα, πρέπει να ελέγχεται αν τα μέτρα έχουν το επιθυμητό αποτέλεσμα, και γι' αυτό είμαι επίσης πολύ ικανοποιημένος με τις σχετικές προτάσεις που περιέχονται στην έκθεση. Αξίζει την πλήρη στήριξη, και άρα ψηφίζω υπέρ.

<SPEAKER ID=174 NAME="Titley">
Κύριε Πρόεδρε, με χαρά μου ψηφίζω σήμερα υπέρ της εν λόγω έκθεσης του συναδέλφου μου, κ. Whitehead. Η απειλή κατά των παιδιών μας που θέτουν οι άσεμνες εικόνες και τα τοιαύτα που καταχωρούνται στο Ίντερνετ αναγνωρίζεται σήμερα ευρέως. Πράγματι, η λήψη μέτρων για την αποτροπή της έκθεσης παιδιών σε τέτοιο υλικό μέσω των νέων ηλεκτρονικών μέσων είναι αναπόσπαστο μέρος των προγραμμάτων στη Βρετανία που στοχεύουν να αυξήσουν τη δυνατότητα πρόσβασης στο Ίντερνετ στα σχολεία.
<P>
Δεδομένου του αριθμού και της ποικιλίας των νέων ηλεκτρονικών μέσων, η έκθεση σωστά υποστηρίζει ότι τουλάχιστον προς το παρόν, ένας κανονισμός της ΕΕ εκ των άνω προς τη βάση δεν θα είναι πραγματοποιήσιμος. Αντίθετα η ευκαιρία θα πρέπει να δοθεί στις επιχειρήσεις που εργάζονται στον τομέα των νέων τεχνολογιών, για να επιδείξουν ότι λαμβάνουν σοβαρά υπόψη τις ανησυχίες των καταναλωτών όσον αφορά στο άσεμνο υλικό. Τα λαμπρά μυαλά πίσω από τις υπηρεσίες του Ίντερνετ θα πρέπει να αρχίσουν να εργάζονται, για να εμποδίσουν τα παιδιά να έχουν πρόσβαση σε τέτοιο υλικό.
<P>
Υποστηρίζω επίσης την ιδέα του καθορισμού μερικών κοινών κατευθυντήριων γραμμών, για να καταστεί δυνατή η αναγνώριση στοιχείων και η σήμανση παράνομου και επιβλαβούς περιεχομένου. Ωστόσο, όπως επισημαίνει ο κ. Whitehead, αν μετά από δύο χρόνια τα προβλήματα εξακολουθούν να υπάρχουν και με αυτές τις κατευθυντήριες γραμμές, θα πρέπει να διατηρήσουμε το δικαίωμα ανάληψης ρυθμιστικής δράσης.
<P>
Η βιομηχανία θα πρέπει να γνωρίζει ότι ενώ υποστηρίζουμε κινήσεις προς μία κοινωνία των πληροφοριών όπου η τεχνολογία θα είναι διαθέσιμη σε όλους, θα παρακολουθούμε ώστε να σιγουρευτούμε ότι τα παιδιά μας δεν είναι εκτεθειμένα σε άσεμνο υλικό από ασυνείδητους φορείς λειτουργίας.
<P>
Έκθεση Hulthιn (A4-0162/98)
<SPEAKER ID=175 NAME="des Places">
Οι εκθέσεις Hautala, Pollack και Hulthιn αφορούν, όλες, το πρόβλημα της ατμοσφαιρικής ρύπανσης. Σε προηγούμενη συνεδρίαση της ολομέλειας, είχαμε ψηφίσει περιοριστικούς κανόνες που βελτίωναν την ποιότητα των καυσίμων, με τη μείωση των εκπομπών ρυπογόνων ουσιών. Ακολουθώντας αυτό ακριβώς το σκεπτικό, η Ομάδα μας υπερψήφισε αυτές τις τρεις εκθέσεις.
<P>
Υπάρχουν σήμερα προσαρμοσμένες λύσεις που καθιστούν εφικτή τη μείωση των εκπομπών ρυπογόνων ουσιών: αυτές είναι, μεταξύ άλλων, τα βιοκαύσιμα.
<P>
Επωφελούμαι της ευκαιρίας για να διατυπώσω, για μία ακόμη φορά, ορισμένους δισταγμούς που τρέφω σχετικά με την πρόταση της Ατζέντας 2000 της Επιτροπής. Ουσιαστικά, σε ό, τι αφορά τις μεγάλες καλλιέργειες, τίποτα δεν προβλέπεται να ευνοήσει τη χρησιμοποίηση γεωργικών προϊόντων για μη διατροφικούς σκοπούς. Τα βιοκαύσιμα συνιστούν μια διέξοδο για τη γεωργία, ωφελούν το περιβάλλον και δεν πρέπει να εξαφανιστούν, επειδή "ξεχάστηκαν» από την Επιτροπή.
<P>
Η ευρωπαϊκή γεωργία ανέπτυξε έναν τομέα βιοκαυσίμων· δεν πρέπει αυθαίρετες αποφάσεις να εξανεμίσουν τις προσπάθειές της.
<P>
Τέλος, σε τεχνικό επίπεδο, θα ήθελα να υπενθυμίσω ότι οι ευρωπαίοι κατασκευαστές αυτοκινήτων εκτιμούν ότι η μείωση της περιεκτικότητας των καυσίμων σε θείο είναι, τεχνικώς, απαραίτητη για τη λειτουργία των καινούριων αντιρυπαντικών μηχανισμών, που τοποθετούνται στα αυτοκίνητα: καταλυτικοί μετατροπείς, παγίδες σωματιδίων, κτλ....
<P>
Η μείωση της περιεκτικότητας της βενζίνης σε αρωματικές ενώσεις φαίνεται απαραίτητη. Κατά την καύση, οι αρωματικές ενώσεις που περιέχονται στη βενζίνη αποσυντίθενται, κυρίως σε βενζόλιο, που είναι καρκινογόνο. Είναι, λοιπόν, απαραίτητο να μειωθεί στα τεχνικώς αποδεκτά όρια η περιεκτικότητα σε αρωματικές ενώσεις και, συνεπώς, οι εκπομπές βενζολίου.
<P>
Τα βιοκαύσιμα, χάρη στην απουσία θείου και αρωματικών ενώσεων, επιτρέπουν τη μείωση της γενικής περιεκτικότητας των καυσίμων σε ρύπους, γεγονός που ικανοποιεί τις τεχνικές απαιτήσεις που θέτουν οι ευρωπαίοι κατασκευαστές αυτοκινήτων.
<P>
Έκθεση Perry (A4-0166/98)
<SPEAKER ID=176 LANGUAGE="FR" NAME="Seillier">
Κύριε Πρόεδρε, ως προς το έγγραφο της Επιτροπής, η παρούσα έκθεση θέτει καλές ερωτήσεις σχετικά με την αξιολόγηση των προηγούμενων και των σημερινών προγραμμάτων, αλλά - κατά τη γνώμη μου - δεν προχωράει αρκετά σε βάθος. Η αμιγώς ποσοτική προσέγγιση δεν επαρκεί. Πρέπει να γνωρίζουμε ποιος είναι πράγματι ο δικαιούχος των προγραμμάτων αυτών. Ο εισηγητής συμμερίζεται - θεωρώ κάπως υπερβολικά - την ψευδαίσθηση της Επιτροπής ότι μια μαζική εισαγωγή νέων τεχνολογιών πληροφόρησης θα θεωρείτο ικανή να ανατρέψει πολλά κακώς κείμενα στο σχολείο.
<P>
Ειλικρινά, δεν το πιστεύω. Φρονώ ότι θα έπρεπε να εγκύψουμε με υπερβολική και αποφασιστική προσοχή στη σχολική αποτυχία, που μαίνεται σε κάθε κράτος μέλος, και να διερωτηθούμε γιατί υπάρχει αυτή η αποτυχία και πώς μπορούμε να την ανατρέψουμε. Δεν θέλω να ισχυριστώ ότι οι νέες τεχνολογίες δεν μπορούν να αποφέρουν τίποτα σε αυτό το επίπεδο, αλλά πιστεύω ότι πρόκειται για επικίνδυνη ψευδαίσθηση να περιμένουμε τη σωτηρία από τις τεχνολογίες.
<P>
Από την άλλη πλευρά, είναι απολύτως βέβαιο ότι οι ανταλλαγές μεταξύ μαθητών κάθε ηλικίας στο εσωτερικό της Ένωσης, που είναι ευκτέες, μπορούν να αποφέρουν καρπούς μόνο αν οι εν λόγω νέοι κατέχουν τη μητρική γλώσσα τους. Όμως, γιατί τόσες ανταλλαγές ή προγράμματα δεν αποφέρουν τους αναμενόμενους καρπούς; Και στην προκειμένη περίπτωση φταίει το γεγονός ότι δεν θέτουμε σωστά ιεραρχημένες προτεραιότητες. Πρώτα πρέπει να εξασφαλίσουμε τις προϋποθέσεις που επιτρέπουν το ενδιαφέρον των ανταλλαγών.
<P>
Επιπροσθέτως, σε όλες τις εκθέσεις, προκύπτει σύγχυση μεταξύ των εννοιών της εκπαίδευσης και της κατάρτισης, της Ευρώπης της γνώσης κ.λπ., και έχω την εντύπωση πως μια λέξη λάμπει δια της απουσίας της. Είναι η λέξη παιδεία και, κυρίως, αυτή η περίφημη γενική παιδεία, στη βάση της οποίας θα πρέπει να πραγματοποιούμε τις ανταλλαγές στις χώρες μας, ώστε να ξαναδώσουμε σε πολλούς νέους, και όχι μόνο στους λιγότερο ευνοημένους κύκλους, μια πρόσβαση στη γενική παιδεία που, μόνο αυτή, επιτρέπει, ουσιαστικά, να αποφέρουν πράγματι οι ανταλλαγές τους καρπούς που μπορούμε να αναμένουμε.
<P>
Σε ό, τι αφορά την ευρωπαϊκή διάσταση στην εκπαίδευση, λυπούμαι ιδιαίτερα που δεν έχουν χορηγηθεί μέσα για την πραγματοποίηση ορισμένων συγκεντρώσεων, μελετών ή αγοράς σύγχρονου οπτικοακουστικού υλικού. Όλα τα μεγάλα φαινόμενα της ευρωπαϊκής ιστορίας διέθεταν, ταυτόχρονα, έναν ενιαίο χαρακτήρα στις διάφορες χώρες μας και μια διαφοροποίηση, π.χ., ο μοναχισμός, τα πανεπιστήμια, κτλ. Θα είναι πολύ ενδιαφέρον να εντάξουμε την ευρωπαϊκή διάσταση στην παιδεία.

<SPEAKER ID=177 NAME="Bernardini">
Το 1999 θα λήξουν τα τρία κοινοτικά προγράμματα στον τομέα της εκπαίδευσης, της κατάρτισης και της νεότητας.
<P>
Με ανακοίνωσή της, η Ευρωπαϊκή Επιτροπή μάς παρουσιάζει τις κατευθύνσεις της για τις μελλοντικές δράσεις στους εν λόγω τομείς για την περίοδο 2000-2006. Μας προτείνει έναν περιορισμένο αριθμό στόχων (ανάπτυξη της πρόσβασης των πολιτών στους εκπαιδευτικούς πόρους, υλοποίηση πειραματικών προγραμμάτων, ευρεία διάδοση των καλών εκπαιδευτικών πρακτικών).
<P>
Μπορούμε να αναγνωρίσουμε ότι οι προθέσεις είναι αγαθές, ακόμη και αν η διατύπωσή τους είναι κάπως αόριστη. Από την πλευρά μου, δεν θεωρώ ότι η Επιτροπή συνυπολόγησε πράγματι τις θέσεις που έχουν άπειρες φορές υποστηριχθεί από τη Συνέλευσή μας.
<P>
Ουσιαστικά, τι μπορεί να ειπωθεί για τις ανάγκες των λιγότερο ευνοημένων ομάδων, για τις οποίες το κείμενο σιωπά; Συμφωνώ με τον εισηγητή ότι πρέπει να αυξήσουμε τις δυνατότητες συμμετοχής στα προγράμματα. Υπερβολικά συχνά, οι υποψήφιοι προσκρούουν σε μια συγκεχυμένη διαχείριση, σε μια επιλογή "οικονομικού» χαρακτήρα. Η Επιτροπή δεν παρέχει καμία λύση. Και παρόλα αυτά, πρόκειται για μια παραδοσιακή διεκδίκηση του Κοινοβουλίου.
<P>
Σε ό, τι αφορά τα δημοσιονομικά μέσα αυτής της Ευρώπης της γνώσης, διεκδικούμε πάντα μια σημαντική αύξηση. Όμως, δεν δίνεται καμία.
<P>
Ας είμαστε, ωστόσο, λογικοί· μέσω μιας αποτελεσματικής εκπαιδευτικής πολιτικής, προσφέρουμε τις δυνατότητες στους νέους να ενταχθούν στην αγορά εργασίας. Πρέπει, λοιπόν, να προωθήσουμε και να εδραιώσουμε με τεράστιες προσπάθειες αυτή την εκπαιδευτική πολιτική.

<SPEAKER ID=178 NAME="Cushnahan">
Η πρόσφατη δημοσίευση των προτάσεων της Επιτροπής για τα εκπαιδευτικά προγράμματα της ΕΕ μετά το 2000 αποτέλεσε μία πρόσφορη βάση για συζήτηση. Υποστηρίζω τη σπουδαιότητα που δίνουν στην ενθάρρυνση της δια βίου μάθησης και στη στήριξη των πολιτικών απασχόλησης των κρατών μελών. Υποστηρίζω επίσης τη δέσμευσή τους για την ανάπτυξη της ιδέας της ιδιότητας του πολίτη βάσει κοινών αξιών και την αναγνώριση από μέρους τους της ενίσχυσης γλωσσικών προσόντων, καθώς και τις πρότασεις τους για την αύξηση της εκπαιδευτικής συνεργασίας με τις χώρες της Κεντρικής και Ανατολικής Ευρώπης.
<P>
Ωστόσο, ελπίζω ότι η Επιτροπή θα σημειώσει τις προτάσεις του Κοινοβουλίου ότι θα πρέπει να υπάρχει ένα πρόγραμμα μαθημάτων με ευρωπαϊκό περιεχόμενο, ένα ξεχωριστό πρόγραμμα για νέους με έναν στόχο ευρύτερης βάσης για την καταπολέμηση του αποκλεισμού και του ρατσισμού και μία πρωτοβουλία της ΕΕ για την προαγωγή των νέων τεχνολογιών και της κοινωνίας των πληροφοριών.
<P>
Κατανόησα πολύ καλύτερα την αξία των εκπαιδευτικών προγραμμάτων της ΕΕ για τη συμβολή τους στην ευρωπαϊκή ολοκλήρωση, όταν είχα την τιμή να συμμετάσχω σε ένα σχέδιο Comenius σε ένα σχολείο της εκλογικής μου περιφέρειας. Το σχολείο ήταν το St. Paul's, Dooradoyle, στο Limerick και τα σχολεία εταίροι του ήταν από το Grumbach της Αυστρίας και την Τεργέστη της Ιταλίας. Οι δάσκαλοι και οι μαθητές του σχολείου εξεδήλωσαν τρομερή αφοσίωση, επέδειξαν πολλές ικανότητες, διέθεσαν ενέργεια και επέδειξαν ενθουσιασμό στην προώθηση της ευρωπαϊκής συνεργασίας και της αμοιβαίας πολιτιστικής κατανόησης. Πραγματικά ήταν χαρά μου που συμμετείχα σε αυτήν την εμπειρία και κατά αυτόν τον τρόπο ενισχύεται η υποστήριξή μου για τη συνέχιση και επέκταση των εκπαιδευτικών προγραμμάτων της ΕΕ.

<SPEAKER ID=179 NAME="Darras">
Ο στόχος της παρούσας ανακοίνωσης είναι να ξεκινήσει τη συζήτηση για τις κατευθύνσεις των μελλοντικών δράσεων στους τομείς της εκπαίδευσης, της κατάρτισης και της νεότητας για την περίοδο 2000-2006. Πρόκειται, ουσιαστικά, για τη νέα γενιά προγραμμάτων ή δράσεων, που θα αντικαταστήσουν ή θα συνεχίσουν τα προγράμματα Socrates (εκπαίδευση), Leonardo (κατάρτιση) και Νεολαία για την Ευρώπη.
<P>
Ο εισηγητής επιτέλεσε εξαιρετική εργασία, την οποία δεν μπορώ παρά να υποστηρίξω. Το θέμα είναι τεράστιο και σημαντικό, και λυπούμαι που η Επιτροπή δεν μας παραχώρησε περισσότερο χρόνο και, κυρίως, που δεν έχει σαφέστερο όραμα για το μέλλον του συγκεκριμένου τομέα. Τα τρία προγράμματα θα εξακολουθήσουν, άραγε, να υφίστανται ξεχωριστά ή θα συγχωνευθούν σε ένα γενικότερο πλαίσιο; Ποιες είναι οι αναλύσεις που μας παρέχει η μελέτη του παρελθόντος; Οι δημοσιονομικοί πόροι μπορούν, άραγε, να αυξηθούν ή πρέπει να αρκεσθούμε στην ανάληψη δράσης εντός του περιορισμένου πλαισίου των σημερινών οικονομικών; Οι απαντήσεις στα παραπάνω ερωτήματα θα καθορίσουν τις προτάσεις μας.
<P>
Αυτά τα εκπαιδευτικά προγράμματα είναι πλέον γνωστά στα διάφορα κράτη μέλη· πρέπει να διατηρηθεί το κεκτημένο και να διευρυνθούν οι συνέπειες. Πρέπει να προωθηθεί η κινητικότητα και να ενσωματωθούν οι νέες τεχνολογίες. Η εμπειρία των netdays υπήρξε πολύ θετική και μιλώ εδώ ως βουλευτής του Pas-de-Calais, όπου, χάρη σε αυτή την πρωτοβουλία, καταφέραμε να βοηθήσουμε δημοτικά και γυμνάσια να αποκτήσουν υλικό πληροφορικής. Πρόκειται για επιτυχίες που πρέπει να λάβουμε υπόψη στα νέα προγράμματα ή/και τις νέες δράσεις.
<P>
Επιπλέον, ενδείκνυται να ενσωματώσουμε περαιτέρω τους κοινωνικούς εταίρους, να τους ενθαρρύνουμε να συνεργαστούν εντονότερα με τον εκπαιδευτικό κόσμο (και αντιστρόφως), ώστε η μετάβαση μεταξύ εκπαίδευσης και κατάρτισης να διευκολυνθεί και να είναι περισσότερο εποικοδομητική για τους συμμετέχοντες. Πρόκειται, στην προκειμένη περίπτωση, για την υλοποίηση των συμπερασμάτων της Συνόδου Κορυφής του Λουξεμβούργου για τους νέους και την απασχόληση. Πρέπει, επίσης, να εξετάσουμε τη νεολαία ως σύνολο, γεγονός που προϋποθέτει δράσεις ή πρόγραμμα εκτός της παραμέτρου της εκπαίδευσης και της κατάρτισης.

<SPEAKER ID=180 NAME="Eriksson, Sjφstedt και Svensson">
Δηλώσαμε παρόντες κατά την ψηφοφορία, καθώς θεωρούμε ότι το κείμενο της Επιτροπής είναι καλύτερο.
<P>
Συμμεριζόμαστε εντούτοις την άποψη που διατυπώνεται στην πρόταση τροπολογίας αριθ. 2 όπου εκφράζεται η ανησυχία για την κοινωνικά στρεβλή συμμετοχή στα εκπαιδευτικά προγράμματα. Θεωρούμε όμως ότι αυτή η στρεβλή συμμετοχή δεν επιλύεται με τον διπλασιασμό των κονδυλίων του προϋπολογισμού.

<SPEAKER ID=181 NAME="Hawlicek">
Τα μέχρι τώρα προγράμματα της Κοινότητας για τη γενική επαγγελματική κατάρτιση και την πολιτική που αφορά τους νέους, φτάνουν στο τέλος τους το 1999 αφού συμπλήρωσαν μια πενταετία.
<P>
Η ανακοίνωση "Για μια Ευρώπη των γνώσεων» πρέπει να καθορίσει "τις κατευθυντήριες γραμμές για μελλοντικά κοινοτικά μέτρα στους τομείς της γενικής επαγγελματικής κατάρτισης και της πολιτικής για τη νεότητα για το χρονικό διάστημα 2000 έως 2006».
<P>
Κατ' εμέ, ορθά η κύρια ιδέα δεν αφορά μόνο "μέτρα για την ενίσχυση της απασχόλησης» αλλά και "μέτρα για την ενίσχυση της γνώσης». Διότι η κατάρτιση δεν είναι μόνο ένα όργανο της πολιτικής για την αγορά εργασίας, αλλά πολλά περισσότερα, και για αυτόν το λόγο η ευρεία έννοια της κατάρτισης, όπως ήδη ορίζεται στη Λευκή Βίβλο, αποτελεί την κατευθυντήρια γραμμή των προγραμμάτων.
<P>
Πρέπει να οικοδομηθεί στηριζόμενη στην επιτυχία των τριών προγραμμάτων, διότι κυρίως στον τομέα της κατάρτισης η επιτυχία έγκειται στη συνέχεια. Ένα βλέμμα στραμμένο προς το μέλλον και καινούριες ιδέες είναι σημαντικά στοιχεία, όμως τα προγράμματα ΣΩΚΡΑΤΗΣ και ERASMUS καθώς και το "Νεολαία για την Ευρώπη» έχουν γίνει για την Ευρώπη πλήρη και ωφέλιμα προγράμματα, και έτσι πρέπει να παραμείνουν. Χαιρετίζω την πρόταση της Επιτροπής να καθορίσει σαφώς τους στόχους και τα μέτρα και, κυρίως, να διευκολύνει τη διαδικασία διαχείρισης. Παρ' όλα αυτά, θα είναι ακόμα απαραίτητο να διατηρηθούν οι εθνικές υπηρεσίες συντονισμού των προηγούμενων προγραμμάτων, ώστε να διασφαλισθεί μια συνέχεια των ευρωπαϊκών κοινοτικών δράσεων.
<P>
Η πρόσβαση στα προγράμματα κινητικότητας πρέπει να καταστεί ευκολότερη. Για τον λόγο αυτό, δεν αρκεί μόνο, όπως αναφέρεται στη πρόταση της Επιτροπής, να αυξηθούν τα αντίστοιχα δημοσιονομικά μέσα. Η άποψή μου είναι ότι πρέπει να διπλασιαστούν ώστε να καταστεί το πρόγραμμα πιο ωφέλιμο, και να αυξηθεί τουλάχιστον κατά 10 % ο βαθμός ωφέλειας του προγράμματος, όπως είναι και οστόχος της Επιτρόπου Cresson.
<P>
Μόνο με αυτόν τον τρόπο μπορούμε να πετύχουμε το στόχο μιας Ευρώπης της επιστήμης και μια βελτίωση των γνώσεων για όλους. Στις 4 Ιουνίου θα υποβάλει η επιτροπή το σχέδιό της για τα νέα προγράμματα στο Συμβούλιο, και ταυτοχρόνως μπορεί να αρχίσει την ομαλή διεξαγωγή της συζήτησης στο Ευρωπαϊκό Κοινοβούλιο και στην Επιτροπή Παιδείας. Θα χαιρόμουν ιδιαίτερα αν κατά τη διάρκεια της αυστριακής προεδρίας, δηλαδή στα τέλη του 1998, κατετίθετο ήδη η κοινή θέση για τα νέα προγράμματα.

<SPEAKER ID=182 NAME="Wibe">
Στην πρόταση ψηφίσματος, στην παράγραφο ΙΔ, αναφέρονται τα εξής: "Η πολιτιστική κατανόηση μπορεί να καλλιεργηθεί με το να συμπεριληφθεί η ευρωπαϊκή διάσταση στα προγράμματα διδασκαλίας των κρατών μελών».
<P>
Είναι παράλογο να συμπεριληφθεί, κατ' αυτόν τον τεχνητό τρόπο, ένα κεφάλαιο για την ευρωπαϊκή διάσταση στα προγράμματα παιδείας των κρατών μελών κατ' εντολήν της ΕΕ. Για παράδειγμα, στα δικά μας σουηδικά σχολεία πάντοτε είχαμε μία ευρωπαϊκή διάσταση. Τόσο στα Στοιχεία Κοινωνιολογίας όσο και στην Ιστορία, οι μαθητές μας διαβάζουν τα πάντα γύρω από τον Κάρολο τον Μέγα, τον Ναπολέοντα, την Κομμούνα του Παρισιού, την ανάπτυξη του ευρωπαϊκού ιμπεριαλισμού, την ανάπτυξη του εργατικού κινήματος και της δημοκρατίας κ.ά..
<P>
Στις χώρες της ΕΕ υπάρχει σήμερα μία ευρωπαϊκή και οικουμενική διάσταση στη διδασκαλία. Είμαι σίγουρος ότι τα κράτη μέλη μπορούν μόνα τους να ανταποκριθούν καλύτερα στην εκπαίδευση των πολιτών της κοινωνίας τους, χωρίς υποδείξεις από την Ευρωπαϊκή Ένωση.
<P>
(Η συνεδρίαση, διακοπείσα στις 13.50, επαναλαμβάνεται στις 15.00)

<SPEAKER ID=183 NAME="Πρόεδρος">
Θα ήθελα να επισημάνω σε όλους τους συναδέλφους και σε όλους όσοι παρεμβαίνουν στη συζήτηση το γεγονός ότι ο χρόνος μας είναι εξαιρετικά περιορισμένος. Ήδη σήμερα το πρωί, δεν στάθηκε δυνατόν να ακούσουμε συνολικά όλες τις προβλεπόμενες παρεμβάσεις λόγω υπέρβασης των καθορισμένων χρόνων αγόρευσης. Για να μπορέσουμε να διεξάγουμε, πριν από την Ώρα των Ερωτήσεων, τη συζήτηση επί των τριών επόμενων σημείων της ημερήσιας διάταξης, δηλαδή της έκθεσης Tindemans, της δήλωσης του Συμβουλίου για τις πυρηνικές δοκιμές στην Ινδία και των δηλώσεων του Συμβουλίου και της Επιτροπής σχετικά με το Κοσσυφοπέδιο, για να μπορέσουμε λοιπόν να συζητήσουμε όλα αυτά τα θέματα παρουσία του Συμβουλίου, θέλω να υπενθυμίσω σε όλους τους συναδέλφους την ανάγκη αυστηρής τήρησης του χρόνου ομιλίας.

<CHAPTER ID=5>
Κοινή αμυντική πολιτική
<SPEAKER ID=184 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0171) του κ. Tindemans, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με τη σταδιακή δημιουργία μιας κοινής αμυντικής πολιτικής της Ευρωπαϊκής Ένωσης.

<SPEAKER ID=185 NAME="Tindemans">
Κύριε Πρόεδρε, αξιότιμοι συνάδελφοι, είναι αξιοσημείωτο το γεγονός ότι από το 1945 παρουσιάζεται συνεχώς στο προσκήνιο το θέμα της ασφάλειας και της άμυνας, αλλά συνήθως συνιστά και αιτία διχασμού. Με συγχωρείτε για τη συντομία της ανασκόπησης. Λοιπόν, το 1947 συνήφθη η Συνθήκη της Δουνκέρκης μεταξύ της Μεγάλης Βρετανίας και της Γαλλίας. Το 1948 συνήφθη η Συνθήκη των Βρυξελλών και προσχώρησαν στη Συνθήκη της Δουνκέρκης οι χώρες Benelux.Το έτος 1949 ιδρύεται το ΝΑΤΟ και το 1951 η ΕΚΑΧ. Το 1954 γίνεται προσπάθεια να ιδρυθεί μια ευρωπαϊκή κοινότητα στον τομέα της άμυνας, η οποία προσπάθεια αποτυγχάνει. Ιδρύεται όμως το ίδιο έτος η Δυτικοευρωπαϊκή Ένωση με τις χώρες της Συνθήκης των Βρυξελλών. Αυτό δίνει την ευκαιρία να υποδεχθούν σε αυτή τη Συνθήκη την Ομοσπονδιακή Δημοκρτία της Γερμανίας, η οποία είχε εν τω μεταξύ πάρει άδεια να ιδρύσει μια Bundeswehr . Στη δεκαετία του '60 καταρτίζεται το σχέδιο Fouchet σε τρεις εκδοχές. Το έτος 1970 ξεκινά η πολιτική συνεργασία. Το 1976 βγαίνει μια έκθεση που φέρει το όνομά μου, την οποία είχε ζητήσει το Ευρωπαϊκό Συμβούλιο και στην οποία αναφέρεται επί λέξει: Δεν νοείται Ευρωπαϊκή Ένωση χωρίς κοινή εξωτερική πολιτική και πολιτική ασφαλείας. Έρχεται το Μάαστριχτ, όπου αποφασίζεται να δοθεί στην Ευρωπαϊκή Ένωση μια κοινή εξωτερική πολιτική και πολιτική ασφαλείας. Λοιπόν, το 1994 είχαμε φτάσει στα 15 μέλη. Τώρα γίνονται διαπραγματεύσεις με αλλές πέντε συν μία χώρες και πιθανόν θα αυξηθούν οι πιέσεις για ασφάλεια. Αναμένονταν προτάσεις από τη Διακυβερνητική Διάσκεψη του 1996, αλλά δεν διευθετήθηκαν εκεί τα θεσμικά προβλήματα. Ούτε στο Αμστερνταμ το έτος 1997 δεν βρέθηκε λύση. Αυτή είναι η κατάσταση.
<P>
Στην Επιτροπή Εξωτερικών Υποθέσεων, Ασφάλειας και Αμυντικής Πολιτικής, αποφασίσαμε να καταρτίσουμε μια έκθεση πρωτοβουλίας για την ασφάλεια και την άμυνα. Το Προεδρείο του Κοινοβουλίου συμφώνησε. Φυσικά, ο κόσμος άλλαξε μετά την κατάρρευση της Σοβιετικής Ένωσης και τα γεγονότα στην Κεντρική Ευρώπη. Είχαμε στα χέρια μας την απόφαση του Μάαστριχτ, αλλά υπήρχαν πολλά άλυτα θεσμικά προβλήματα. Επιχειρήσαμε λοιπόν στην επιτροπή μας να βρούμε κοινό έδαφος συμφωνίας. Τα μέλη της επιτροπής θα θυμούνται ότι είχαμε πολλές καλές συζητήσεις, αλλά αντιμετωπίζαμε και δυσκολίες, οπότε αποφασίστηκε να διαχωρισθούν τα θέματα: ένα μέρος θα αφιερωνόταν στην ασφάλεια, και ένα δεύτερο μέρος στην άμυνα. Το πρώτο μέρος εγκρίθηκε ήδη πριν από ένα και πλέον χρόνο. Τώρα έχουμε μπροστά μας το δεύτερο μέρος, με θέμα την άμυνα, για το οποίο καλείται το Κοινοβούλιο να αποφανθεί αύριο.
<P>
Είχαν δηλώσει στο Μάαστριχτ ότι η Δυτική Ευρωπαϊκή Ένωση θα αποτελούσε στα εξής το ευρωπαϊκό σκέλος του ΝΑΤΟ. Αντιμετωπίζουμε όμως μεγάλα προβλήματα. Από τη μία πλευρά έχουμε μια οικονομική και νομισματική ένωση. Μια θαυμάσια πρωτοβουλία, επιτρέψτε μου να πω. Θα αποκτήσουμε επιρροή στην παγκοσμία οικονομία·Θα είμαστε ισότιμοι εταίροι της ζώνης του δολλαρίου και της ζώνης του γιέν. Δεν μπορεί να υπερτιμάται η σημασία της ΟΝΕ. Είναι λοιπόν αδιανόητο ότι μια τέτοια οικονομική και νομισματική οντότητα μένει αδιάφορη απέναντι στα διεθνή γεγονότα, ακόμα και σε εκείνα που επηρεάζουν την εξέλιξη της οικονομίας. Θα ήταν εντελώς αδιανόητο και παράλογο. Με τη μελλοντική διεύρυνση της Ευρωπαϊκής Ένωσης θα αναγκασθούμε ακόμα περισσότερο να ασχοληθούμε με αυτά τα θέματα. Πώς να συνεισφέρουμε στη διασφάλιση της ειρήνης στην Ευρώπη χωρίς να περιπέσουμε και πάλι στις παλαιές αντιπαραθέσεις ή συμμαχίες; Πώς να διαμορφώσουμε συγχρόνως μια αξιόπιστη εξωτερική πολιτική με τη στήριξη μιας πολιτικής ασφάλειας και άμυνας; Ιδού το μεγάλο ερώτημα.
<P>
Στο Αμστερνταμ δεν επιτεύχθηκε η απαραίτητη διασαφήνιση. Τώρα προσπαθούμε εμείς με τη σειρά μας να προτείνουμε λύσεις και ιδέες, στο Συμβούλιο κυρίως, αλλά φυσικά και στην Επιτροπή. Συντάξαμε λοιπόν μια έκθεση, η οποία εγκρίθηκε στην επιτροπή. Πιστεύω ότι στην έκθεση βρέθηκε η χρυσή τομή ανάμεσα στη σημερινή πραγματικότητα της Ευρώπης και το ιδανικό να διαμορφωθεί ένα ευρωπαϊκό πρόσωπο. Επιδιώκεται να ξεκαθαρισθούν οι σχέσεις ανάμεσα στο ΝΑΤΟ, την Ευρωπαϊκή Ένωση και τη Δυτικοευρωπαϊκή Ένωση. Ξεκαθαρίζει πώς βλέπει το δημοκρατικά εκλεγμένο Κοινοβούλιο τους στόχους μιας υπεύθυνης άμυνας, σε ποια κατεύθυνση πρέπει να εξελίσσονται τα πράγματα, εφόσον η Ευρώπη θέλει να προλάβει ή να λύσει κρίσιμες καταστάσεις, ακόμα και στην περίπτωση υπεράσπισης της εδαφικής ακεραιότητάς της ή δικαιολογημένων συμφερόντων της. Οι ευρωπαϊκές αντιλήψεις περί ειρήνης αφορούν τους γείτονές της και τελικά όλον τον κόσμο. Προτείνουμε να συντάσσεται κάθε χρόνο μια Λευκή Βίβλος για την άμυνα. Προτείνει τη σύσταση ένος ευρωπαϊκού αστυνομικού μηχανισμού, σε συνεργασία με τα υπουργεία δικαιοσύνης και εσωτερικών και με μια μόνιμη, αλλά περιορισμένη μονάδα σχεδιασμού στα πλαίσια της Ευρωπαϊκής Ένωσης. Ζητά ακόμα την αλληλοπροσέγγιση Ευρωπαϊκής Ένωσης και Δυτικοευρωπαϊκής Ένωσης όπως είχε άλλωστε και προταθεί στις Συνθήκες, σε επίπεδο υπουργών, Βουλής, Assemblιe και στελεχών. Ζητά επίσης μια μονάδα σχεδιασμού εξωτερικής πολιτικής για τα θέματα για τα οποία σύμφωνα με προηγούμεη απόφαση πρέπει να διαμορφωθεί η συνεργασία.
<P>
Η έκθεση όπωσδήποτε δεν τα λύνει όλα. Εν τούτοις, προσφέρει τις βάσεις για αξιοπιστία, φερεγγυότητα και αυτοπεπείθηση της Ευρώπης. Τελειώνω τη σύντομη εισαγωγή μου, κύριε Πρόεδρε, με την παρατήρηση ότι όποιος τις απορρίπτει - δηλαδή την αξιοπιστία, τη φερεγγυότητα και την αυτοπεπείθηση - απορρίπτει και την ευρωπαϊκή σκέψη, δεν θέλει να διαμορφωθεί ένα ευρωπαϊκό πρόσωπο επίσης σε αυτά τα θέματα.

<SPEAKER ID=186 NAME="Brinkhorst">
Κύριε Πρόεδρε, η Επιτροπή Προϋπολογισμών έλαβε γνώση της έκθεσης του κ. Tindemans με μεγάλο ενδιαφέρον. Παρ' όλο που ερχόμαστε φυσικά σε δεύτερη γραμμή, μια που πολλά από την έκθεση Tindemans θα πραγματοποιηθούν μάλλον μόνο στο απώτερο μέλλον, έχει σημασία να γνωρίζει από τώρα το Κοινοβούλιο τί θα σημαίνουν όλα αυτά από άποψη κόστους και προϋπολογισμού.
<P>
Σύμφωνα με τη Συνθήκη του Αμστερνταμ, οι τομείς του δευτέρου πυλώνα χρηματοδοτούνται από τον ευρωπαϊκό προϋπολογισμό. Για να επιτευχθεί αυτό, χρειάσθηκε σκληρός αγώνας, αλλά το επιτύχαμε. Είναι όμως σαφές ότι για την ώρα δεν υπάρχουν βέβαια αρκετά περιθώρια στον ευρωπαϊκό προϋπολογισμό, ούτε για τη χρηματοδότηση των αποστολών τύπου Petersberg, ούτε για το ευρωπαϊκό γραφείο εξοπλισμού, ούτε για την ενσωμάτωση νέων υπηρεσιών.
<P>
Θεωρούμε καθήκον μας να ζητήσουμε από την αρχή, όπως έγινε και για την ίδρυση της Ευρωπαϊκής Κεντρικής Τράπεζας, να συμμετάσχει το Κοινοβούλιο πλήρως στην προετοιμασία και την εκπόνηση των σχεδίων. Προσπαθήσαμε λοιπόν να δημιουργήσουμε περιθώρια για να ασκήσει το Κοινοβούλιο από την πρώτη στιγμή τη δέουσα επιρροή, όπως γίνεται και σε άλλους τομείς.
<P>
Συμφωνούμε με τον κ. Tindemans ότι με την πραγματοποίηση της Ευρωπαϊκής Νομισματικής Ένωσης, δεν μπορούν να σταματήσουν οι συζητήσεις για την πολιτική εξέλιξη της Ευρώπης. Σε αυτό το πλαίσιο, η Επιτροπή Προϋπολογισμών πρόσθεσε τις δικές της παρατηρήσεις. Μείναμε πολύ ικανοποιημένοι, διότι ο κ. Tindemans δέχτηκε να ενσωματώσει στην έκθεσή του τις δύο τροπολογίες που υπέβαλα εξ ονόματος της Επιτροπής Προϋπολογισμών.
<P>
Κύριε Πρόεδρε, αυτά είχα να πω από την πλευρά της Επιτροπής Προϋπολογισμών.

<SPEAKER ID=187 LANGUAGE="EN" NAME="Titley">
Κύριε Πρόεδρε, επιθυμώ να αρχίσω, εκφράζοντας τα συγχαρητήριά μου στον κ. Tindemans για την ολοκλήρωση αυτού του εξαιρετικά δύσκολο έργου και τις ευχαριστίες μου για τον εξαιρετικά ευέλικτο τρόπο με τον οποίο προσέγγισε την εν λόγω συζήτηση και για το γεγονός ότι ήταν προετοιμασμένος να λάβει υπόψη τις παρατηρήσεις άλλων μελών της επιτροπής.
<P>
Η εν λόγω έκθεση αναμφίβολα συμβάλλει με σημαντικό τρόπο στη συζήτηση. Είναι σημαντική γιατί δεν αποτελεί μία έξαρση της φαντασίας, αλλά είναι στέρεα τοποθετημένη στο πλαίσιο των υφιστάμενων θεσμών που είναι αρμόδιοι για την ασφάλεια και την άμυνα στην Ευρώπη, κυρίως ο ΟΑΣΕ και το ΝΑΤΟ. Σέβεται τις ευθύνες των σημερινών μελών έναντι του ΝΑΤΟ. Είναι επίσης βαθιά ριζωμένη στις υφιστάμενες αποφάσεις της Συνθήκης του Αμστερνταμ και των Διακηρύξεων του Petersberg, του Βερολίνου και της Μαδρίτης.
<P>
Στη συνέχεια, επισημαίνει μερικές από τις δυσκολίες που πρέπει να ξεπεράσουμε σε αυτόν τον τομέα στο μέλλον: τις δυσκολίες που παρουσιάζονται στη σχέση μεταξύ της ΔΕΕ και της ΕΕ, για να μην αναφέρουμε τις δυσκολίες που θα προκύψουν, αν αυτοί οι δύο οργανισμοί κάποτε συγχωνευθούν.
<P>
Επισημαίνει επίσης τα προβλήματα μίας ευρωπαϊκής αμυντικής ταυτότητας, αν επινοήσουμε ποτέ κάποια μορφή ανεξάρτητης δράσης στο πλαίσιο της Διακήρυξης του Βερολίνου: το γεγονός ότι υπολειπόμαστε σε ικανότητα στρατηγικής μεταφοράς, δορυφορικών τηλεπικοινωνιών και πληροφοριών.
<P>
Τονίζει επίσης πόσο σημαντική είναι η προσπάθεια να υπάρξει μία κοινή πολιτική εξοπλισμών, γιατί χωρίς μία αποτελεσματική τεχνολογική βάση, δεν θα μπορέσουμε ποτέ να έχουμε μία αποτελεσματική ευρωπαϊκή αμυντική ταυτότητα, ενώ συγχρόνως παραδεχόμαστε ότι ανησυχούμε για τον αφοπλισμό.
<P>
Αυτό που κυρίως μας ανησυχεί είναι ότι η έκθεση Tindemans αδυνατεί να βρει μία ισορροπία σε αυτά τα ζητήματα. Πρέπει να τονίσουμε ακόμη περισσότερο το ζήτημα της διατήρησης της ειρήνης και της πρόληψης συγκρούσεων, πρέπει να τονίσουμε περισσότερο την ανάγκη οι εκτός Ευρωπαϊκής Ένωσης χώρες να συμπράξουν μαζί μας.
<P>
Λέγεται συχνά ότι η πολιτική είναι η εφαρμογή των λύσεων του χθες στα προβλήματα του σήμερα. Ως ένα βαθμό είμαστε ένοχοι για αυτό στην εν λόγω έκθεση. Πρέπει να αντιμετωπίσουμε μερικά από τα προβλήματα που ξεπετάγονται από τη διατήρηση της ειρήνης. Για παράδειγμα, ο βρετανικός στρατός έχει δεσμευθεί πολύ περισσότερο σήμερα από οποιαδήποτε άλλη στιγμη μετά τον Δεύτερο Παγκόσμιο Πόλεμο. Πώς το αντιμετωπίζουμε αυτό το πρόβλημα όταν συζητούμε για επέκταση των δυνάμεων διατήρησης της ειρήνης;
<P>
Η έκθεση Tindemans κάνει το λάθος να εκλαμβάνει ότι η ΔΕΕ και η ΕΕ έχουν συγχωνευθεί, ενώ η Συνθήκη απλώς το αναφέρει ως ένα ενδεχόμενο. Η διατύπωση όσον αφορά στην ανεξάρτητη δράση μας είναι κάπως πολύ χαλαρή. Πρέπει να την εντάξουμε σαφέστατα στις Αποφάσεις του Βερολίνου.
<P>
Τέλος, πρέπει επίσης να έχουμε υπόψη μας ότι δεν πρέπει να μας ανησυχεί τόσο η αρμονία της διαδικασίας αλλά η αποτελεσματικότητα της έκβασης.
<P>
Στην άμυνα πρέπει να διασφαλίσουμε ότι μπορούμε να περπατήσουμε πριν μπορέσουμε να τρέξουμε. Πρέπει να λάβουμε υπόψη όσα ορίζονται στην Συνθήκη του Αμστερνταμ πριν προχωρήσουμε περαιτέρω αυτή τη συζήτηση.

<SPEAKER ID=188 LANGUAGE="DE" NAME="Brok">
Κύριε Πρόεδρε, αγαπητοί συνάδελφοι. Συζητούμε την έκθεση Tindemans σε ένα πολύ ενδιαφέρον στάδιο της εξέλιξης της Ευρωπαϊκής Ένωσης. Ολοκληρώσαμε ουσιαστικά την Οικονομική και Νομισματική Ένωση με την απόφαση της 2ας Μαΐου. Πρέπει να αναγνωρίσουμε ότι η Ευρωπαϊκή Ένωση, μέσω της ολοκλήρωσης που έχει επιτύχει στο εσωτερικό της, έχει γίνει μια κοινότητα ειρήνης, που παρόμοια δεν απαντάται πουθενά αλλού στην Ιστορία. Όμως δεν έχει αναπτύξει την ικανότητα να διασφαλίζει την ειρήνη έξω από τα σύνορά της, στον ίδιο βαθμό που διασφαλίζει την ειρήνη στο εσωτερικό.
<P>
Στις συζητήσεις με τους πολίτες μας, διακρίνουμε συχνά ένα μεγάλο βαθμό απογοήτευσης, για το γεγονός ότι η Ευρώπη δεν είναι σε θέση - λέω ότι δεν είναι σε θέση διότι δεν έχει ακόμα το μέσο για να το κάνει - να μεριμνήσει για την ειρήνη έξω από τα σύνορά της. Πιστεύω ότι, σε ένα αποφασιστικό στάδιο όπως είναι αυτό στο οποίο βρισκόμαστε, είναι σωστό ότι ένας άνδρας όπως ο Leo Tindemans ανέλαβε και πάλι την πρωτοβουλία για μια τέτοια συζήτηση, όπως ακριβώς είχε κάνει στη δεκαετία του '70 με την έκθεσή του για την εξέλιξη της Ευρωπαϊκής Ένωσης. Οφείλουμε πράγματι να το εξετάσουμε σε αυτό το πλαίσιο.
<P>
Με την κατάρρευση των κομμουνιστικών συστημάτων και τον παραμερισμό της αντιπαράθεσης των δύο μπλόκ στην Ευρώπη, οι περιφερειακοί, κλασσικοί πόλεμοι είναι και πάλι πιθανοί. Όμως δεν έχουμε βρεί ακόμα καμμία λύση για αυτό. Μέχρι τώρα ελπίζουμε ότι το ΝΑΤΟ, το οποίο δεν συστάθηκε για αυτόν τον σκοπό, θα ρυθμίσει την κατάσταση για λογαριασμό μας. Στη Βοσνία, δόθηκε μια ευκαιρία στην ειρήνη, όταν μια αξιόπιστη στρατιωτική δύναμη, δηλαδή η Αμερική, ανέλαβε την ειρηνευτική πρωτοβουλία. Δεν μπορούμε να είμαστε βέβαιοι ότι πάντα οι Αμερικανοί θα το πράττουν για λογαριασμό μας.
<P>
Αποτελεί μεγάλη υποκρισία να κατηγορούμε συνεχώς τους Αμερικανούς ως παγκόσμιους χωροφύλακες ενώ παριστάνουμε εμείς τους μεγάλους διπλωμάτες. Στο πλαίσιο του "burden sharing» για την Ευρώπη και της αξιοπιστίας της αλληλεγγύης της Διατλαντικής Συμμαχίας οφείλουμε εμείς οι ίδιοι να αναπτύξουμε ανάλογες ικανότητες. Θέλω να πω ότι για το λόγο αυτό πρέπει να εκμεταλλευτούμε πλήρως τις δυνατότητες της Συνθήκης του Αμστερνταμ, αν και διατηρώ τις αμφιβολίες μου για το αν επαρκούν αυτά που ορίζει η Συνθήκη.
<P>
Ο Leo Tindemans τονίζει ότι, για παράδειγμα, ότι η ομάδα στρατηγικής και σχεδιασμού είναι αποφασιστικής σημασίας. Θα καταφέρουμε επιτέλους - όπως και στην ενδοκοινοτική πολιτική - να αποκτήσουμε ένα θεσμικό όργανο το οποίο υποβάλλει "κοινοτικές» προτάσεις; Αυτές τις προτάσεις μπορεί να απορρίψει το Συμβούλιο Υπουργών στη συνέχεια, όμως οφείλει να τις αντιμετωπίσει, να αντιμετωπίσει μια κοινοτική οπτική γωνία. Επίσης πρέπει η μονάδα της στρατηγικής και του σχεδιασμού της Συνθήκης του Αμστερνταμ να καταρτιστεί κατά τέτοιον τρόπο ώστε να μην καταλήξουμε σε ένα COREPER-3 ή σε μια ομάδα πολιτικών ηγετών ή των αναπληρωτών τους. Κατά συνέπεια, ο θεσμός, με τη συμμετοχή της Επιτροπής, πρέπει να διαμορφωθεί έτσι ώστε να μην εκφράζει ένα άθροισμα των εθνικών θέσεων αλλά μια κοινοτική θέση.
<P>
Τούτο μπορούμε να το διαπιστώσουμε από μια σειρά άλλων παραδειγμάτων. Για παράδειγμα, τί νόημα έχει μια στρατηγική, η οποία πρέπει να εγκρίνεται ομόφωνα από το Ευρωπαϊκό Συμβούλιο; Όταν πρόκειται για ουσιώδη θέματα, είναι θετικό να εγκρίνονται ομόφωνα. Όταν όμως πρόκειται για επουσιώδη θέματα, ανακύπτουν δυσκολίες και δεν σημειώνεται απολύτως καμία πρόοδος. Πρέπει λοιπόν να λαμβάνονται μόνο γενικές αποφάσεις, από τις οποίες στη συνέχεια το Συμβούλιο, σε συνεργασία με την Επιτροπή να μπορεί να αναπτύσσει δράσεις με το πλειοψηφικό σύστημα. Οι δυνατότητες λοιπόν υπάρχουν, απομένει να εφαρμοστούν στη πράξη.

<SPEAKER ID=189 LANGUAGE="FR" NAME="Pasty">
Κύριε Πρόεδρε, αγαπητοί συνάδελφοι, συγχαίρω τον κ. Tindemans για την εξαιρετική και πολύ αξιόλογη έκθεση σχετικά με τη σταδιακή δημιουργία μιας κοινής αμυντικής πολιτικής της Ευρωπαϊκής Ένωσης.
<P>
Τη στιγμή όπου η Ευρώπη διευρύνεται, προσλαμβάνοντας διαστάσεις μιας ολόκληρης ηπείρου, και όπου εισάγεται το ενιαίο νόμισμα, πώς είναι δυνατό να μην αντιλαμβανόμαστε την ανικανότητά της να διαδραματίσει έναν πολιτικό ρόλο στη διεθνή σκηνή, που να είναι αντάξιος της οικονομικής ισχύος της και ο οποίος, κυρίως, να ικανοποιεί τις πολυάριθμές προσδοκίες των χωρών της αφρικανικής, της αμερικανικής και της ασιατικής ηπείρου, που είναι συνδεδεμένες μαζί της με ιστορικούς και πολιτιστικούς δεσμούς. Οι χώρες αυτές προσμένουν πολλά από μια Ευρώπη που, έχοντας αρνηθεί οποιαδήποτε ηγεμονία, ελπίζει εντονότατα να διαδραματίσει το ρόλο της ως φορέα ισορροπίας και ειρήνης στις διεθνείς σχέσεις.
<P>
Τον ρόλο αυτό, η Ευρωπαϊκή Ένωση δεν θα μπορεί να τον εξασφαλίσει, αν δεν είναι ικανή να αποκτήσει σταδιακά μια κοινή αμυντική πολιτική, που να εγγυάται την εδαφική ακεραιότητα και τα ζωτικά συμφέροντά της, και την ικανότητα της να συμμετέχει σε επιχειρήσεις για την αποτροπή συρράξεων ή τη διατήρηση της ειρήνης. Για να αναλάβουμε αυτή την πρόκληση, ο συνάδελφος Tindemans προτείνει να προσεγγίσουμε τις δομές της Δυτικοευρωπαϊκής Ένωσης με τις δομές της Ευρωπαϊκής Ένωσης, με στόχο τη μελλοντική συγχώνευση των δύο θεσμικών οργάνων - η ΔΕΕ θα καταστεί, κατά κάποιον τρόπο, ο τέταρτος πυλώνας της Ευρωπαϊκής Ένωσης.
<P>
Η προσέγγιση αυτή είναι πραγματιστική και προοδευτική. Αλλά θα μπορέσει να επιτύχει, μόνο αν η ΕΕ δηλώσει την πολιτική της βούληση να αποκτήσει αμυντικές δομές, που σήμερα της λείπουν τραγικά και οι οποίες, δυστυχώς, την καθιστούν υπερβολικά εξαρτημένη από διοικητική μέριμνα της Ατλαντικής Συμμαχίας. Αν οι Ηνωμένες Πολιτείες αποδεχθούν, υπό ορισμένους όρους, ότι οι δυνάμεις της ΔΕΕ θα μπορούν να χρησιμοποιούνται χωρίς αμερικανική συμμετοχή, χρησιμοποιώντας τις υποδομές της Συμμαχίας, πρόκειται απλώς για την εκδήλωση μιας θετικής αποχής, της οποίας εξακολουθούν να κρατούν το κλειδί.
<P>
Τα κράτη μέλη που συνθέτουν σήμερα την Ευρωπαϊκή Ένωση έχουν, άραγε, τη βούληση να προχωρήσουν περαιτέρω στη δημιουργία μιας πραγματικά ανεξάρτητης κοινής άμυνας; Η Ευρωπαϊκή Ευρώπη, για την οποία έκανε λόγο ο στρατηγός Ντε Γκωλ. Έχουν, άραγε, τη βούληση να αποκτήσουν μέσα, κοινώς υποδομή, κυρίως συστήματα επικοινωνίας μέσω δορυφόρων και κάλυψη με ραντάρ, που είναι απαραίτητα για την υλοποίηση αυτής της ανεξαρτησίας; Θέλουν, πρωτίστως, να αποκτήσουν νόμιμα και δημοκρατικά πολιτικά θεσμικά μέσα που να καθιστούν εφικτή τη σύλληψη και την εφαρμογή αυτής της κονής αμυντικής πολιτικής;
<P>
Υπό το πρίσμα αυτού του μακροπρόθεσμου στόχου, μάλλον ανέφικτου βραχυπρόθεσμα, πρέπει να συζητηθούν οι προτάσεις ενίσχυσης της ΔΕΕ και της σταδιακής ενσωμάτωσής της στην Ευρωπαϊκή Ένωση, που παρουσιάζονται από το συνάδελφο Tindemans. Η Ομάδα μας, στην πλειοψηφία της, υποστηρίζει το εγχείρημα αυτό, επιμένοντας, ωστόσο, στο γεγονός ότι δεν μπορεί να επιβληθεί στα κράτη μέλη της Ένωσης, τα οποία δεν επιθυμούν, προς το παρόν, να ενταχθούν.
<P>
Η σταδιακή δημιουργία μιας κοινής αμυντικής πολιτικής πρέπει να βρει τη θέση της στο πλαίσιο των ενισχυμένων συνεργασιών, όπως προτείνεται στο σχέδιο της Συνθήκης του Αμστερνταμ. Οι συγκεκριμένες προτάσεις που έθεσε ο κ. Tindemans, συνιστούν μια εξαιρετική βάση συζητήσεων, για να προχωρήσουμε προς αυτή την κατεύθυνση. Ο συντάκτης τους αξίζει τις ευχαριστίες μας!

<SPEAKER ID=190 LANGUAGE="FR" NAME="Goerens">
Κύριε Πρόεδρε, είχα την τιμή, ως τέως πρόεδρος της Κοινοβουλευτικής Συνέλευσης της ΔΕΕ, να συναντήσω τον εισηγητή Leo Tindemans στα τέλη της δεκαετίας του '80, ενώ ήταν Υπουργός Εξωτερικών Υποθέσεων του Βελγίου.
<P>
Έκτοτε, χάρισε δέκα χρόνια από τη ζωή του στην Ευρώπη, αλλά η αποφασίστικότητά του, ο χαρακτήρας του - οραματιστής και πραγματιστής, ταυτόχρονα - εξακολουθούν αναλλοίωτα να σηματοδοτούν την προσωπικότητά του. Πιστεύω, εξάλλου, ότι είναι ο μόνος τρόπος για να προοδεύσει η Ευρώπη στον τομέα της ασφάλειας και της άμυνας, τομέας όπου, αφενός, τα κενά είναι πρόδηλα, και εμφανίζονται ως τέτοια κατά τις κρίσεις, όπως στην κρίση της πρώην Γιουγκοσλαβίας, και όπου, αφετέρου, τα μέσα που υποτίθεται ότι θα καλύψουν τα λεγόμενα κενά, κάνουν τραγικά αισθητή την απουσία τους.
<P>
Η απόσταση που μας χωρίζει από τους σχετικούς στόχους που είχαν εγγραφεί στη Συνθήκη του Μάαστριχτ, είναι σημαντική και, πρέπει να το αναγνωρίσουμε, ούτε οι κυβερνήσεις των Δεκαπέντε, στο σύνολό τους, ούτε οι νοοτροπίες των λαών μας είναι έτοιμες να αναλάβουν τα καθήκοντα που πρέπει να διαχειριστούμε καλά, ώστε να εξασφαλίσουμε την εδαφική ακεραιότητα της Ευρώπης και να αποτρέψουμε τις συγκρούσεις στις περιφερειακές περιοχές.
<P>
Οι μεγάλες προκλήσεις που είναι η αποτροπή των συγκρούσεων, η απαραίτητη χειραφέτηση της Ευρώπης στο πλαίσιο μιας ατλαντικής συμμαχίας, χωρίς να διαρραγούν οι δεσμοί που μας ενώνουν με τις Ηνωμένες Πολιτείες, η σταδιακή ολοκλήρωση της Αμυντικής Ευρώπης, της Δυτικοευρωπαϊκής Ένωσης, στο θεσμικό πλαίσιο, εξετάζονται πολύ καλά στην παρούσα έκθεση.
<P>
Η μεγαλύτερη αρετή αυτής της συζήτησης είναι το γεγονός ότι επισημαίνει τον πολιτικό χαρακτήρα του εγχειρήματος προς περισσότερη ασφάλεια, θέτοντας τους Ευρωπαίους, αρχής γεννομένης από τις πολιτικές αρχές, ενώπιον των ευθυνών τους, γεγονός που συνεπάγεται ότι θα πρέπει πλέον να θεωρούμε την Ευρωπαϊκή Ένωση μια κοινότητα πεπρωμένου. Αν και συμμεριζόμαστε σαφέστατα τη διαπίστωση αυτή, οι προχωρημένες ιδέες του κ. Leo Tindemans θα είχαν περισσότερες πιθανότητες να ολοκληρωθούν ακόμη γρηγορότερα.

<SPEAKER ID=191 LANGUAGE="ES" NAME="Carnero Gonzαlez">
Κύριε Πρόεδρε, είναι σαφές σε όλους πως το τέλος της διπολικής αντιπαράθεσης δείχνει την ανάγκη της διάρθρωσης ενός νέου πανευρωπαϊκού προτύπου ασφαλείας. Ένα πρότυπο με το οποίο να μπορεί να εξασφαλισθεί η ειρήνη, να εδραιωθεί η σταθερότητα, να προληφθούν οι συγκρούσεις και να διευθετηθούν οι ενδεχόμενες κρίσεις.
<P>
Την Ευρωπαϊκή Ένωση ενδιαφέρει αντικειμενικά η οικοδόμηση αυτού του νέου προτύπου ασφαλείας στην ήπειρό μας. Αλλά παράλληλα θα πρέπει να γνωρίζουμε πως η οικοδόμηση αυτού του προτύπου θα είναι εφικτή μόνον εάν η Ένωση βάλει τα δυνατά της και έχει στα χέρια της για αυτόν τον σκοπό μια πραγματική κοινή εξωτερική πολιτική και πολιτική ασφαλείας.
<P>
Τώρα, προκειμένου να είναι αποτελεσματική αυτή η εξωτερική πολιτική, είναι επίσης απαραίτητο πίσω από αυτήν να υπάρχει επίσης μια αμυντική πολιτική. Είναι σαφές πως τα βήματα που προς αυτήν την κατεύθυνση έχουν κάνει πρώτα η Συνθήκη του Μάαστριχτ και έπειτα η Συνθήκη του Αμστερνταμ, είναι θετικά αλλά ανεπαρκή.
<P>
Μιλάμε για μια αμυντική πολιτική που να μην βασίζεται στην κλασική έννοια, αλλά σε έναν ανανεωμένο ορισμό, και που να καθοδηγείται από τις αρχές που διατρανώνονται στον Χάρτη των Ηνωμένων Εθνών, στην τελική πράξη του Ελσίνκι και στον Χάρτη των Παρισίων.
<P>
Μια αμυντική πολιτική, τέλος, που να μην έχει επιθετικό χαρακτήρα, που να βασίζεται στη συνεργασία και στην κοινή αποδοχή. Μια αμυντική πολιτική που να μη δημιουργεί νέες δαπάνες αλλά που να μεγιστοποιεί την αξιοποίηση των υπαρχουσών και να ευνοεί σε κάθε περίπτωση τη μείωσή τους. Μια αμυντική πολιτική που επιπλέον να είναι χρήσιμη για τον συντονισμό των υπαρχουσών οπλοβιομηχανιών, μειώνοντας την εξάρτηση από τρίτους και που να υποβάλλει σε έλεγχο τις πωλήσεις που είναι δυνατόν να διεξαχθούν εκτός της Ένωσης.
<P>
Προς αυτήν την κατεύθυνση, πιστεύω πως θα ήταν απαραίτητο να συντονισθούν οι ένοπλες δυνάμεις των κρατών μελών ώστε να έρθουν εις πέρας οι καλούμενες αποστολές Petersberg. Και βέβαια εγώ είμαι υπέρ της ενσωμάτωσης της Δυτικοευρωπαϊκής Ένωσης στην Ευρωπαϊκή Ένωση.
<P>
Σε αυτό το πλαίσιο, αναμφίβολλα, πιστεύω πως πρέπει να υπάρχει σχέση με την Ατλαντική Συμμαχία, που είναι ένας οργανισμός που αυτή τη στιγμή είναι παρών, όπως όλοι γνωρίζουμε, στο πλαίσιο της ασφάλειας της Ευρώπης, αλλά δεν θα έπρεπε να είναι ο μοναδικός οργανισμός αυτής της ασφάλειας.
<P>
Αφ ετέρου, θα έπρεπε επίσης να κινείται προς αυτήν την κατεύθυνση μια νέα ισορροπία όσον αφορά την ασφάλεια και την άμυνα στη σχέση μεταξύ Ευρωπαϊκής Ένωσης και Ηνωμένων Πολιτειών.

<SPEAKER ID=192 LANGUAGE="DE" NAME="Schroedter">
Κύριε Πρόεδρε, η έκθεση αγνοεί το γεγονός ότι υπάρχουν διάφορες απόψεις όσον αφορά τα κατάλληλα σχέδια ασφαλείας μέσα στα όρια της Ευρώπης. Επιπλέον αποτελεί βαρύ παράπτωμα το ότι κατά τη διαδικασία επικύρωσης του Αμστερνταμ το Ευρωπαϊκό Κοινοβούλιο βγάζει από τη ναφθαλίνη σχέδια που η ίδια η Διάσκεψη Κορυφής του Αμστερνταμ έχει απορρίψει. Η ιδέα ότι η ΕΕ μπορεί να εγγυηθεί την ασφάλεια στην Ευρώπη μέσω μιας κοινής αμυντικής πολιτικής προέρχεται από την εποχή του Ψυχρού Πολέμου, τον οποίο όμως έχουμε πλέον ξεπεράσει.
<P>
Σε σύγκριση με τους ψυχροπολεμικούς θεσμούς, η ΕΕ έχει τεράστια πλεονεκτήματα. Γιατί αλήθεια δεν θέλουμε να τα εκμεταλλευτούμε; Η Ευρωπαϊκή Ένωση διαθέτει τα μέσα για την ολοκλήρωση καλών σχέσεων μεταξύ των γειτόνων. Είναι σε θέση να πετύχει μία εξισορρόπηση, έχει την ικανότητα να δημιουργήσει στενότατους οικονομικούς δεσμούς και με βάση αυτό να προσφέρει μια ισχυρή οικονομική συνεργασία και οικονομική υποστήριξη στους γείτονες. Αυτά αποτελούν μέσα που καθιστούν ικανή και την ΕΕ να αναλάβει παγκοσμίως την ευθύνη που χρειάζεται για τη διασφάλιση μιας κοινής επιβίωσης στον κόσμο αυτό.
<P>
Απεναντίας, η Ευρώπη θα ζει επικίνδυνα με μια αμυντική ταυτότητα, διότι τα προβλήματα στον τωρινό κόσμο δεν λύνονται πλέον με αναμετρήσεις, απειλές και προκλήσεις. Μόλις πρόσφατα γίναμε πάλι μάρτυρες μιας τέτοιας πρόκλησης, όταν η Ινδία έδωσε το εναρκτήριο λάκτισμα σε ένα νέο αγώνα δρόμου για το στήσιμο ενός αποτελεσματικού μηχανισμού καταστροφής.
<P>
Εμείς οι Πράσινοι απορρίπτουμε κατηγορηματικά αυτή τη μορφή λήψης μέτρων για την εξασφάλιση εργασίας στο σύμπλεγμα εξοπλισμών των κρατών της ΕΕ. Αντ' αυτού ποντάρουμε στην περαιτέρω προώθηση του αφοπλισμού και των προγραμμάτων αναπροσανατολισμού.

<SPEAKER ID=193 LANGUAGE="FR" NAME="Dupuis">
Κύριε Πρόεδρε, κύριε Επίτροπε, αγαπητοί συνάδελφοι, ο κ. Tindemans δεν έπρεπε να μας αποδείξει ότι ήταν οραματιστής, δεν έπρεπε να μας αποδείξει ότι ήταν επίμονος. Πιστεύω ότι δεν ήθελε να μας αποδείξει ότι ήταν κάπως απογοητευμένος, αλλά θεωρώ ότι τα συμπεράσματά του το άφησαν να εννοηθεί σε όσους ήθελαν να το εννοήσουν.
<P>
Η έκθεση που μας παρουσιάζει σήμερα, σίγουρα δεν είναι η έκθεση που θα ήθελε· σίγουρα δεν είναι η έκθεση που θα ήθελα εγώ και θα ήθελε η Ομάδα μου· είναι μια έκθεση που αντιμετώπισε πολλές δυσκολίες για να μπορέσει να φθάσει σήμερα στη συνεδρίαση της Ολομέλειας, και θα ήθελα να επισημάνω, εκ μέρους του θαυμάσιου βρετανού συναδέλφου, του κ. Titley, μια κάποια ειρωνεία στην παρέμβασή του.
<P>
Σε ό, τι αφορά τη σχέση μεταξύ ΔΕΕ και Ευρωπαϊκής Ένωσης, η επιθυμία να ενωθούν τα δύο αυτά θεσμικά όργανα, ήταν σίγουρα βούληση του κ. Tindemans, και πιστεύω, επίσης, βούληση της πλειοψηφίας των βουλευτών του Κοινοβουλιόυ· βεβαίως δεν ήταν βούληση των Σοσιαλιστών - το απέδειξαν σε όλες τις διαδικασίες τροπολογιών -, όπως, άλλωστε, και η επιθυμία να αποκτήσει γρήγορα η ΕΕ ένα ευρωπαϊκό σώμα δυνάμεων για την αποκατάσταση και τη διατήρηση της ειρήνης, ήταν επιθυμία, είμαι σίγουρος, της πλειοψηφίας των βουλευτών του Κοινοβουλιόυ, αλλά δεν ήταν επιθυμία των μελών της Σοσιαλιστικής Ομάδας και των μελών της Ομάδας των Πρασίνων, που το απέδειξαν απορρίπτοντας τροπολογίες που όδευαν προς αυτή την κατεύθυνση.
<P>
Θα ήθελα, λοιπόν, πραγματικά να συγχαρώ τον κ. Tindemans που αντιστάθηκε όσο μπορούσε, και απευθύνομαι στον ίδιο, όπως και σε όλους τους συναδέλφους, παρακαλώντας τους να προσπαθήσουν, αποδεχόμενοι ορισμένες τροπολογίες που υπάρχουν ακόμη στην έκθεση, να την ενισχύσουν την τελευταία στιγμή.
<P>
Πιστεύω ότι πρέπει να έχουμε συναίσθηση ότι, αν οι Βρετανοί δεν βρίσκονται σήμερα στην νομισματική ένωση, είναι γιατί ήλπιζαν - φρονώ ότι κάνουν λάθος - πως θα μπορούσαν να ενταχθούν με μια λίρα στερλίνα υπερτιμημένη έναντι του ευρώ. Δεν θα γίνει κάτι τέτοιο. Δεν έχουν κανένα συμφέρον σήμερα να επιστρέψουν σε μια Ευρωπαϊκή Ένωση στους τομείς της άμυνας και της ασφάλειας, γιατί δεν έχουν ακόμη κατανοήσει τα πλεονεκτήματα που θα μπορούσαν να αποκομίσουν. Πιστεύω, ωστόσο, ότι μια πλειονότητα Ευρωπαίων, μια πλειονότητα συναδέλφων, τους είχαν καταλάβει από καιρό. Δεν θέλουμε να ξαναδούμε τους προσεχείς μήνες - δεν το ευχόμαστε και δεν θέλουμε να το ξαναδούμε, αν η κατάσταση εξελιχθεί με τραγικό τρόπο - τους Ευρωπαίους υποχρεωμένους να ανεχθούν, όπως το ανέχθηκαν επί τρία έτη, μια αδύναμη Ευρώπη, μια Ευρώπη του αίσχους ενώπιον της Βοσνίας. Πρέπει να είμαστε προετοιμασμένοι, στους προσεχείς μήνες, να αντιδράσουμε και, κυρίως, να εμποδίσουμε το δικτάτορα που βρίσκεται πάντα στη θέση του στο Βελιγράδι, να μπορέσει, μετά τις τραγωδίες της Κροατίας και της Βοσνίας που οργάνωσε, να οργανώσει και μια τρίτη στο Κοσσυφοπέδιο.
<P>
Με τη Συνθήκη του Αμστερνταμ, με τις αποστολές της Πετρούπολης, έχουμε την υποχρέωση - και όχι μόνο τη δυνατότητα - να αποκτήσουμε γρήγορα τα μέσα επέμβασης για επιχειρήσεις με σκοπό τη διατήρηση ή την αποκατάσταση της ειρήνης. Δεν είναι ευχή, δεν είναι όραμα, είναι κάτι που πρέπει να κάνουμε αμέσως.

<SPEAKER ID=194 LANGUAGE="DA" NAME="Bonde">
Κύριε Πρόεδρε, στη δεκαετία του 1970 o υπουργός Εξωτερικών και Εσωτερικών του Βελγίου συνέδεσε το όνομά του με την έκθεση Tindemans περί απευθείας εκλογής στο Ευρωπαϊκό Κοινοβούλιο και περί πολιτικής ένωσης. Τότε τα σχέδια αυτά απορρίφθηκαν από τη Δανία. Ήταν καιροσκοπικό, είπαν τότε. Σήμερα σχεδόν όλες οι προτάσεις της έκθεσης Tindemans έχουν ψηφιστεί. Και τη σήμερον ημέρα συνδέεται το όνομα του Βέλγου πολιτικού με μια έκθεση για κοινό υπουργείο Αμυνας της ΕΕ, κοινή παραγωγή όπλων και κοινό στρατό. Ο υπουργός Εξωτερικών της Δανίας, ο Niels Helveg Petersen, δηλώνει: "Μια ηχώ από το παρελθόν.» Ο ίδιος Niels Helveg, μαζί με τους περισσότερους Δανούς πολιτικούς, ήταν εναντίον κάθε πρότασης που περιείχε η έκθεση Tindemans, και όμως υπερψήφισαν κάθε μία "ηχώ από το παρελθόν», όταν ήρθε η κρίσιμη στιγμή.
<P>
Κατά τον ίδιο τρόπο η δανέζικη κυβέρνηση όταν έρθει η ώρα της θα ψηφίσει υπέρ του κοινού στρατού, εάν η Δανία ψηφίσει ναι στη Συνθήκη του Αμστερνταμ - ειδάλλως θα είναι η πρώτη φορά που μια κυβέρνηση έχει παραμείνει αμετακίνητη. Η έκθεση Tindemans για το κοινό στρατό είναι σοβαρή και επικίνδυνη. Προτείνει μια σταδιακή δομή σε απόλυτη συνάρτηση με τη συνθήκη του Αμστερνταμ. Σε περίπτωση επίθεσης κατά μιας χώρας της ΕΕ, είναι το ΝΑΤΟ που θα μας προστατέψει, αλλά όλοι οι άλλοι πόλεμοι αποτελούν υπόθεση της ΕΕ. Η Ένωση μπορεί όπου και όποτε θέλει να στείλει στρατό για οποιονδήποτε σκοπό. Οι περιορισμοί δεν είναι μήτε νομικοί μήτε γεωγραφικοί. Υπάρχουν μόνο πολιτικοί περιορισμοί, με την έννοια ότι απαιτείται ομοφωνία για να αποσταλεί στρατός.
<P>
Μια απλή πλειοψηφία στη δανέζικη Βουλή μπορεί να άρει τις επιφυλάξεις της Δανίας κατά του στρατού, και μπορεί να συμμετέχει σε στρατιωτικές δράσεις κατόπιν συγκεκριμένης απόφασης, και πάλι με μια απλή πλειοψηφία στη Βουλή μας. Η εξαίρεση της Δανίας δίνει επίσης ρητώς δικαίωμα στις άλλες χώρες να προχωρήσουν παραπέρα με τον κοινό στρατό. Η Δανία θα μείνει κατ' αυτόν τον τρόπο η μόνη χώρα που δεν θα έχει δικαίωμα αρνησικυρίας επί των στρατιωτικών δράσεων στο όνομα της Ένωσης. Η έκθεση Tindemans, απ' ό, τι βλέπουμε, δεν είναι ένα σκέτο χαρτί που εξηγεί τι πρόκειται να συμβεί. Η έκθεση Tindemans θα επαναλάβει τις ασκήσεις με τη Δυτικοευρωπαϊκή Ένωση. Ελπίζω ο Tindemans να έρθει στη Δανία πριν από το δημοψήφισμα και να εξηγήσει αν είναι μόνο "μια ηχώ από το παρελθόν» σύμφωνα με τα λόγια του Niels Helveg. Κατ' εμέ η έκθεση Tindemans μοιάζει περισσότερο με εικόνα από το μέλλον που θα δημιουργηθεί αν ψηφίσουμε καταφατικά στη συνθήκη του Αμστερνταμ.

<SPEAKER ID=195 LANGUAGE="FR" NAME="Lang, Carl">
Κύριε Πρόεδρε, αγαπητοί συνάδελφοι, τη στιγμή όπου η Ινδία μόλις πραγματοποίησε τρεις πυρηνικές δοκιμές, όπου η Κίνα συνεχίζει τους πειραματισμούς της, όπου άλλες χώρες προσπαθούν να αποκτήσουν ή να αναπτύξουν τον ατομικό εξοπλισμό τους, αυτή τη στιγμή, λοπόν, ο εισηγητής τολμά να κάνει λόγο για άμυνα της Ευρώπης, χωρίς να εμφανίζονται ποτέ στην έκθεση οι έννοιες της πυρηνικής αποτροπής ή πυρηνικού εξοπλισμού. Και, παρ' όλα αυτά, πρόκεται για έναν κρίσιμο τομέα για την ασφάλεια της Ευρώπης, γιατί δυστυχώς δεν είναι ούτε τα καλά αισθήματα ούτε η αγαθή θέληση που θα εξασφαλίσουν μελλοντικά την εσωτερική και εξωτερική ασφάλεια των χωρών μας.
<P>
Λυπούμαι, επίσης, που δεν διατυπώνεται μια πραγματική βούληση χειραφέτησης της Ευρώπης ως προς τις ΗΠΑ και, επομένως, ως προς το ΝΑΤΟ. Με πνεύμα υποταγής, εξάρτησης, αδυναμίας, η Γαλλία εξέφρασε, αντιθέτως, την ανακούφισή της όταν επανεισχώρησε στη διοίκηση του ΝΑΤΟ και τούτο, παρά το γεγονός ότι η σοβιετική απειλη είχε εξαλειφθεί.
<P>
Πιστεύουμε ότι η Δυτικοευρωπαϊκή Ένωση θα έπρεπε να καταστεί μέσο χειραφέτησης και όχι μέσο στην υπηρεσία της νέας παγκόσμιας τάξης και της ηγεμονικής βούλησης της αμερικανικής κυβέρνησης. Αλλα για το σκοπό αυτό, θα πρέπει να αποκτήσουμε τα δημοσιονομικά, τεχνολογικά και έμψυχα μέσα και να σταματήσουμε τον κατακερματισμό του στρατού μας και τον ηθικό αφοπλισμό. Θα πρέπει να επαναδιατυπωθούν ορισμένες αρχές, όπως: δημιουργία μιας νέας Συνθήκης "Ευρωπαϊκής Συμμαχίας», που να συγκεντρώνει, εκτός από τα κράτη μέλη της Ευρωπαϊκής Ένωσης, μια συμμαχία κυρίαρχων, ανεξάρτητων ευρωπαϊκών κρατών, ανεξάρτητων βεβαίως, πρωτίστως έναντι των ΗΠΑ και μετά έναντι των δομών του ΝΑΤΟ· εφαρμογή του κανόνα της ευρωπαϊκής προτίμησης σε όλους τους τομείς του εξοπλισμού· εφαρμογή δημοσιονομικής πολιτικής που να επιτρέπει στην Ευρώπη να ανακτήσει την ασφάλεια και την ανεξαρτησία της, τις ελευθερίες της· συνυπολογισμός των νέων απειλών, όπως της τρομοκρατίας ή των βακτηριδιολογικών απειλών· ανάπτυξη των δομών κατάρτισης, των δομών οργάνωσης, προστασίας των πολιτών και, τέλος, προσδιορισμός των κανόνων που επιτρέπουν την εφαρμογή της πυρηνικής αποτροπής της Γαλλίας προς το κοινό όφελος μιας ευρωπαϊκής συμμαχίας.
<P>
Λυπούμαστε που αυτές οι σκέψεις δεν είχαν τη δυνατότητα να περιληφθούν στην παρούσα έκθεση.

<SPEAKER ID=196 LANGUAGE="DE" NAME="Swoboda">
Κύριε Πρόεδρε, αρχικά θα ήθελα να συγχαρώ θερμά τον συνάδελφο, κύριο Tindemans, για την έκθεσή του. Ο κύριος Tindemans παραδίδει αυτή τη στιγμή μαθήματα στον συνάδελφο Bonde, o οποίος - όπως πιστεύω - δεν διάβασε καν την έκθεση. Διότι αν το είχε κάνει, δεν θα μπορούσε να μιλάει σαν να γινόταν εδώ μία προσπάθεια να επιβληθεί κάτι στις διάφορες χώρες. Αν όμως ο κύριος Tindemans παραδίδει τώρα αυτό το ιδιαίτερο μάθημα, τότε δεν είναι αναγκασμένος και να ακούσει άλλο, διότι ούτως ή άλλως θα γνωρίζει αυτά που ξέρω εγώ.
<P>
Η ευρωπαϊκή πολιτική ασφαλείας αποτελείται από τρεις πυλώνες. Ο πρώτος αφορά την προληπτική πολιτική ασφαλείας, δηλαδή την αποφυγή και την αποτροπή κρίσεων. Ο δεύτερος πυλώνας είναι μία κοινή εξωτερική πολιτική σε συνδυασμό με μία πολιτική ασφαλείας, η οποία πρέπει, κατά την άποψή μου, να ενισχύεται μέσω μιας κοινής αμυντικής πολιτικής - και στο σημείο αυτό πρέπει να δώσω απόλυτο δίκιο στο συνάδελφο Tindemans. Τον τρίτο πυλώνα αποτελεί για μένα ο αφοπλισμός. Η ύπαρξη λιγότερων όπλων σε αυτήν εδώ την Ευρώπη είναι μία σημαντική συμβολή στην ασφάλεια.
<P>
Κανένας από τους τρεις πυλώνες δεν έχει αναπτυχθεί επαρκώς και ίσως η κάποια διαφορά που υπάρχει μεταξύ εμού και του κυρίου Tindemans να συνίσταται στο ότι εκείνος δεν υπογραμμίζει αρκετά τη σημασία των πυλώνων Α και Β, δηλαδή την πρόληψη και τον αφοπλισμό. Τούτο όμως δεν σημαίνει πως είναι λιγότερο σημαντικός ο δεύτερος πυλώνας. Την κοινή αυτή πολιτική ασφαλείας πρέπει να την αναπτύξουμε από κοινού μέσα στην ΕΕ, αλλά συνεργαζόμενοι και με τις Ηνωμένες Πολιτείες, την Ρωσία και την Ουκρανία καθώς και με τα κράτη της Μεσογείου.
<P>
Γιατί όμως είναι σημαντική και σκόπιμη μια τέτοια κοινή εξωτερική πολιτική σε συνδυασμό με μία πολιτική ασφαλείας που να υποστηρίζεται και από μία κοινή αμυντική πολιτική; Πρώτ'απ'όλα τίθεται το ζήτημα της αξιοπιστίας. Όταν έχουμε να κάνουμε με κάποιον σαν τον κύριο Milosevic - και πιστέψτε με, κυρία Schroedter, δυστυχώς έχουμε να κάνουμε και με τύπους σαν κι αυτόν - , τότε δεν αρκούν τα λόγια ούτε και η επίδειξη καλής θέλησης, επειδή αυτός δεν πρόκειται να δείξει καλή θέληση για όσο διάστημα θα είναι σίγουρος πως τα λόγια δεν θα συνοδεύονται από τη χρήση όπλων ως εσχάτου μέσου επίλυσης της κρίσης.
<P>
Δεύτερον, χρειαζόμαστε μία πιο ενιαία φωνή, διότι έχει αυξηθεί υπερβολικά ο αριθμός των οργανισμών που δρουν ασυντόνιστα. ΕΕ, ΔΕΕ, αρκεί να σκεφτώ το Κοσσυφοπέδιο και τη Γιουγκοσλαβία, η Ομάδα Επαφής, το ΝΑΤΟ και διάφοροι άλλοι οργανισμοί, υπέρμετροι σε αριθμό και με πάρα πολλές διαφορετικές συμμετοχές μελών, κάτι που καθιστά αδύνατοτο να μιλάμε ομόφωνα αυτήν τη στιγμή.
<P>
Τρίτον, ο εξευρωπαϊσμός είναι για μένα πολύ σημαντικός. ·Ενας εξευρωπαϊσμός που δεν θα βρίσκεται σε αντίθεση με τις ΗΠΑ, αλλά που θα προσδώσει μεγαλύτερο κύρος στις ευρωπαϊκές χώρες μέλη αυτής της Ένωσης καθώς και σε όλες τις ευρωπαϊκές χώρες που θέλουν να συμμετάσχουν σ'αυτήν. Τον εξευρωπαϊσμό αυτό, ιδιαίτερα όσον αφορά το πλαίσιο της λεγόμενης χαμηλοβάθμιας αμυντικής πολιτικής - γι'αυτό και είναι εξαιρετικά σημαντικό αυτό που προτείνει ο συνάδελφος Tindemans για την αστυνομία, όπως εξάλλου και ο συμβιβασμός - πρέπει να τον πάρουμε στα χέρια μας κυρίως εμείς οι ίδιοι και δεν μπορούμε να βασιστούμε σε άλλους. Ακόμα ένα σημείο είναι και η ανάγκη για περισσότερη δημοκρατία. Μία συνεργασία και σε τελική ανάλυση και μία συγχώνευση της ΕΕ με την ΔΕΕ κάποια δεδομένη χρονική στιγμή σημαίνουν επίσης περισσότερη δημοκρατία, εάν το κοινοβούλιο αυτό αποκτήσει περισσότερα δικαιώματα και μεγαλύτερη επιρροή πάνω σ'αυτά τα θέματα.
<P>
Τελευταίο σημείο: δικαίως ο συνάδελφος Titley εξέφρασε τη γνώμη, ότι προτού να μάθουμε να τρέχουμε, πρέπει να μάθουμε να περπατάμε. Συμφωνώ απόλυτα, αν και υπάρχουν τόσες κρίσεις, όπου για να είμαστε σε θέση να βοηθήσουμε, πρέπει γρήγορα να μάθουμε να τρέχουμε. Ως εκ τούτου: ναι μεν να μάθουμε, αλλά ας μάθουμε γρήγορα!
<P>
(Χειροκροτήματα)

<SPEAKER ID=197 LANGUAGE="FI" NAME="Piha">
Αξιότιμε κύριε Πρόεδρε, ευχαριστώ τον κύριο Tindemans για τη σύνταξη αυτής της εξαιρετικής έκθεσης. Η έκθεση είναι αποτέλεσμα μιας δύσκολης προσπάθειας να εξισορροπηθούν οι διάφορες πτυχές του προβλήματος και δημιουργεί μια λογική συνέχεια της συζήτησης που διεξάγεται σχετικά με την κοινή πολιτική στον τομέα της ασφάλειας.
<P>
Η Ευρωπαϊκή Ένωση έχει σαφώς μια διάσταση στον τομέα της πολιτκής της ασφάλειας, ανεξάρτητα από το εάν οι μελλοντικές δραστηριότητές της θα περιλαμβάνουν πτυχές που έχουν άμεση σχέση με την στρατιωτική ασφάλεια. Στην πραγματικότητα, οι έννοιες της ασφάλειας και της άμυνας αλληλοκαλύπτονται εν μέρει. Είναι προφανές, πως ακόμα και μόνο η δημιουργία σχέσεων εξάρτησης μεταξύ των διαφόρων φορέων, θα αυξήσει την ασφάλεια και τη σταθερότητα στην ήπειρό μας. Πρέπει να θυμηθούμε πως κατά βάθος, η ευρωπαϊκή ολοκλήρωση αποτελεί ένα εγχείρημα μεγάλων διαστάσεων όσον αφορά τη φύση και τους στόχους του και πως εμπεριέχει και αμυντικές πτυχές, σύμφωνα ακόμα και με τις αρχές της Συνθήκης του Μάαστριχτ.
<P>
Ο καθορισμός του ρόλου της Δυτικοευρωπαϊκής Ένωσης ως τμήμα της κοινής άμυνας έχει άμεση σχέση με τις διαδικασίες διεύρυνσης του ΝΑΤΟ και της ΕΕ, που διεξάγονται εν μέρει παράλληλα. Όταν το ΝΑΤΟ δεχθεί τα επόμενα νέα μέλη του από τις χώρες της ΚΑΕ, η σύσταση των μέλων του θα ετερογενοποιηθεί, αλλά, συγχρόνως θα ενισχυθεί ο λεγόμενος ευρωπαϊκός πυλώνας του. Μολονότι μπορεί να διατυπωθεί ο ισχυρισμός πως οι χώρες της ΚΑΕ, ως μέλη του ΝΑΤΟ, ενδιαφέρονται σε μεγάλο βαθμό για τη στρατιωτική τους ασφάλεια, πρέπει συγχρόνως να διαπιστωθεί ότι με την ένταξη των χωρών της κεντρικής και ανατολικής Ευρώπης στο ΝΑΤΟ, ο ρόλος του εν λόγω οργανισμού ως φορέα που προσφέρει κοινή ασφάλεια σε περιφερειακό επίπεδο, θα ενισχυθεί. Έτσι όπως έχουν τα πράγματα είναι απαραίτητο να ασχοληθεί και η Ένωση με τον δικό της ρόλο.
<P>
Προκειμένου να αποσαφηνιστεί η μελλοντική ταυτότητα της ΔΕΕ και να λειτουργήσει πιο αποτελεσματικά, επιβάλλεται να επανεκτιμηθεί η θέση των συνδεδεμένων μελών και των μελών που έχουν καθεστώς παρατηρητή. Σε περίπτωση που η εκτέλεση των μελλοντικών στρατιωτικών αποστολών θα γίνει αποκλειστικά από τη ΔΕΕ, ο ρόλος των μελών που έχουν καθεστώς παρατηρητή στη ΔΕΕ και που επιδιώκουν την ενεργητική συμμετοχή, θα παρέμενε χωρίς αμφιβολία ασαφής. Προβλέπω, πως στο άμεσο μέλλον, όλες οι πλευρές, δηλαδή και η δική μου η χώρα, η Φινλανδία, θα πρέπει να συμμετάσχουν στις δραστηριότητες της ΔΕΕ μέσω μιας κοινά αποδεκτού τρόπου, σχετικά με το θέμα, δηλαδή μέσω της φόρμουλας του πλήρους μέλους της ΔΕΕ. Το ίδιο ισχύει φυσικά και για τα μελλοντικά μέλη της Ένωσης.
<P>
Οι λεγόμενες αποστολές Petersberg, που περιέχονται στη Συνθήκη του Αμστερνταμ εξ αιτίας της πρωτοβουλίας της Φινλανδίας και της Σουηδίας, και οι οποίες παρέχουν σε όλα τα κράτη μέλη της Ένωσης τη δυνατότητα να συμμετάσχουν σε περιφερειακές αποστολές σε καταστάσεις κρίσεων, δημιουργούν τις βάσεις προκειμένου να αναπτυχθεί η κοινή άμυνα. Η ανάπτυξη της αποτελεσματικής ικανότητας διαχείρισης κρίσεων αποτελεί προϋπόθεση προκειμένου να αναπτυχθεί η κοινή άμυνα, παρ' όλο που η διαχείριση κρίσεων δεν έχει πάντοτε άμεση σχέση με την άμυνα. Θα πρέπει να τη δούμε και σαν ενα βήμα προς μια πιο ενοποιημένη ευρωπαϊκή ταυτότητα σε σχέση με τα θέματα πολιτικής της ασφάλειας.

<SPEAKER ID=198 NAME="Caccavale">
Κύριε Πρόεδρε, κι εγώ θα ήθελα να ευχαριστήσω τον συνάδελφο Tindemans, κι εγώ θεωρώ ότι η εργασία του ήταν εξαιρετική, λαμβάνοντας υπόψη κυρίως τη μεγάλη αντίδραση που συνάντησε σε όλη τη πορεία του. Επίσης κι εγώ θεωρώ ότι και αυτός ο ίδιος θα ήθελε, θα επιθυμούσε να πράξει πολλά περισσότερα από αυτά που τελικά κατάφερε να πραγματοποιήσει και συνεπώς πιστεύω ότι του στοίχισε αρκετά να φτάσει σε αυτό το σημείο με αποτελέσματα, ας το ομολογήσουμε, μέτρια, από την πλευρά όσων εξετάζουν αυτό το θέμα - την κοινή αμυντική πολιτική - ως ένα ουσιαστικό σημείο, εάν δεν αποβλέπουμε μόνο σε μια Ευρώπη του κοινού νομίσματος
<P>
Η Δυτικοευρωπαϊκή Ένωση θα πρέπει να ενσωματωθεί στην Ευρωπαϊκή Ένωση. Αυτό είναι το πρώτο βήμα και επί αυτού του θέματος ο συνάδελφος Tindemans, έχω την εντύπωση ότι ήταν ξεκάθαρος. Έχουμε μπροστά στα μάτια μας τη ντροπή για όλα όσα συνέβησαν στη Βοσνία, όπου κρίθηκε απαραίτητη η αμερικανική επέμβαση. Ας μη το ξεχάσουμε ποτέ! Είναι υποκριτής όποιος υποστηρίζει ότι οι Αμερικανοί είναι οι χωροφύλακες του κόσμου επειδή οι Ευρωπαίοι ασχολούνται με την διπλωματία. Αυτό είναι μόνο ένα σημείο της αδυναμίας της Ευρώπης και της υποκρισίας των ευρωπαϊκών κρατών, τα οποία συνεχίζουν να είναι πολιτικοί νάνοι, συνεχίζουν να είναι εγωιστικά στο εσωτερικό τους. Εξάλλου, όποιος υποστήριξε ότι η έκθεση Tindemans θα έπρεπε να δώσει περισσότερο χώρο στη πρόληψη και λιγότερη προσοχή στο θέμα των επεμβάσεων, είναι υποκριτής επειδή εάν αληθεύει το γεγονός ότι η πρόληψη έχει προτεραιότητα σε σχέση με όλα - αυτό είναι ξεκάθαρο - είναι επίσης αληθές το γεγονός ότι η Ευρώπη είναι αναγκασμένη να περιοριστεί σε φλυαρίες, σε μια άσκοπη φλυαρία επειδή στη πραγματικότητα, δεν υπάρχει καμία δυνατότητα επέμβασης στις περιπτώσεις περιφερειακών συγκρούσεων, όπως στη Βοσνία ή στην Αλβανία πριν από μερικούς μήνες.
<P>
Σε αυτό το σημείο, για την Ευρώπη ανοίγει ο δρόμος για ένα κοινό πεπρωμένο: αυτά τα ευρωπαϊκά κράτη δεν μπορούν παρά να το κατανοήσουν. Οποιοσδήποτε θεωρεί ότι μπορεί να υπάρχει ακόμα η βρετανική αυτοκρατορία ή οι γαλλικές και γερμανικές δυνάμεις, αυταπατάται. Μπορούμε και οφείλουμε να συνεισφέρουμε στο μέλλον της Ευρώπης όσον αφορά την ειρήνη και την σταθερότητα.

<SPEAKER ID=199 LANGUAGE="NL" NAME="Bertens">
Κύριε Πρόεδρε, ένας αξιόπιστος οραματιστής πρέπει να είναι και ρεαλιστής και για αυτόν τον λόγο ο κ. Tindemans υπήρξε έξοχος εισηγητής μιας ασφαλώς πολύ καλής έκθεσης.
<P>
Κατ' αρχάς η Ένωση πρέπει να είναι ικανή για ανεξάρτητη στρατιωτική δράση. Αυτό δεν σημαίνει αντικατάσταση, αλλά συμπλήρωμα του ΝΑΤΟ. Μια χειραφετημένη Ευρωπαϊκή Ένωση πρέπει να στηρίζει εν ανάγκη την εξωτερική πολιτική με στρατιωτικά μέσα ακόμα και χωρίς τη συνδρομή των ΗΠΑ.
<P>
Στην έκθεσή του, ο εισηγητής έθεσε ρητώς ότι μια κοινή αμυντική πολιτική δεν έχει νόημα χωρίς μια κοινή εξωτερική πολιτική. Πολλά κράτη μέλη θέτουν ακόμα φραγμούς στην πρακτική διαμόρφωση μιας ΚΕΠΠΑ, οπότε επιβάλλεται ρεαλισμός για το θέμα της άμυνας. Για την ώρα, πρέπει όσο γίνεται περισσότερα κράτη μέλη να χρησιμοποιούν το ΝΑΤΟ, ενδεχομένως με την μορφή joint task force .Δεν πρέπει να καθιερώσει η Ένωση παράλληλες στρατιωτικές δομές, διότι οι πολίτες της Ευρώπης δεν χρειάζονται καθόλου και άλλα αμυντικά έξοδα.
<P>
Δικαιολογημένα ζητούνται συγκεκριμένα μέτρα. Οι υπουργοί άμυνας πρέπει να συνεδριάζουν και στα πλαίσια της Ένωσης. Οι υπηρεσίες της Επιτροπής για θέματα ασφάλειας και άμυνας πρέπει να ενισχυθούν και το ΕΚ πρέπει να έχει τακτικότερες επαφές με τον γενικό γραμματέα, τον πρόεδρο και την συνέλευση της ΔΕΕ.
<P>
Τέλος, κύριε Πρόεδρε, ως πρόεδρος της ενδιαφερομένης υποεπιτροπής, υποστηρίζω πλήρως την πρόταση της έκθεσης να αλλάξει το όνομα της υποεπιτροπής από "ασφάλεια και αφοπλισμός» σε "ασφάλεια και άμυνα». Πάντως ο αφοπλισμός ασφαλώς παραμένει θέμα της.

<SPEAKER ID=200 NAME="Αλαβάνος">
Κύριε Πρόεδρε, νομίζω ότι έχει γίνει μία σημαντική δουλειά από τον εισηγητή κ. Tindemans, παρότι η φύση του θέματος είναι τέτοια που είναι σαν να εξερευνούμε άγνωστα ύδατα. Γιατί εκεί που σταματούν οι πολιτικές επιλογές των κυβερνήσεων και του Συμβουλίου, εκεί υπάρχει ένας χώρος για πολλά σενάρια, για πολλές ιδέες. 'Ισως αυτός είναι ο ρόλος του Κοινοβουλίου, ίσως αυτό κάναμε και με την Πολιτική, Οικονομική και Νομισματική 'Ενωση άλλες εποχές. Κατά την γνώμη μου πάντως, πρέπει να προσπαθήσουμε και να προσέξουμε να κατακτήσουμε και να ολοκληρώσουμε αυτό που έχουμε πετύχει μέχρι τώρα, πριν ανοιχθούμε σε άλλους δρόμους οι οποίοι έχουν ιδιαίτερες δυσκολίες, όπως είναι η άμυνα.
<P>
Κατά την γνώμη μου, τα προβλήματα που εμφανίζονται και στην Πρώην Γιουγκοσλαβία έχουν σχέση όχι με την έλλειψη αμυντικής πτυχής της Ευρωπαϊκής 'Ενωσης, αλλά με την ανικανότητα να προβεί σε συγκεκριμένες επιλογές, ή με λαθεμένες επιλογές οι οποίες υπήρξαν το θέμα του Βοσνιακού. Και με αυτήν την έννοια του να δώσουμε ιδιαίτερη σημασία, να κατοχυρώσουμε αυτό που υπάρχει σήμερα, θα ήθελα να θέσω μία ερώτηση στον Επίτροπο κ. Van den Broek, ο οποίος υπομονετικά παρακολουθεί όλη αυτήν την συζήτηση. Και στο 'Αμστερνταμ και στην Συνθήκη πια υπάρχει η έννοια των εξωτερικών συνόρων, υπάρχει η έννοια της ακεραιότητας της 'Ενωσης, υπάρχει η έννοια της αμοιβαίας πολιτικής αλληλεγγύης.
<P>
Ήθελα να ρωτήσω τον κ. Van den Broek: υπάρχουν σύνορα της 'Ενωσης προς Ανατολάς; 'Η μόνον προς Δυσμάς, προς Βορρά και προς Νότο; Υπάρχει ακεραιότητα της 'Ενωσης; Εάν υπάρχουν όλα αυτά, γιατί αυτή η απάθεια; 'Ισως είναι θέμα του Συμβουλίου περισσότερο, αλλά θα ήθελα την γνώμη του. Γιατί αυτή η απάθεια των κορυφαίων Οργάνων της 'Ενωσης σε μία σειρά αμφισβητήσεις που γίνονται σήμερα από την πλευρά της Τουρκίας προς νησιά τα οποία είναι γνωστό στους πάντες ότι ανήκουν σε μία χώρα μέλος και σε ολόκληρη την Ευρωπαϊκή 'Ενωση; Θα ήθελα μία απάντηση από τον κ. Van den Broek.

<SPEAKER ID=201 NAME="McKenna">
Κύριε Πρόεδρε, πρώτον, θεωρώ απίστευτο το γεγονός ότι υποδεχόμαστε στον χώρο αυτό τον κ. Tindemans ως οραματιστή. Δεν γνωρίζω πώς κάποιος που ζει στον Μεσαίωνα, που πιστεύει στους στρατιωτικούς συνασπισμούς, την στρατιωτικοποίηση σε παγκόσμιο επίπεδο και τον ιμπεριαλισμό μπορεί να θεωρηθεί οραματιστής. Πρόκειται για μία παράλογη σκέψη.
<P>
Σχετικά με τον ιμπεριαλισμό, είναι αρκετά σαφές στην παράγραφο 4 του παρόντος εγγράφου ότι "ο σκοπός μιας κοινής αμυντικής πολιτικής είναι η προστασία των συμφερόντων της Ένωσης σε όλους τους τομείς, περιλαμβανομένης της ασφάλειας όσον αφορά τις προμήθειες». Αυτό αποτελεί ντροπή. Λέτε ότι θέλετε μια αμυντική πολιτική και ένα αμυντικό σύστημα, όχι να προστατεύεστε εναντίον πιθανών εισβολέων, αλλά να προστατεύετε τα θεμελιώδη εγωιστικά σας συμφέροντα. Είναι εντελώς επαίσχυντο να προβάλλεται ως αληθής ο ισχυρισμός αυτός στο παρόν Κοινοβούλιο.
<P>
Η Ιρλανδία διεξάγει ένα δημοψήφισμα σχετικά με τη Συνθήκη του Αμστερνταμ. Η κυβέρνησή μας και τα κύρια πολιτικά κόμματά μας λένε ότι η Συνθήκη του Αμστερνταμ δεν έχει καμία σχέση με την άμυνα. Όμως, όπως λέει ο κ. Tindemans, η Συνθήκη του Αμστερνταμ καθιστά την κοινή αμυντική πολιτική μια πιο αξιόπιστη προοπτική, δεδομένου ότι ενισχύει τον οργανικό δεσμό μεταξύ της Ευρωπαϊκής Ένωσης και της Δυτικοευρωπαϊκής Ένωσης που προέκυψε από το Μάαστριχτ. Η Δυτικοευρωπαϊκή Ένωση είναι μια στρατιωτική συμμαχία που έχει δεσμευθεί για τα πυρηνικά όπλα ως παράγοντα αποτροπής του πολέμου.
<P>
Επιπλέον, το άρθρο Ι παράγραφος 7 της Συνθήκης του Αμστερνταμ, ένα πρωτόκολλο που έχει προσαρτηθεί στη Συνθήκη, αποτελούσε προσθήκη της Ιρλανδίας και είχε ως σκοπό να μη μάθουν οι Ιρλανδοί πολίτες τις πραγματικές επιπτώσεις της Συνθήκης του Αμστερνταμ. Αναφέρει ότι η Ευρωπαϊκή, μαζί με τη Δυτικοευρωπαϊκή Ένωση, θα εξετάσουν από κοινού μελλοντικές προϋποθέσεις για την ενίσχυση της αμοιβαίας συνεργασίας μέσα σε ένα έτος μετά τη θέση σε ισχύ της εν λόγω Συνθήκης, ώστε να δοθεί στη ΔΕΕ, "ως αναπόσπαστο τμήμα της εξέλιξης της Ένωσης», ένα οργανωτικό πλαίσιο. Είναι αρκετά σαφές ότι αυτό που κάνετε εδώ είναι η στρατικοποίηση της Ευρωπαϊκής Ένωσης, η μεταβολή της σε μια στρατιωτική συμμαχία, ο βασικός σκοπός της οποίας είναι η προστασία των εγωιστικών συμφερόντων της και η ευχερής πρόσβαση σε παγκόσμιους πόρους.
<P>
(Χειροκροτήματα από την Ομάδα των Πρασίνων)

<SPEAKER ID=202 LANGUAGE="FR" NAME="Souchet">
Κύριε Πρόεδρε, η απαραίτητη διαπίστωση πριν από κάθε προβληματισμό σχετικά με την ευρωπαϊκή άμυνα είναι ότι η συλλογική άμυνα των κρατών μελών της Ευρωπαϊκής Ένωσης δεν εμπίπτει στην αρμοδιότητα της ΕΕ, αλλά στην αρμοδιότητα των κρατών και των συμμαχιών, στις οποίες συμμετέχουν ορισμένα κράτη.
<P>
Για αυτό το λόγο, λυπούμαι για τον τρόπο με τον οποίο χρησιμοποιήθηκαν, στην έκθεση Tindemans, ορισμένες αμφίσημες και ανάρμοστες έννοιες, όπως π.χ. η νόμιμη άμυνα της Ευρωπαϊκής Ένωσης.
<P>
Κατόπιν τούτου, η ενασχόληση σήμερα με την ευρωπαϊκή άμυνα προϋποθέτει μια σειρά ερωτημάτων: Η Ευρώπη των Δεκαπέντε αποτελεί πράγματι το καταλληλότερο πλαίσιο για να συλλάβουμε, στις πραγματικές διαστάσεις τους, τα σημερινά αμυντικά προβλήματα που αντιμετωπίζει η ήπειρός μας, έναντι των νέων απειλών που υποκαθιστούν τη σοβιετική απειλή; Η ευρωπαϊκή αμυντική πολιτική πρέπει, άραγε, να εντάξει όλο τον κόσμο σε έναν ασφυκτικό κλοιό ή να έχει ως στόχο της να οργανωθεί γύρω από την έννοια της μεταβλητής γεωμετρίας, λαμβάνοντας υπόψη τις πολύ ετερόκλητες βουλήσεις των κρατών μελών σε θέματα άμυνας; Ποιες είναι οι σχέσεις Ευρωπαϊκής Ένωσης και ΔΕΕ; Η Συνθήκη του Αμστερνταμ δεν προβλέπει την ενσωμάτωση της μεν στη δε και διατηρεί γενικώς ως έχουν τις υπάρχουσες σχέσεις. Περιλαμβάνει μόνο δύο καινοτομίες: την ενσωμάτωση στην ΚΕΠΠΑ της συνεργασίας σε θέματα εξοπλισμών και τις αποστολές του Petersberg.
<P>
Είναι αυτονόητο ότι η πολιτική για τους εξοπλισμούς εμπίπτει στη διακυβερνητική αρμοδιότητα. Στον τομέα των αμυντικών βιομηχανιών και λόγω της ιδιαιτερότητάς τους, πρέπει να προταχθεί σαφώς η λογική της κυριαρχίας επί της λογικής της αγοράς. Ο Ευρωπαϊκός Οργανισμός Εξοπλισμών πρέπει να έχει ως στόχο να διατηρηθεί στην Ευρώπη μια αυτόνομη ικανότητα έρευνας και παραγωγής του υψηλότερου τεχνολογικού επιπέδου έναντι, κυρίως, ενός ιδιαίτερα επιθετικού αμερικανικού ανταγωνισμού.
<P>
Η έκθεση Tindemans αναφέρει εξίσου τη στρατηγική αερομεταφορά, τις διαστημικές πληροφορίες και τις μορφές επικοινωνίας μέσω δορυφόρου. Πρόκειται, ουσιαστικά, για τομείς όπου η θέσπιση ευρωπαϊκών πόλων αρμοδιοτήτων, που να είναι οργανωμένοι μεταξύ των κρατών μελών που το επιθυμούν, θα καταστήσει εφικτή την απόκτηση ελέγχου, κυρίως της πληροφόρησης, και θα τερματίσει την εξάρτησή μας από τις Ηνωμένες Πολιτείες.
<P>
Υπάρχουν πολλοί τομείς όπου το μέγεθος του κόστους που επιφέρουν τα προγράμματα, δικαιολογεί την έγκριση, δυνάμει της αρχής της επικουρικότητας, κοινών προγραμμάτων, των οποίων η χρηματοδότηση θα πρέπει να παραμένει καθ' όλη τη διάρκειά τους στα κράτη μέλη που ελεύθερα θα αποφασίσουν να συμμετάσχουν.
<P>
Τα κράτη μέλη που είναι προσηλωμένα στην παραδοσιακή ουδετερότητά τους, τα οποία αντιστοιχούν στο 1/3 των Δεκαπέντε, αν και αποδέχθηκαν την ένταξη στη Συνθήκη του συνόλου των αποστολών της Πετρούπολης, αρνήθηκαν, ωστόσο σαφώς την εγγύηση συλλογικής άμυνας, η οποία θεσπίστηκε με τη Συνθήκη των Βρυξελλών μεταξύ των μελών της ΔΕΕ.
<P>
Το άρθρο 17 της Συνθήκης του Αμστερνταμ αντικατοπτρίζει, εξάλλου, τις βαθιές αποκλίσεις που χωρίζουν τα κράτη μέλη στο επίπεδο της αμυντικής πολιτικής. Μάλιστα, πέρα από το ζήτημα των κρατών που είναι προσηλωμένα στην ουδετερότητά τους, επισημαίνει ότι η κοινή άμυνα πρέπει να αναζητηθεί μέσω της ενσωμάτωσης της ΔΕΕ στην Ευρωπαϊκή Ένωση και, ταυτόχρονα, ότι η ενσωμάτωση αυτή έχει ήδη συντελεστεί στο πλαίσιο του ΝΑΤΟ. Αυτές οι θεμιτές διαφοροποιήσεις αποτελούν την ίδια την ουσία της Ευρώπης και είναι σημαντικό να καταστεί σεβαστή η βούληση των λαών και των κρατών, κυρίως σε έναν τόσο ευαίσθητο τομέα όσο ο τομέας της άμυνας.
<P>
Η έκθεση Tindemans υπογραμμίζει, δικαίως, ότι κάθε κοινή αμυντική πολιτική υπόκειται στον σαφή εντοπισμό κοινών συμφερόντων και ισχυρίζεται ότι ένα Λευκό Βιβλίο του Συμβουλίου προσπαθεί να τα επισημάνει. Τονίζει, εξίσου, την ανάγκη να δοθεί υπόσταση στην ευρωπαϊκή ταυτότητα ασφάλειας και άμυνας, για την οποία η Σύσκεψη Κορυφής του Βερολίνου προέβλεψε ότ ...
<P>
(Ο Πρόεδρος καλεί τον ομιλητή να ολοκληρώσει) Αυτές οι δύο κατευθύνσεις μάς φαίνονται σημαντικές και κερδίζουν τη συγκατάθεσή μας.

<SPEAKER ID=203 NAME="Tatarella">
Κύριε Πρόεδρε, αξιότιμοι συνάδελφοι, συγχαίρω τον συνάδελφο Tindemans για την εργασία που πραγματοποίησε και για τη κατεύθυνση που έδωσε στη έκθεση, για το περιεχόμενο της οποίας συμφωνούμε πλήρως. Σίγουρα θα μπορούσαν να γίνουν περισσότερα πράγματα, να ζητηθεί μια μεγαλύτερη επιτάχυνση της διαδικασίας της κοινής άμυνας, αλλά ο εισηγητής θέλησε να αναζητήσει τη μέγιστη δυνατή ενότητα και συναίνεση. Ίσως, με την εμπειρία του σαν μέλος της κυβέρνησης, δεν έκανε λάθος. Η κοινή αμυντική πολιτική δεν μπορεί να προχωρήσει με βάση την πλειοψηφία που θα μπορούσε να επιδιώξει να κατακτήσει.
<P>
Επίσης, είναι εξίσου σημαντικό το ότι αυτή η συζήτηση γίνεται ακριβώς σήμερα, την ίδια ημέρα κατά την οποία το Σώμα μας εξέφρασε τη σύμφωνη γνώμη του σχετικά με τα πρόσωπα που προτάθηκαν από το Συμβούλιο ως μέλη της Εκτελεστικής Επιτροπής της Ευρωπαϊκής Κεντρικής Τράπεζας. Ίσως είναι ο καλύτερος τρόπος για το Κοινοβούλιό μας να απαντήσουμε στις δικαιολογημένες κριτικές αυτών οι οποίοι φοβούνται ότι η Ευρωπαϊκή Ένωση αποτελεί μόνο ένα συνονθύλευμα χρηματοοικονομικών και νομισματικών συμφερόντων. Οφείλουμε εδώ να διατρανώσουμε για μία ακόμη φορά, ότι η νομισματική ένωση χωρίς την πολιτική ένωση αποτελεί παραδοξολογία, μια ανώφελη προσπάθεια για τους ευρωπαϊκούς λαούς. Απαραίτητο συμπλήρωμα της πολιτικής ένωσης είναι αναμφίβολα μια κοινή εξωτερική πολιτική και πολιτική ασφαλείας και, μαζί με αυτήν, μια κοινή στρατιωτική στρατηγική και μια στρατηγική σχετικά με τους εξοπλισμούς.
<P>
Η Ευρώπη ζει σήμερα μια σημαντική στιγμή, μια ευτυχισμένη στιγμή. Μετά από το ενιαίο νόμισμα θα πρέπει να ακολουθήσει, σε σύντομο χρονικό διάστημα, μια κοινή αμυντική πολιτική ώστε να μπορέσει η Ευρώπη να εγγυηθεί την ειρήνη και εκτός των συνόρων της.
<P>
Οι προσπάθειες του συναδέλφου Tindemans μού θυμίζουν τις άφθονες προσπάθειες που αναλώθηκαν σε αυτό το Κοινοβούλιο από τον εκλιπόντα βουλευτή Spinelli, ο οποίος από τα ίδια έδρανα από τα οποία σήμερα φθάνουν διαμαρτυρίες τις οποίες δεν μπορούμε πάντα να συμμεριζόμεθα, υπερασπιζόταν και αγωνιζόταν για να αποτελέσει η Ευρώπη μια πολιτική οντότητα και επομένως να διαθέτει μια κοινή εξωτερική και αμυντική πολιτική.
<P>
Η αντιπροσωπεία της Εθνικής Συμμαχίας, δημοκρατικού και μετριοπαθούς ιταλικού κόμματος, θα ψηφίσει υπέρ της έκθεσης για να επιβεβαιώσει και πάλι την ευρωπαϊκή επιλογή της και κατ' αυτό τον τρόπο να υποστηρίξει την ανάγκη να πραγματοποιηθούν οι απαραίτητες επιλογές για να αποκτήσει η Ευρώπη μας πολιτική και διεθνή αξιοπρέπεια.

<SPEAKER ID=204 LANGUAGE="ES" NAME="Barσn Crespo">
Κύριε Πρόεδρε, κατ' αρχάς θέλω να χαιρετίσω το παράδειγμα του συναδέλφου μας, του κυρίου Tindemans, γιατί κατηγορήθηκε εδώ ως οραματιστής και εγώ πιστεύω πως είναι ένα υπόδειγμα επιμονής και οραματισμού. Είναι ένας άντρας, ίσως ο πιο έμπειρος βετεράνος μεταξύ όλων ημών, τόσο στο Συμβούλιο όσο και στο Κοινοβούλιο, και κατά τη γνώμη μου είναι φιλοφρόνηση να πούμε πως έχει ακόμη ένα όραμα για το μέλλον γιατί πραγματικά έχει αγωνισθεί όχι μόνο για την πολιτικώς ενωμένη Ευρώπη και την Ευρώπη του ενιαίου νομίσματος, αλλά επίσης για την Ευρώπης της ασφάλειας και της άμυνας.
<P>
Και σχετικά, συγκεκριμένα, με αυτήν την έκθεση, θέλω να πω, εξ ονόματος των Ισπανών σοσιαλιστών, ότι ανέκαθεν διατηρούσαμε θετική στάση όσον αφορά αυτό το θέμα, γιατί όταν διατυπώσαμε τον δεκάλογο για την ασφάλεια και την άμυνα, όταν διοργανώσαμε το δημοψήφισμα σχετικά με το ΝΑΤΟ πριν από την ένταξη στην Κοινότητα, πάντα λέγαμε πως χρειαζόταν να υπάρξει εκ νέου η ΔΕΕ και να καθοριστεί η ευρωπαϊκή ταυτότητα της άμυνας. Και η Συνθήκη του Μάαστριχτ γέννησε μια θετική ελπίδα όταν καθιέρωσε την εξωτερική πολιτική και πολιτική ασφαλείας -λεγόταν τότε πως η αμυντική πολιτική θα ερχόταν εν ευθέτω χρόνω-, και η Συνθήκη του Αμστερνταμ έκανε ένα ακόμη δειλό βήμα με τις καλούμενες αποστολές Petersberg και τη δυνατότητα ενσωμάτωσης της ΔΕΕ χωρίς την μεταρρύθμιση των Συνθηκών. Αλλά εδώ δεν πρόκειται μόνο για τις Συνθήκες, αλλά για την πραγματικότητα. Και η πραγματικότητα είναι ότι σε αυτό το Σώμα πάρα πολλές φορές έχουμε εκφράσει παράπονα για τα όσα συμβαίνουν σε κάποιες περιοχές της Ευρώπης -συνολικά με τη διάλυση της πρώην Γιουγκοσλαβίας και με τα Βαλκάνια-, και εγώ πιστεύω πωςαυτό το σχολείο που λέγεται πραγματικότητα πρέπει να μας υποδείξει και κάτι πολύ συγκεκριμένο: ότι στα θέματα αυτά δραστηριοποιηθήκαμε με διασπασμένες προσπάθειες, και η συγκεκριμένηδιάσπαση μάς έδειξε πως δεν είμαστε ικανοί. Αυτό που δεν καταλαβαίνω είναι γιατί πρέπει να κρίνουμε τους άλλους, εφόσον δεν είμαστε ικανοί να επιλύσουμε τα δικά μας προβλήματα και να αντιμετωπίσουμε τις ευθύνες μας. Αυτήν τη στιγμή, η χώρα μου πανηγυρίζει ιστορικά την εκατονταετία του ισπανοαμερικανικού πολέμου, και δεν πιστεύουμε πως πρέπει να κατηγορούμε συστηματικά τους Αμερικανούς για τα δικά μας σφάλματα. Πρώτα απ' όλα πρέπει να είμαστε ικανοί να επιλύουμε τα προβλήματά μας και είμαστε εμείς αυτοί που πρέπει να καθορίσουμε την αμυντική πολιτική.
<P>
Τέλος, κύριε Πρόεδρε, βρισκόμαστε σε μια στιγμή στην οποία έχουμε κάνει ένα αποφασιστικό βήμα, μόλις αυτή την εβδομάδα, προς την οικοδόμηση της Οικονομικής και Νομισματικής Ένωσης. Γιατί λοιπόν να μη θεωρήσουμε ότι αυτή η στιγμή είναι επίσης η κατάλληλη, σύμφωνα με τις Συνθήκες του Μάαστριχτ και του Αμστερνταμ, ώστε να κάνουμε ένα ουσιαστικό βήμα προς την ασφάλεια και την άμυνα, όχι μόνο για να προστατεύσουμε και να υπερασπίσουμε τους εαυτούς μας, αλλά επίσης για να αναλάβουμε τις ευθύνες μας στη σταθερότητα και την ειρήνευση στην ήπειρό μας και επίσης σε σχέση με την υπόλοιπη ανθρωπότητα. Για αυτόν τον λόγο, υποστηρίζουμε την έκθεση του κυρίου Tindermans.

<SPEAKER ID=205 LANGUAGE="SV" NAME="Burenstam Linder">
Κύριε Πρόεδρε, αυτή η έκθεση μας δίνει την αφορμή να εκφράσουμε άλλη μία φορά την μεγάλη μας εκτίμησή για τις ειδικές γνώσεις και το ενεργό ενδιαφέρον του κ. Tindemans. Η διάκριση μεταξύ της πολιτικής της ασφάλειας και της αμυντικής πολιτικής έχει γίνει λιγότερο αισθητή λόγω της μείωσης του κινδύνου μιας ένοπλης επίθεσης κατά των κρατών μελών της ΕΕ, στην φάση που βρισκόμαστε τώρα, ενώ ταυτόχρονα αυξήθηκε ο κίνδυνος των κρίσεων στο άμεσο περιβάλλον μας. Οι κρίσεις όμως μπορούν να κλιμακωθούν σε εκτεταμένες εχθροπραξίες. Δεν θα πρέπει να κλείνουμε τα μάτια μας στο ότι οι περιπλοκές π.χ. στην Ρωσία, μπορούν να οδηγήσουν ταχέως σε μία σοβαρότερη κατάσταση, από πλευράς αμυντικής πολιτικής. Η Ευρώπη χρειάζεται τόσο μια αποτρεπτική προστασία των συνόρων όσο και την ικανότητα να παρεμβαίνει σθεναρά για να δαμάζει τις κρίσεις.
<P>
Το ΝΑΤΟ είναι η βάση της ευρωπαϊκής αμυντικής συνεργασίας. Μία περισσότερο ενεργητική αμυντική συνεργασία εντός της ΕΕ, δεν θα αναπτυσσόταν ως υποκατάστατο, αλλά ως συμπλήρωμα του ΝΑΤΟ. Αυτό το συμπλήρωμα χρειάζεται. Παρ' όλα αυτά, η ευρωπαϊκή αμυντική συνεργασία εντός της ΔΕΕ στερείται ισχύος. Το εμπόδιο δεν οφείλεται τόσο στο ότι νέες χώρες, εκτός στρατιωτικών συμμαχιών, ήταν τροχοπέδη, όσο στο ότι λείπει η ισχυρή πολιτική βούληση στον πυρήνα της ΕΕ. Δεν υπήρξε κάποια δύναμη παρόμοια μ' αυτήν που ώθησε την ΟΝΕ. Επίσης, ένα αποτελεσματικό αμυντικό έργο πρέπει να πηγάζει από μία κοινή εξωτερική πολιτική, αλλά η ΕΕ δεν έχει προχωρήσει τόσο όσον αφορά το ζήτημα αυτό.
<P>
Η έκθεση Tindemans μας παρέχει την αφορμή να προβληματιστούμε επ' αυτού. Το ερώτημα είναι αν μπορεί η Ευρώπη να βασίζεται πλήρως στο ΝΑΤΟ και, επομένως, στο ενεργό ενδιαφέρον των ΗΠΑ. Είναι ρεαλιστικό να σκεφτούμε ότι τέτοιες κρίσεις και απειλές μπορεί να προκύψουν εκεί όπου οι απόψεις των ΗΠΑ μπορεί να είναι σύμφωνες μ' αυτές της ΕΕ, αλλά επίσης εκεί όπου οι ΗΠΑ στερούνται κινήτρων να παρέμβουν, όπως θα επιθυμούσαμε εμείς στην Ευρώπη. Μια εκτεταμένη διεύρυνση της ΕΕ μειώνει προφανώς την αντιστοιχία μεταξύ ΕΕ και ΝΑΤΟ, κάτι που ενισχύει την ανάγκη της αμυντικής συνεργασίας εντός της ΕΕ.
<P>
Η Ευρωπαϊκή Ένωση αποσκοπεί στην προαγωγή της ειρήνης στην Ευρώπη. Όσον αφορά αυτό η ΕΕ ήταν μια απόλυτη επιτυχία. Το ειρηνευτικό έργο προωθείται με τη διεύρυνση προς Ανατολάς. Αυτή η αναπτυσσόμενη συνεργασία έχει ήδη αποφέρει σημαντικά αποτελέσματα. Οι υποψήφιες χώρες, για να κατακτήσουν την ένταξη στην Ευρωπαϊκή Ένωση, καταβάλλουν προσπάθειες να προάγουν τα ανθρώπινα δικαιώματα, να ρυθμίσουν εσωτερικές διενέξεις και συγκρούσεις, τόσο μεταξύ τους όσο και με άλλες χώρες. Αυτό είναι σημαντικό. Δεν είναι μόνο στα Βαλκάνια όπου ένα εθνικό μωσαϊκό θα μπορούσε να οδηγήσει σε σοβαρές περιπλοκές. Εδώ έχουμε μία σύγχρονη, επίκαιρη μορφή ειρηνευτικού κινήτρου για την ΕΕ. Υπάρχει κάθε λόγος να επισημανθεί στην κοινή γνώμη, π.χ. της πατρίδας μου, η συνεχιζόμενη μεγάλη σημασία της ΕΕ για την ανάπτυξη της ειρήνης στην Ευρώπη. Ειδάλλως οι τραγωδίες στα Βαλκάνια, δηλαδή εκτός ΕΕ και εκτός του κύκλου των υποψηφίων χωρών, δείχνει πόσο άσχημα μπορούν να εξελιχθούν τα πράγματα.

<SPEAKER ID=206 NAME="Κακλαμάνης">
Αγαπητέ κύριε Tindemans, διάβασα και άκουσα τα όσα είπατε και θέλω να σας δώσω τα θερμά μου συγχαρητήρια. Δεν υπάρχει καμμία αμφιβολία ότι η έκθεσή σας θα ψηφισθεί από το Ευρωπαϊκό Κοινοβούλιο. Δυστυχώς όμως για σας που κοπιάσατε τόσο πολύ, δυστυχώς για το Ευρωπαϊκό Κοινοβούλιο, και δυστυχώς για τους λαούς της Ευρώπης, οι κύριοι του Συμβουλίου θα την πετάξουν στο καλάθι των αχρήστων.
<P>
Οι κύριοι του Συμβουλίου δεν κατόρθωσαν να συμφωνήσουν για τον Πρόεδρο της Ευρωπαϊκής Τράπεζας, γελοιοποιώντας το ευρώ πριν καν αυτό ξεκινήσει. Αλήθεια, πιστεύετε ότι θα συμφωνήσουν σ'αυτό το τόσο σημαντικό θέμα; Δεν ενδιαφέρονται για κοινή εξωτερική πολιτική και άμυνα της Ευρώπης. Δεν ενδιαφέρονται για το συμφέρον της Ευρώπης. Δεν ενδιαφέρονται για τους λαούς της Ευρώπης. Ενδιαφέρονται για τα συμφέροντα των τραπεζών και των τραπεζιτών. Δείτε τί έγινε στο Dayton. Οι Αμερικάνοι απεφάσισαν και ο κύριος Van den Broek, παρά τις προσπάθειές του, απλώς πληρώνει από το Ταμείο της Επιτροπής. Στην Κύπρο, στη Μέση Ανατολή, στο Κόσοβο, στο Αιγαίο ο κύριος Holbrooke και ο κύριος Μiller συζητούν και αποφασίζουν και η Ευρώπη απλώς εκτελεί τις αποφάσεις τους. Δεν θέλω να σας απογοητεύσω. Σας εύχομαι η έκθεσή σας να έχει καλή τύχη, αλλά φοβάμαι ότι δεν θα έχει.

<SPEAKER ID=207 NAME="Caligaris">
Κύριε Πρόεδρε, συγχαίρω τον βουλευτή Tindemans για τις ικανότητες και κυρίως για την επιμονή και την υπομονή που επέδειξε στη σύνταξη αυτής της εξαίρετης έκθεσης: ήταν μια επίμαχη έκθεση, όχι τόσο για το περιεχόμενό της αλλά επειδή αυτή η Ευρώπη βρίσκεται πάντοτε μπροστά σε διαρκώς αυξανόμενες δυσκολίες όταν πρόκειται να αντιμετωπίσει με σοβαρότητα και ηρεμία ένα θέμα όπως αυτό που αφορά την ασφάλεια και την άμυνά της, γνωρίζοντας δε ότι από την επίλυση αυτού του ζητήματος εξαρτάται ασφαλώς και σε μεγάλο βαθμό η επιτυχία της πολιτικής εξέλιξής της.
<P>
Η αμηχανία της αποδεικνύεται επίσης από τον πολλαπλασιασμό των θεσμών στους οποίους μεταβιβάζει αυτό το θέμα που δεν ξέρει να χειριστεί. Όπως ήδη υπενθύμισαν άλλοι συνάδελφοι, διαθέτουμε τουλάχιστον τέσσερις οργανισμούς: την Ευρωπαϊκή Ένωση, τη Δυτικοευρωπαϊκή Ένωση, τον Οργανισμό για την Ασφάλεια και τη Συνεργασία στην Ευρώπη και το NATO, οι οποίοι, ενώ θεωρητικά θα έπρεπε να συνεργάζονται μεταξύ τους, στη πραγματικότητα βρίσκονται σε αμοιβαία αντιπαράθεση και παρεμβαίνουν ο ένας με την άλλον. Σαν να μην ήταν αρκετό αυτό το γεγονός, η UEO - η οποία θα έπρεπε να αποτελέσει τον στρατιωτικό βραχίονα - αναμένει να ενσωματωθεί στην Ευρωπαϊκή Ένωση εκείνη ακριβώς τη στιγμή που οι κυβερνήσεις θα αποφασίσουν ότι μπορεί να γίνει αυτή η ενέργεια Δεν θα ήθελα να συμβεί όπως στους Λογοδοσμένους του Manzoni, όπου αναφέρεται ότι σύμφωνα με κάποιον ή κάποιους, »αυτός ο γάμος δεν πρέπει να πραγματοποιηθεί».
<P>
Επίσης, έξι χρόνια αργότερα, προσπαθώντας να πειστεί η κοινή γνώμη ότι θα μπορούσαν να πραγματοποιηθούν περισσότερα, επινοήθηκε η συμφωνία του Petersberg για να οργανώσει ειρηνευτικές αποστολές: μέσα σε έξι χρόνια δεν πραγματοποιήθηκε ούτε μια τέτοια αποστολή και διερωτώμαι πότε θα πραγματοποιηθεί κάποια..
<P>
Ολοκληρώνοντας, θα ήθελα να τονίσω ότι η έκθεση Tindemans αποτελεί μια θαρραλέα προσπάθεια, μια πέτρα η οποία ταράσσει τα λιμνάζοντα ύδατα της πολιτικής αβελτηρίας. Εύχομαι να καταφέρει επιτέλους, να προωθήσει τη συζήτηση που ως τώρα δεν έχει γίνει.

<SPEAKER ID=208 NAME="Εφραιμίδης">
Κύριε Πρόεδρε, θα συγχαρώ κι εγώ, σαν συνέχεια των άλλων συναδέλφων, τον κ. Tindemans διότι κάτω από πολύ λεπτές και περίτεχνες διατυπώσεις που του επιτρέπει η πολύχρονη πολιτική του εμπειρία, κατορθώνει να αφήσει να διαφανεί εκείνο που θέλει, δηλαδή τη μετεξέλιξη της Ευρωπαϊκής 'Ενωσης σε ένα στρατιωτικοπολιτικό αστυνομικοτρομοκρατικό οργανισμό. Ελαύνεται όχι από προσωπικά κριτήρια, αλλά από ταξικά κριτήρια. Αυτά εκφράζει. Πρέπει το χρηματιστικό κεφάλαιο, το μεγάλο μονοπωλιακό κεφάλαιο, οι πολυεθνικές εταιρείες, να μπορέσουν να χωνέψουν -χωρίς ενοχλήσεις- όσα κατακτούν με τη νομισματική ένωση και όλα τα άλλα συνεπαγόμενα που διέπουν σήμερα την Ευρωπαϊκή 'Ενωση. Εκεί αποβλέπει η δημιουργία δυνάμεων έκτακτης ειδικής επέμβασης, η δημιουργία προγραμμάτων εξοπλισμού, η δημιουργία βιομηχανίας στρατιωτικών εξοπλισμών, η δημιουργία εναέριων κέντρων πληροφόρησης κ.λ.π., το σαρδάμ ΝΑΤΟ - ΔΕΕ - ΚΕΠΠΑ όλα με δαπάνες των φορολογούμενων Ευρωπαίων. Και τίθεται βέβαια ένα ζήτημα: Καλά, δεν θα έχει αυτή η Ευρωπαϊκή 'Ενωση μια πολιτική άμυνας; Δεν κατονομάζει όμως σαφώς ποίος είναι ο εχθρός και εναντίον ποίου; Δεν υπάρχει ούτε το πρόσχημα «Σοβιετική 'Ενωση, Σύμφωνο της Βαρσοβίας» και αφήνει να υπονοηθεί ότι ο εχθρός είναι οι λαοί, η εξέγερσή τους κάτω από αυτήν την καταπιεστική πολιτική. Αυτήν θέλετε να καταστείλετε και με βάση αυτό θέλετε να έχετε και το ελεύθερο να επεμβαίνετε όπου, μέσα και έξω από την περίμετρο της ΕΕ, θίγονται -λέει- τα συμφέροντα της Ευρωπαϊκής 'Ενωσης, δηλαδή του πολυεθνικού της κεφαλαίου.
<P>
Και ένα τελευταίο, κύριε Πρόεδρε, επειδή πολύς λόγος γίνεται για τον κ. Μιλόσεβιτς....
<P>
(Ο ομιλητής διακόπτεται από τον Πρόεδρο)

<SPEAKER ID=209 LANGUAGE="FR" NAME="Fιret">
Κύριε Πρόεδρε, πέρυσι, κατά τη διάρκεια της συζήτησης της πρώτης έκθεσης του κ. Tindemans για μια κοινή πολιτική ασφαλείας στην Ευρώπη, είχα εκφράσει την ευχή η διεύρυνση της Ευρωπαϊκής Ένωσης προς τις χώρες της Κεντρικής και Ανατολικής Ευρώπης να μην συμβαδίσει με την ταυτόσημη διεύρυνση του ΝΑΤΟ, θεωρώντας ότι τα ευρωπαϊκά και τα αμερικανικά συμφέροντα αποκλίνουν διαρκώς συχνότερα και ότι είναι ήδη καιρός οι λαοί της Ευρώπης να πάρουν τις τύχες τους στα χέρια τους.
<P>
Η ευχή μου εισακούστηκε, και ευχαριστώ τον εισηγητή, που υποστηρίζει την ενσωμάτωση της ΔΕΕ στην Ευρωπαϊκή Ένωση και την προσχώρηση στη ΔΕΕ των μελλοντικών κρατών μελών της ΕΕ, η οποία θα πρέπει να συντελεστεί σε στενή συνεργασία με την ΚΑΚ, ακόμη και αν - και πρωτίστως αν - αυτό δυσαρεστεί τους Πρασίνους, που είναι πληρωμένοι να αυξάνουν την υποταγή των ευρωπαϊκών εθνών στον: Αμερικανό γίγαντα, τόσο σε οικονομικό επίπεδο - η, κατά τα άλλα, γελοία στάση τους στην ψηφοφορία για τη δυνατότητα χορήγησης διπλώματος ευρεσιτεχνίας στις βιοτεχνολογικές εφευρέσεις, αποτελεί τη σαφέστερη απόδειξη - όσο και σε στρατιωτικό επίπεδο, όπως μαρτυρούν οι τροπολογίες τους στην εξαιρετική έκθεση του πολιτικού ανδρός Tindemans.
<P>
Η Ευρώπη θα διαθέτει σύντομα το δικό της νόμισμα. Θα χρειάζεται, επίσης, στρατό. Η ανεξαρτησία μας έχει αυτό το τίμημα.

<SPEAKER ID=210 LANGUAGE="DE" NAME="Sakellariou">
Κύριε Πρόεδρε, φοβάμαι πως ύστερα από τη μαρξιστική ανάλυση του συναδέλφου Κακλαμάνη περί των ευρωπαϊκών τραπεζών και την ταξικά συνειδητοποιημένη τοποθέτηση του συναδέλφου Εφραιμίδη, δεν μου μένει παρά να αναλάβω εδώ έναν χλωμό ρόλο, εφόσον το μόνο θέμα, στο οποίο μπορώ να αναφερθώ, είναι η έκθεση Τindemans.
<P>
Κι εγώ επίσης θα ήθελα να συγχαρώ τον συνάδελφο Tindemans που ανέλαβε αυτό το εξαιρετικά δύσκολο έργο. Είναι όντως δύσκολο το έργο και αυτό, κύριε συνάδελφε, το γνωρίζω από την συνεργασία μας στην επιτροπή. Πρέπει να διατυπωθεί μία αμυντική πολιτική για δεκαπέντε ελεύθερα και κυρίαρχα κράτη και για 75 έως 80 κόμματα - δεν γνωρίζω ακριβώς, πόσα κόμματα υπάρχουν σε αυτό το Κοινοβούλιο, τα οποία και αντιπροσωπεύουν τόσο διαφορετικές γνώμες. Οι γνώμες αυτές προέρχονται από διαφορετικές παραδόσεις στην αμυντική πολιτική και νομίζω πως δεν θα μπορέσουμε να σημειώσουμε επιτυχίες με μια κοινή αμυντική πολιτική παρά μόνον εφόσον φανούμε πρόθυμοι να αποδεχθούμε και να σεβαστούμε τις διαφορετικές αυτές παραδόσεις κατά τη διατύπωση της πολιτικής μας.
<P>
Θα ήθελα να αναφέρω τρεις σημαντικές για μένα θεμελιώδεις αρχές, οι οποίες υπερβαίνουν αυτά που εσείς γράψατε, όπου και σκοπεύουμε να υποβάλουμε διάφορες τροπολογίες. Πρώτον, θα έπρεπε να καταβάλουμε προσπάθειες με στόχο τον προσδιορισμό μιας νέας αμυντικής πολιτικής που να πλαισιώνεται από μία νέα πολιτική ασφαλείας και η οποία να προσανατολίζεται περισσότερο προς συλλογικά πρότυπα ασφαλείας όπως ο ΟΑΣΕ παρά προς πρότυπα από την εποχή του Ψυχρού Πολέμου όπως το ΝΑΤΟ και η ΔΕΕ.
<P>
Δεύτερον, η προληπτική επίλυση των συγκρούσεων και ο εγκαινιασμός μιας νέας σπείρας στον αφοπλισμό - σημειωτέον ότι αναφέρθηκα σε μια σπείρα αφοπλισμού κι όχι εξοπλισμού - μπορούν ενδεχομένως να αποτελέσουν στην εποχή μας ένα αποτελεσματικότερο αμυντικό μέσο παρά ένα οποιοδήποτε όπλο πολλαπλής χρήσης που θα πρέπει ακόμα να αναπτυχθεί.
<P>
Τρίτον, αν είναι να αναπτύξουμε μια δική μας αμυντική πολιτική, θα το κάνουμε με στόχο να ανταποκριθούμε στις ανάγκες της δικής μας ταυτότητας κι όχι να απαλλάξουμε τον αμερικανικό προϋπολογισμό από κάποια βάρη.

<SPEAKER ID=211 LANGUAGE="DE" NAME="Brok">
Κύριε Πρόεδρε, θα ήθελα να κάνω μια παρατήρηση στο άρθρο του Κανονισμού που αναφέρεται στο χρόνο αγορεύσεως. Στο μέλλον θα σας παρακαλούσα να φανείτε πολύ πιο γενναιόδωροι όσον αφορά το χρόνο αγορεύσεως του συναδέλφου Εφραιμίδη, διότι δεν έχουμε πάντα τη χαρά να απολαμβάνουμε μια αγόρευση της παλιάς σταλινικής εποχής.

<SPEAKER ID=212 NAME="Πρόεδρος">
Θεωρώ ότι η παρέμβαση αυτή ήταν κάπως καταχρηστική, αλλά επειδή καμιά φορά μας λείπει το χιούμορ, σας συγχωρώ.

<SPEAKER ID=213 NAME="Εφραιμίδης">
Κύριε Πρόεδρε, χρωστάω τίποτε στον κ. Brok; Να τον εξοφλήσω. Αν του χρωστάω τίποτε, να τον εξοφλήσω με τραπεζική επιταγή. Σε ευρώ, όταν κυκλοφορήσει...

<SPEAKER ID=214 NAME="Πρόεδρος">
Έλεγα ότι θα μπορούσα να σας δώσω το λόγο στο τέλος της συζήτησης, επί προσωπικού ζητήματος. Αλλά, αφού τον πήρατε ήδη, δεν υπάρχει λόγος να σας τον δώσο στο τέλος τη συζήτησης.

<SPEAKER ID=215 NAME="Λαμπρίας">
Κύριε Πρόεδρε, τις ημέρες αυτές που 56 Υπουργοί Εξωτερικών -56!- και Εθνικής 'Αμυνας από 28 ευρωπαϊκές χώρες, από τις οποίες 10 είναι μέλη της 'Ενωσής μας, μετείχαν στην Πανηγυρική Συνεδρίαση της Δυτικοευρωπαϊκής 'Ενωσης υπό ελληνική Προεδρία, στην ωραιότατη Ρόδο, δύο αμερικανοί απεσταλμένοι, οι κκ. Holbrooke και Gelbard πηγαινοέρχονταν τις ίδιες ημέρες ανάμεσα στο Βελιγράδι και την Πρίστινα, προσπαθώντας να βρουν απεγνωσμένα μεταξύ Σερβίας και Αλβανίας, κάποια θεραπεία για την αιμορροούσα πληγή του Κοσσυφοπεδίου.
<P>
Στο πολυσέλιδο κείμενο συμπερασμάτων που εξέδωσαν χθες οι πολυπληθείς Υπουργοί της ΔΕΕ εκφράσανε, μεταξύ πολλών άλλων αοριστιών, και τη δική τους ανησυχία και την ετοιμότητά τους να προωθήσουν μία ρεαλιστική και καθαρή προσέγγιση στην αντιμετώπιση του προβλήματος.
<P>
Είναι όμως χαρακτηριστική η διαφορά μεταξύ των δύο χρονικά παραλλήλων εκδηλώσεων της διεθνούς διπλωματίας: στην πρώτη, της Ρόδου, υπάρχει η άνεση, η πολυτέλεια και η τελετουργική βραδύτητα. Λείπει η αίσθηση του χρόνου και προ παντός η δεσμευτικότητα των συγκεκριμένων λύσεων. Το αντίθετο ακριβώς συμβαίνει με τις επί τόπου επισκέψεις-επιδρομές των αμερικανών απεσταλμένων. Συχνά, λόγω σπουδής και αναζήτησης πρακτικών λύσεων, δεν αποφεύγουν επικίνδυνες περιπλοκές και αδικίες. Οφείλονται χάριτες στον κ. Tindemans που με ιεραποστολικό ζήλο επιμένει να κινητοποιήσει την Ευρώπη στην διαμόρφωση μιας κοινής αμυντικής πολιτικής. 'Ηδη από το 1975 αγωνίζεται προς την κατεύθυνση αυτή, διακηρύσσοντας έκτοτε ότι μόνον έτσι η Ευρώπη μπορεί να προασπίσει τις αξίες της και να αποκτήσει την πολιτική της υπόσταση. Την ώρα ακριβώς που χαιρετίζουμε την έναρξη της ΟΝΕ και την καθιέρωση του Ευρώ, η μακρόσυρτη και παραπαίουσα πορεία προς την ΚΕΠΠΑ, η ασάφεια για την ενσωμάτωση της ΔΕΕ ως αμυντικού βραχίονος, παρά τις επιθυμίες του Μάαστριχτ και τα μισόλογα του 'Αμστερνταμ, αποτελούν ανασταλτικά βάρη που εμποδίζουν την ολοκλήρωση της Ευρώπης. Σε ένα κόσμο ραγδαίων εξελίξεων, όπως ο σημερινός, οι καθυστερήσεις είναι τρομακτικά επικίνδυνες. Και είχαμε ήδη την πικρή πείρα.
<P>
Προσωπικά, μία μόνη διαφωνία μπορώ να διατυπώσω στην έκθεση Tindemans: η διαμόρφωση μιας Κοινής Αμυντικής Πολιτικής δεν πρέπει να είναι βαθμιαία προοδευτική, όπως λέει το κείμενο. Αποτελεί άμεση προτεραιότητα.

<SPEAKER ID=216 LANGUAGE="DE" NAME="Frischenschlager">
Κύριε Πρόεδρε, αξιότιμοι συνάδελφοι, η έκθεση του συναδέλφου μας Tindemans αποτελεί μια θετική ένδειξη, διότι μ' αυτήν υποβλήθηκε πάλι επιτέλους ένα έγγραφο που υπογραμμίζει καθαρά την ευθύνη της Ευρωπαϊκής Ένωσης για τη δική της ασφάλεια.. Διότι περί τίνος πρόκειται; Από το Μαάστριχτ κι ύστερα έχουμε, σε θεωρία, μια κοινή εξωτερική πολιτική και πολιτική ασφαλείας. Όμως, όπως όλοι γνωρίζουμε, στην πράξη δεν έχουμε παρά μία τραγωδία. Περί τίνος πρόκειται; Ποιος είναι ο στόχος; Όχι μόνο να καταδικάζουμε κάθε κατάχρηση εξουσίας στην πολιτική, αλλά να αποκλείσουμε κάθε πιθανότητα εμφάνισής της! Αυτό μπορούμε να το καταφέρουμε, αν παραιτηθούμε επιτέλους από την εθνική πολιτική ασφαλείας στην Ευρωπαϊκή Ένωση κι αν αντ' αυτού αλληλοσυνδέσουμε το πολιτικό, το οικονομικό και σε τελική ανάλυση και το στρατιωτικό δυναμικό της Ένωσης προς το συμφέρον της αντιμετώπισης κρίσεων και της διατήρησης της ειρήνης. Ένα είναι αυτό.
<P>
Το δεύτερο που θα ήθελα να τονίσω ολοκάθαρα είναι το εξής: από τότε που υπεγράφη η Συνθήκη του Μαάστριχτ, επιδιώκουμε την εφαρμογή μιας κοινής εξωτερικής πολιτικής και πολιτικής ασφαλείας και έχουμε πει πως σκοπεύουμε να καταστήσουμε όργανο της Ευρωπαϊκής Ένωσης τη Δυτικοευρωπαϊκή Ένωση. Κάποια στιγμή επιτέλους θα πρέπει να κάνουμε τα λόγια μας πράξη!
<P>
Τελευταίο σημείο: μερικοί θα προτιμούσαν να δώσουν την ασφάλεια για την Ευρωπαϊκή Ένωση για φύλαξη στην Ουάσιγκτον, αναθέτοντάς την μάλιστα σε αυτήν. Κρίμα, θα έλεγα! Διότι, δικαιολογημένα, η αμερικανική πολιτική ασφαλείας είναι κυρίως προσηλωμένη στο να φροντίζει για τα δικά της συμφέροντα. Δεύτερον, η αμερικανική πολιτική ασφαλείας εξαρτάται πολλές φορές από την εκάστοτε δεδομένη κατάσταση πραγμάτων στην εσωτερική πολιτική, πράγμα που θα μπορούσε μάλιστα να αποτελέσει ορισμένες φορές έναν κίνδυνο για την ασφάλεια στην Ευρώπη. Γι' αυτό το λόγο πρέπει να συνεχίσουμε να επιδιώκουμε το στόχο της κοινής εξωτερικής πολιτικής και της πολιτικής ασφαλείας και να συγχωνεύσουμε την ΕΕ με τη Δυτικοευρωπαϊκή Ένωση, κάτι που θα αποβεί προς το συμφέρον της αντιμετώπισης κρίσεων και της διατήρησης της ειρήνης, όχι μόνο στην Ευρώπη αλλά συμβάλλοντας προς το σκοπό αυτό και σε ολόκληρο τον υπόλοιπο κόσμο.

<SPEAKER ID=217 LANGUAGE="FI" NAME="Seppδnen">
Αξιότιμε κύριε Πρόεδρε, η έκθεση του κυρίου Tindemans αποτελεί διακήρυξη πολέμου των μιλιταριστών του Κοινοβουλίου κατά της ευρωπαϊκής πολιτικής για την ειρήνη. Έχει συνταχθεί από κάποιον πράκτορα της βιομηχανίας όπλων, η χώρα του οποίου δεν είναι ποτέ ανάμεσα στις πρώτες που απειλούνται. Οι κύριοι Tindemans και Titley θέλουν να παράγουν, μακριά και πίσω από όλα τα μέτωπα, όπλα γι' αυτούς που θα αναγκαστούν να πολεμήσουν στην πρώτη γραμμή σε περιπτώσεις όπου, σύμφωνα με την έκθεση, οι βασικές αξίες της ΕΕ δήθεν γελοιοποιούνται. Η κατάσταση πλήρους απασχόλησης δεν συμπεριλαμβάνεται στις βασικές αξίες της ΕΕ.
<P>
Στη δική μου χώρα δεν υπήρξε ποτέ κατοχή. Πόσοι από σας μπορείτε να πείτε το ίδιο, από εσας που τώρα σχεδιάζετε την κοινή βιομηχανία εξοπλισμών, κοινό οπλισμό και κοινό στρατιωτικό δόγμα; Όταν τα πράγματα γίνουν πιο σοβαρά, εσείς οι βιομήχανοι όπλων μακριά από τα μέτωπα θα βοηθήσετε καθόλου αυτούς που είναι σύμμαχοί σας, αλλά που ενδεχομένως βρεθούν σε ένοπλη σύγκρουση παρά τη θέλησή τους; Σε όλους αυτούς τους πολεμοχαρείς που έχουν πάθει τραύματα από την κατοχή ή από τον πόλεμο των Φώκλαντ, λέω να μην επιχειρήσουν να πιέσουν εμάς από τις αδέσμευτες χώρες να συνάψουμε πολεμικές συμμαχίες, με το προσχήμα της κοινής άμυνας της ΕΕ. Είσαστε πολύ κακοί στρατιώτες για να δώσετε σε άλλους συμβουλές για την ασφάλεια..
<P>
Παρεμβαίνοντας επί θέματος Κανονισμού, θέλω να πώ στον κύριο Brok ότι, ως υπάλληλος της εταιρείας Bertelsmann, δεν έχει το δικαίωμα να δίνει συμβουλές στους ελεύθερους ευρωβουλευτές σχετικά με το πώς θα πρέπει να μιλάνε.

<SPEAKER ID=218 LANGUAGE="SV" NAME="Theorin">
Κυρία Πρόεδρε, η έκθεση λέγεται "Η δημιουργία μιας κοινής πολιτικής ασφαλείας στην Ευρωπαϊκή Ένωση», αλλά το περιεχόμενο διαπνέεται από τις αντιλήψεις και τη ρητορική του ψυχρού πολέμου. Η έκθεση στηρίζεται στη λογική ότι οι διαμάχες και τα προβλήματα επιλύονται με στρατιωτικά μέσα.
<P>
Η εξωτερική πολιτική και η πολιτική ασφαλείας αποτελούνται από διάφορα συστατικά μέρη: εξωτερική πολιτική, παροχή βοήθειας, εμπόριο, ειρηνικές διευθετήσεις και επίλυση συγκρούσεων, πολιτική αφοπλισμού, πολιτική για τους πρόσφυγες και στρατιωτική άμυνα. Συνεπώς, η πολιτική ασφαλείας δεν ταυτίζεται με την στρατιωτική άμυνα.
<P>
Μου φαίνεται εκτός πραγματικότητος το να εκπονήσει κάποιος μία έκθεση, όπως έκανε ο κ. Tindemans, με αυτό το περιεχόμενο. Σύμφωνα με πολλούς αναλυτές, συμπεριλαμβανομένης της πολιτικής συνέλευση της ΔΕΕ, η υλοποίηση μιας κοινής αμυντικής πολιτικής, με τη Συνθήκη του Αμστερνταμ, έχει απομακρυνθεί από την ημερήσια διάταξη στο απώτερο μέλλον. Μου φαίνεται πολύ περίεργο να επαναφέρει το Κοινοβούλιο, το οποίο δεν διαθέτει αρμοδιότητες απόφασης επί θεμάτων κοινής άμυνας, μία πρόταση επ' αυτού, σε αντίθεση με το Συμβούλιο Υπουργών. Η κοινή άμυνα φαίνεται να είναι σαν ένα μάντρα: αν επαναλαμβάνεται αρκετά συχνά ίσως γίνει πραγματικότητα.
<P>
Σε μία σύγχρονη οπτική της ασφάλειας, η ασφάλεια των ανθρώπων βρίσκεται στο επίκεντρο. Οι απειλές κατά του ανθρώπου μπορεί να είναι ότιδήποτε, από τις περιβαλλοντικές καταστροφές έως τον κοινωνικό αποκλεισμό. Στην εποχή που ζούμε οι συγκρούσεις μεταξύ κρατών είναι ολοένα περισσότερο ασυνήθιστες. Αντίθετα, ολοένα συχνότερες είναι οι ενδοκρατικές συγκρούσεις. Αυτές οι συγκρούσεις πηγάζουν κυρίως από τις κοινωνικές αντιθέσεις με εθνικό ή/και θρησκευτικό επικάλυμμα. Τέτοιες συγκρούσεις δεν μπορούν να επιλυθούν με στρατιωτικές μεθόδους ή με σφαίρες και μπαρούτι.
<P>
Δεν πρέπει να ξεχνάμε, μέσα στην ευφορία της ομοσπονδοποίησης, ότι η Αγγλία, η Δανία, η Ιρλανδία, η Αυστρία και η Σουηδία δεν δέχονται μία κοινή άμυνα, όπως προτείνει ο κ. Tindemans. Στη Σουηδία, ένα 70 % του πληθυσμού εξακολουθεί να απορρίπτει την κοινή άμυνα.

<SPEAKER ID=219 LANGUAGE="DE" NAME="Stenzel">
Κυρία Πρόεδρε, η Ευρωπαϊκή Ενωση αποκτά βαρύτητα μόνον εάν αναπτυχθεί πέρα από αυτό που έως τα τώρα έχει επιτύχει. Για πρώτη φορά μας δίδεται η ευκαιρία, χωρίς ακραίες καταστάσεις πίεσης από τα έξω - σαν αυτές που υπήρξαν στην περίοδο του ψυχρού πολέμου, με την απειλή ενός καταστροφικού πυρηνικού πλήγματος -, να οικοδομήσουμε οικειοθελώς την Ενωση με βάση τρία στηρίγματα, δηλαδή αυτό της κλασικής Ευρωπαϊκής Κοινότητας, της Οικονομικής και Νομισματικής Ένωσης άλλα και της πολιτικής ένωσης.
<P>
Για το σκοπό αυτό είναι αναγκαία η θέληση, όπως σχηματικά εκφράστικε στη Συνθήκη του Αμστερνταμ, για τη δημιουργία μιας κοινής εξωτερικής πολιτικής και πολιτικής ασφαλείας και, σταδιακά, για τη δημιουργία επίσης μιας κοινής αμυντικής πολιτικής. Τούτο προβλέπει η Συνθήκη του Αμστερνταμ, την οποίαν θα επικυρώσει εντός ολίγου το αυστριακό κοινοβούλιο με επίγνωση της ευθύνης μας ως επερχόμενη Προεδρία του Συμβουλίου. Έως τώρα δεν υφίσταται μια κοινή εξωτερική πολιτική και πολιτική ασφαλείας, όπως επίσης και η κοινή αμυντική πολιτική, που παρέμεινε στοιχειώδης και ασαφής. Τούτο είναι ανεπαρκές εν όψει των περιφερειακών διενέξεων στην Ευρώπη. Στην προηγούμενη ομιλήτρια θα ήθελα να πω ότι, δυστυχώς, προβλήματα ασφάλειας στην Ευρώπη δεν συνιστούν μόνο η φυσικές καταστροφές.
<P>
Η εξάρτηση από τη βούληση των ΗΠΑ, η εμφάνιση στα πλαίσια του ΝΑΤΟ ως χωροφύλακας στις κρίσιμες και επικίνδυνες περιφέρειες της Ευρώπης δεν αποδεικνύει μονάχα την αδυναμία της έως τα τώρα ευρωπαϊκής θέσης αλλά, επί μακρών, αποτελεί για τις ΗΠΑ μια σχεδόν απαγορευτική επιβάρυνση. Εν καιρώ θα υπάρξει αποχώρηση των ΗΠΑ από το ευρωπαϊκό πεδίο των συσσωρευμένων κρίσεων και θα προκύψουν για την ΕΕ αυξημένες ευθύνες. Η έκθεση Tindemans, συνεπώς, μας δείχνει το δρόμο για μια ευρωπαϊκή αυτονομία και στην αμυντική πολιτική με την πιο στενή έννοια του όρου.
<P>
Είναι, επομένως, και για την Αυστρία, λογικό να προωθήσουμε την πλήρη ολοκλήρωση της Δυτικοευρωπαϊκής Ενωσης στα πλαίσια της ΕΕ και να συμβάλλουμε στην πραγμάτωση μιας κοινής ευρωπαϊκής αμυντικής πολιτικής. Τούτο, ωστόσο, δεν μπορεί και δεν πρέπει να συμβεί σε αντίθεση προς το ΝΑΤΟ. Έντεκα από τους δεκατέσσερις εταίρους της ΕΕ επιθυμούν την εκπλήρωση της ευρωπαϊκής αμυντικής ταυτότητας και ασφάλειας στα πλαίσια του ΝΑΤΟ. Η ΔΕΕ είναι, από πολλές απόψεις, εξαρτημένη από τη δυναμικότητα και την επιμελητεία του ΝΑΤΟ. Το φάσμα των καθηκόντων της ΔΕΕ και της συμμαχίας του ΝΑΤΟ όσον αφορά τη διαφύλαξη της ειρήνης επικαλύπτεται αρκετά. Η άσκοπη εις διπλούν ύπαρξη των υφιστάμενων μηχανισμών θα πρέπει, επομένως, να αποφευχθεί.
<P>
Ουσιαστική είναι για εμάς μια αλληλέγγυα συνύπαρξη στην οικοδόμηση μιας κοινής αμυντικής πολιτικής και πολιτικής ασφάλειας. Η διαδικασίες διεύρυνσης της ΕΕ και του ΝΑΤΟ πρέπει να ειδωθούν στο φως αυτού του γεγονότος. Η έκθεση Tindemans αποτελεί και για το Συμβούλιο και την Επιτροπή μια καλή βάση ώστε να διαμορφωθεί μια αντίστοιχου πνεύματος πολιτική.

<SPEAKER ID=220 LANGUAGE="FI" NAME="Ojala">
Αξιότιμε κύριε Πρόεδρε, υπάρχουν τρεις λόγοι γιά τους οποίους δεν μπορώ να δεχθώ τις βασικές αρχές της έκθεσης. Κατ' αρχάς, κατά την γνώμη μου, η άποψή της είναι, στα κύρια σημεία που σχετίζονται με τα θέατα της ασφάλειας, ξεπερασμένη, βασισμένη στην υπόθεση περί συγκρούσεων ανάμεσα στα κράτη και στη χρήση βίας ως τρόπο διευθέτησης αυτών των συγκρούσεων. Από τους 27 πολέμους ή συγκρούσεις που ήταν σε εξέλιξη το έτος 1996, μόνο μία, δηλαδή η διαμάχη ανάμεσα στην Ινδία και το Πακιστάν για την περιοχή του Κασμίρ, έγινε ανάμεσα σε κράτη. Ειδικά όσον αφορά τις συγκρούσεις που μαίνονται στην Ευρώπη, απαιτείται να αναπτυχθούν οι ικανότητες σχετικά με τη διαχείριση καταστάσεων κρίσης και τη διασφάλιση της ειρήνης. Από αυτή την άποψη, η πρωτοβουλία των υπουργών Εξωτερικών της Φινλανδίας και της Σουηδίας είναι κατα την γνώμη μου καλή.
<P>
Δεύτερον, η έκθεση δεν ασχολείται αρκετά με την πανευρωπαϊκή ασφάλεια και ειδικά με την ανάπτυξη της ασφάλειας ανάμεσα στις χώρες της ΕΕ και της Ρωσίας. Η εν λόγω συνεργασία είναι απαραίτητη, μεταξύ άλλων, για την ανάπτυξη της περιοχής της Βαλτικής Θάλασσας και των βορείων παραθαλάσσιων περιφερειών.
<P>
Τρίτον, η ιδέα του να αναπυχθεί η Ευρωπαϊκή Ένωση ως αμυντική συμμαχία, δεν υπηρετεί τις επιδιώξεις της ΕΕ για διεύρυνση. Κατά τη γνώμη μου, ή έμφαση των στρατιωτικών επιδιώξεων της ΕΕ πρόκειται να δυσχεράνει τη διεύρυνση, τόσο προς τις γειτονικές με την Ρωσία χώρες, όσο και προς την Κύπρο.

<SPEAKER ID=221 NAME="Imbeni">
Κύριε Πρόεδρε, αγαπητοί συνάδελφοι, μπορείτε να θυμηθείτε μία από τις απαντήσεις του Γάλλου Προέδρου Σιράκ στις δικαιολογημένες διαμαρτυρίες για τις πυρηνικές δοκιμές; Είναι χρήσιμες και σε εσάς, ανέφερε, για την ασφάλεια και την άμυνά σας! Λυπάμαι επειδή οι άλλοι αρχηγοί κρατών δεν πήραν τοις μετρητοίς εκείνη τη στιγμή, τα λόγια του Προέδρου της Γαλλικής Δημοκρατίας και δεν επέμειναν για να συμφωνήσουν στο Αμστερνταμ σε μια λύση πραγματικά καινοτομική, όσον αφορά την κοινή αμυντική πολιτική. Δεν έγινε έτσι, και είχαμε απογοητευτικά αποτελέσματα.
<P>
Κατά βάθος, το πραγματικό νόημα του ψηφίσματος Tindemans, κατά τη γνώμη μου, είναι το εξής: το Ευρωπαϊκό Κοινοβούλιο αναφέρει στο Ευρωπαϊκό Συμβούλιο, στο Συμβούλιο των Υπουργών, πως "έφθασε η στιγμή να εγγράψουμε αυτό το δύσκολο ζήτημα στην ημερήσια διάταξη». Μη στρέφεστε προς τα εκεί, μη φεύγετε, ας μην παρουσιάσουμε ξανά αυτό το επαίσχυντο θέαμα που προσφέραμε αναφορικά με την τραγωδία της Βοσνίας. Είμαστε έτοιμοι από έντεκα να γίνουμε εικοσιέξι, δεν μπορούμε να το κάνουμε χωρίς την επίτευξη μιας νέας παραμέτρου, εκείνης της διεθνούς ταυτότητας της Ευρωπαϊκής Ένωσης, μιας κοινής αμυντικής πολιτικής. Θα είναι δύσκολο, θα είναι πολύ δύσκολο, αλλά δεν υπάρχουν εναλλακτικές λύσεις. Εγώ τουλάχιστον είμαι πεπεισμένος ως προς αυτό.
<P>
Ο κ. Tindemans χαρακτηρίστηκε ως ονειροπόλος. Σύμφωνα με την άποψή μου, είναι ρεαλιστής. Ονειροπόλοι αλλά και επικίνδυνοι είναι αυτοί οι οποίοι, κοιτάζοντας το παρελθόν, το μόνο που ξέρουν είναι να προτείνουν ξανά μια κατάσταση η οποία είναι ήδη γνωστή. Επομένως, από το παρελθόν ας κρατήσουμε τις γλωσσικές διαφορές, τις πολιτιστικές διαφορές, τον τεράστιο πλούτο αυτής της Ευρωπαϊκής Ένωσής μας, αλλά ας αφήσουμε κατά μέρος τις χειρότερες εμπειρίες: τις δικτατορίες, τους πολέμους, τις ρατσιστικές ιδεολογίες, τους εθνικισμούς. Ας ατενίσουμε θαρραλέα το μέλλον. Στη κηδεία ενός υπαλλήλου της «Δυτικής» Ευρωπαϊκής Ένωσης, πρόωρα εκλιπόντος, πριν από λίγο καιρό υπήρχε ένα στεφάνι από τους συναδέλφους του εκλιπόντος. Δίπλα σε ένα τρυφερό μήνυμα προς τον εκλιπόντα, υπήρχε μια παράξενη σημείωση στα γαλλικά: "Οι φίλοι της τυχαίας Ευρωπαϊκής Ένωσης». Ιδού λοιπόν, ένα μικρό σφάλμα: τυχαία Ευρωπαϊκή Ένωση. Αλλά εμείς χρειαζόμαστε μια πραγματική ένωση των λαών και των κρατών, όχι ένα ιστορικό συμβάν!

<SPEAKER ID=222 LANGUAGE="DE" NAME="Konrad">
Κυρία Πρόεδρε, αξιοσέβαστοι κυρίες και κύριοι. Η ΔΕΕ επεκτείνει την επιχειρησιακή της ικανότητα για δράση μέσω μίας κατά το δυνατόν καλύτερης εσωτερικής αξιολόγησης.Διαμέσου αυτού, η ΔΕΕ, σύμφωνα με τη διεύρυνση των καθηκόντων της το 1992, βρίσκεται καθ' οδόν να αποτελέσει ένα ευρωπαϊκό όργανο μιας αποτελεσματικής διευθέτησης-διαχείρισης των κρίσεων Γι' αυτόν τον λόγο είναι σημαντική μια κοινοβουλευτική παρακολούθηση της διαδικασίας αυτής, όπως συμβαίνει σήμερα.
<P>
Η ΔΕΕ έχει, κατά τη γνώμη μου, μια διπλή αποστολή, αφενός να παρακολουθήσει την ενσωμάτωση των νέων ετέρων της Ανατολικής Ευρώπης και αφετέρου να ισχυροποιήσει τον ευρωπαϊκό πυλώνα της Ευρω - αντλαντικής συμμαχίας. Ενώπιον τούτου είναι εξαιρετικά σημαντικό να διαμορφωθούν, με την απαιτούμενη ευαισθησία, οι σχέσεις μεταξύ της ΔΕΕ, τόσο με την ΕΕ όσο και με το ΝΑΤΟ.
<P>
Η ανωτέρω ευαισθησία είναι απαραίτητη ως προς τις σχέσεις μεταξύ της Ευρώπης και της Αμερικής αλλά, και ως προς διάφορα κράτη μέλη της ΕΕ, όπως η Μεγάλη Βρετανία, η Δανία, η Ιρλανδία, ή Αυστρία και η Σουηδία στα οποία, για διαφορετικούς λόγους, η οικοδόμηση ενός στρατιωτικού βραχίονα της Ευρωπαϊκή Ενωσης προσκρούει τουλάχιστον σε επιφυλάξεις. Ομως, κύριε συνάδελφε Bonde από τη Δανία, δεν θέλουμε σε καμία περίπτωση να επηρεάσουμε με τη σημερινή συζήτηση το δημοψήφισμα στη Δανία στις 28 Μαΐου. Η Δανία έχει τη δυνατότητα, όπως και κάθε χώρα, σύμφωνα με την συνθήκη του Αμστερνταμ να απέχει όταν πρόκειται για ανάληψη στρατιωτικής δράσης. Ομως, θεωρώ, ότι θα ήταν σφάλμα να μη λάβουμε σοβαρά υπ' όψη τον προβληματισμό των πολιτών, ιδίως στα ουδέτερα κράτη.
<P>
Εξ άλλου, έχω επίσης μεγάλη κατανόηση για τη στάση των ΗΠΑ, που τάσσονται υπέρ - την τελευταία φορά στην Κέρκυρα - της τήρησης των όσων συμφωνήθηκαν στο ΝΑΤΟ, να διατεθούν αυτόνομα συλλογικά κονδύλια στην ΔΕΕ μόνο εάν το απαιτούν τα κρίσιμα καθήκοντα του ΚΕΠΠΑ εξαιτίας μιας κρίσης.
<P>
Είμαι και εγώ κατηγορηματικά αντίθετος στο να παρέχεται στην ΔΕΕ, στα πλαίσια του ΝΑΤΟ, ανελλιπώς και συνεχώς, η δυνατότητα αυτόνομου σχεδιασμού και δράσης, όμως - αυτό το λέω και προς την Ομάδα της Ευρώπης των Εθνών - δεν είναι δυνατόν, όσον αφορά την ΔΕΕ, να πρόκειται για τη δημιουργία, παράλληλα με το ΝΑΤΟ και χωρίς διαντλαντική συμφωνία, ενός ευρωπαϊκού παγκόσμιου κύρους αλά Παρίσι. Μπορεί να πρόκειται μόνο περί της αντιμετώπισης των κρίσεων στο μέλλον, όπως για παράδειγμα στα Βαλκάνια, μέσω μίας ΚΑΠΠΑ, που περιορίζεται στη διεκπεραίωση κοινών λειτουργικών, ανθρωπιστικών και ειρηνευτικών δράσεων της ΔΕΕ.

<SPEAKER ID=223 LANGUAGE="SV" NAME="Eriksson">
Κυρία Πρόεδρε, θέλω να αρχίσω ευχαριστώντας τους βουλευτές McKenna, Theorin και Ojala για τις παρεμβάσεις τους, που νομίζω ήταν μικρές πηγές φωτός σε μία κατά τ' άλλα αρκετά σκοτεινή και ζοφερή συζήτηση.
<P>
Αυτό με στενοχωρεί εξίσου, όπως όταν τις προάλλες διάβασα πραγματικά την έκθεση Tindemans. Ούτε, δυστυχώς, χάρηκα περισσότερο από τις προτάσεις τροπολογίας της έκθεσης που κατατίθενται. Αυτή είναι μία έκθεση πρωτοβουλίας του Ευρωπαϊκού Κοινοβουλίου. Γι' αυτό νομίζω ότι θα ήταν πολύ λυπηρό αν αυτή η εκλεγμένη συνέλευση δώσει αυτό το μήνυμα στους απανταχού ψηφοφόρους μας. Δεν λαμβάνονται π.χ. καθόλου υπόψη κάποιες νέες πτυχές, ούτε καν η πολιτική που ασκείται από τα τέσσερα ουδέτερα κράτη, τα οποία εντούτοις είναι μέλη. Πραγματικά ελπίζω ότι θα απορρίψουμε αυτήν την έκθεση.

<SPEAKER ID=224 LANGUAGE="EN" NAME="Truscott">
Κυρία Πρόεδρε, και εγώ θα ήθελα να συγχαρώ τον εισηγητή για την επίκαιρη έκθεσή του. Ο κ. Tindemans ορθά επισημαίνει ότι δεν είναι έτοιμα όλα τα κράτη μέλη να εργαστούν προς μια κοινή αμυντική πολιτική, παρά το γεγονός ότι στο Αμστερνταμ η Δυτικοευρωπαϊκή Ένωση θεωρήθηκε αναπόσπαστο τμήμα της εξέλιξης της Ευρωπαϊκής Ένωσης.
<P>
Η Συνθήκη του Αμστερνταμ, με την ανάπτυξη μιας αποτελεσματικότερης κοινής εξωτερικής πολιτικής και πολιτικής ασφαλείας, υπογράμμισε τη σημασία των στενότερων θεσμικών και οργανωτικών δεσμών μεταξύ της Ένωσης και της ΔΕΕ, περιλαμβανομένης της εξέλιξης των αποστολών ανθρωπιστικής βοήθειας και διατήρησης της ειρήνης τύπου Petersberg.
<P>
Eκφράζω την ικανοποίησή μου για τις αναφορές στην έκθεση σχετικά με τον ρόλο των Συνδυασμένων Κοινών Ειδικών Μονάδων, το Ευρωατλαντικό Συμβούλιο Συνεργασίας, το Πρόγραμμα Σύμπραξης για την Ειρήνη και τη σημασία της ίδρυσης μιας Ευρωπαϊκής Υπηρεσίας Εξοπλισμών. Η έκθεση επισημαίνει επίσης τη σημασία του στόχου του παγκόσμιου αφοπλισμού, του Συμφώνου Σταθερότητας και χαιρετίζει το σχέδιο του κώδικα συμπεριφοράς της Ένωσης πάνω στο εμπόριο όπλων.
<P>
Όμως, υπάρχουν θέματα στην έκθεση που δεν με βρίσκουν σύμφωνο. Η πρόταση για την ενσωμάτωση της ΔΕΕ στην Ένωση δεν είναι ρεαλιστική για το προσεχές μέλλον. Επίσης, δεν δέχομαι ότι σκοπός της κοινής αμυντικής πολιτικής είναι η προστασία των συμφερόντων της Ένωσης σε όλους τους τομείς, συμπεριλαμβανομένης της ασφάλειας των προμηθειών.
<P>
Επιπλέον, δεν συμφωνώ ότι τα θέματα που αφορούν την ασφάλεια και την άμυνα πρέπει να υπαχθούν στην αρμοδιότητα ενός Επιτρόπου ή ότι πρέπει να συνταχθεί μια Λευκή Βίβλος από τη Μονάδα Πολιτικού Σχεδιασμού και Έγκαιρης Προειδοποίησης για να εγκριθεί από το Ευρωπαϊκό Συμβούλιο, ούτε ότι η Ευρωπαϊκή Ένωση πρέπει να υπογράφει συμφωνίες στρατιωτικής συνεργασίας με τη Ρωσία και τις χώρες ΚΑΚ.
<P>
Aκόμη, ούτε η τροποποίηση της Συνθήκης της Ευρωπαϊκής Ένωσης ώστε να περιληφθεί το άρθρο 5 της Συνθήκης της ΔΕΕ, αποτελεί εφικτή δυνατότητα.
<P>
Για τους λόγους αυτούς, όπως έχει τώρα η έκθεση - το τονίζω: "όπως έχει τη στιγμή αυτή» - λυπούμαι, αλλά δεν θα μπορέσω να την ψηφίσω.

<SPEAKER ID=225 LANGUAGE="EN" NAME="Donner">
Κύριε Πρόεδρε, δεν ανήκω στην ομάδα των παρισταμένων συναδέλφων που συγχαίρουν τον κ. Tindemans. Η έκθεση όπως έχει τη στιγμή αυτή φαίνεται να λησμονεί ότι υπάρχουν τέσσερα κράτη μέλη της Ένωσης που δεν ανήκουν σε στρατιωτικούς συνασπισμούς και ότι η συγκατάθεσή τους είναι αναγκαία για να εκπληρωθούν τα όνειρα του κ. Tindemans και άλλων ώστε να ενσωματωθεί η ΔΕΕ στην Ένωση.
<P>
Από την άλλη πλευρά, όπως αναφέρθηκε, μία βελτίωση στη Συνθήκη του Αμστερνταμ πραγματοποιήθηκε με πρωτοβουλία της Σουηδίας και της Φινλανδίας, δηλαδή η ενσωμάτωση των αποστολών τύπου Petersberg. Αυτό συνεπάγεται ότι οι χώρες που δεν είναι μέλη στρατιωτικών συνασπισμών ενδιαφέρονται στον ίδιο βαθμό με όλους τους άλλους για την αναπτυξη μιας κοινής αμυντικής πολιτικής. Η κοινή άμυνα και η κοινή δράση θα εξαρτώνται τελικά από τις γεωπολιτικές συνθήκες και το εθνικό συμφέρον. Αυτό ισχύει τόσο για τα μεγάλα όσο και τα μικρά κράτη μέλη, όπως φάνηκε κατά τους ατυχείς χειρισμούς της κρίσης στη Γιουγκοσλαβία. Προσωπικά, θα εξέφραζα την ικανοποίησή μου για την αποστολή στρατευμάτων στο Κοσσυφοπέδιο εάν οι άλλες λύσεις αποτύχουν.
<P>
Η Φινλανδία, που επί του παρόντος είναι το μόνο κράτος μέλος της Ένωσης το οποίο έχει κοινά σύνορα με τη Ρωσία, θεωρεί την ανάπτυξη αμοιβαία επωφελών και ειρηνικών σχέσεων με τη χώρα αυτή ως εξαιρετικά σημαντικές, σε καταφανή αντίθεση με τη στρατηγική του ΝΑΤΟ. Η Πορτογαλία ίσως να αντιμετωπίζει το παρόν θέμα με διαφορετικό τρόπο. Οι αποφάσεις πάνω στην ευρωπαϊκή αμυντική πολιτική δεν πρέπει λαμβάνονται στην Ουάσιγκτον, όπως έχει συμβεί στο παρελθόν. Η αδυναμία της έκθεσης, όπως είναι τώρα διατυπωμένη, συνίσταται στο ότι συνδυάζει απατηλά όνειρα με όμορφα λόγια. Εάν δεν εγκριθούν οι προτάσεις των Σοσιαλιστών, πολλοί από εμάς θα χρειαστεί να καταψηφίσουμε την έκθεση στο σύνολό της.

<SPEAKER ID=226 LANGUAGE="NL" NAME="Wiersma">
Κυρία Πρόεδρε, είμαι νομίζω ο τελευταίος ομιλητής στην Ολομέλεια σε αυτή τη συναρπαστική συζήτηση. Δεν είναι η πρώτη συζήτηση για το θέμα και δεν θα είναι και η τελευταία. Η συζήτηση ήταν πολύ ενδιαφέρουσα χάρη στις προοδευτικές εκθέσεις του συνάδελφου κ. Tindemans, ο οποίος επί δεκαετίες ασχολήθηκε με το θέμα. Ήμουν και παρέμεινα σκεπτικός για τις δυνατότητες να δημιουργηθεί στα πλαίσια της Ένωσης μια έμπρακτη αμυντική πολιτική. Δεν είμαι κατά για λόγους αρχής, αλλά θεωρώ απλώς φρόνιμο να αφήσουμε εδώ το ΝΑΤΟ όπως έχει. Ούτε μου φαίνεται σοφό να φέρουμε τη μουστάρδα μετά το φαγητό. Η συζήτηση για την άμυνα των δικών μας εδαφίων, πέρασε τα τελευταία χρόνια στο παρασκήνιο και βγήκε στο προσκήνιο μια πολύ πιο ενδιαφέρουσα συζήτηση για τον ρόλο του ΝΑΤΟ, της Ευρωπαϊκής Ένωσης και της ΔΕΕ σε σχέση με τον έλεγχο κρισίμων καταστάσεων. Οπότε με ενδιαφέρει πολύ περισσότερο το θέμα εάν η Ένωση θα είναι σε θέση, όταν προκύπτει ανάγκη, να διεκπεραιώνει τις λεγόμενες αποστολές Petersberg, δηλαδή τον έλεγχο κρισίμων καταστάσεων αλλού. Το θεωρώ και κεντρικό θέμα οποιασδήποτε στρατιωτικής συζήτησης σε εθνικό επίπεδο. Για την υλοποίηση τέτοιων καθηκόντων, τέθηκαν οι βάσεις στο Αμστερνταμ. Στα επόμενα έτη η προετοιμασία για τέτοιες περιπτώσεις πρέπει να λάβει απόλυτη προτεραιότητα. Συνεπώς τίθεται και θέμα πρακτικής διαμόρφωσης των σχέσεων της Ευρωπαϊκής Ένωσης με τη Δυτικοευρωπαϊκή Ένωση. Όπως είπα επανειλημμένα, η Ένωση χρειάζεται προ πάντων θετική πρακτική πείρα. Όταν υπάρξει τέτοια πείρα ελέγχου ενδεχομένων κρισίμων καταστάσεων, ίσως να φανεί στον ορίζοντα και η κοινή άμυνα. Δηλαδή θα ήθελα να αναποδογυρίσω τα πράγματα. Η Ένωση πρέπει να αποκτήσει εμπιστοσύνη στον εαυτό της για θέματα ασφάλειας. Η καθιέρωση του ευρώ θα δώσει και αυτή μια ώθηση. Η οικονομική ένωση επιφέρει και την πολιτική ένωση, το είπαμε αρκετές φορές. Νομίζω ότι οι ειδικοί για θέματα ασφάλειας στο Κοινοβούλιο αντικρίζουν ένα ηλιόλουστο μέλλον.
<P>
Τέλος, όπως ειπώθηκε και άλλες φορές, η καλύτερη συνεισφορά της Ευρωπαϊκής Ένωσης στην ασφάλεια της Ευρώπης είναι η διεύρυνση. Δεν χρειάζεται κανένα στρατιωτικό μέσον για αυτό. Το γεγονός ότι τα μέσα ασφάλειας της Ευρωπαϊκής Ένωσης καλύπτουν πολύ ευρύ πεδίο, πρέπει να παραμείνει αφετηρία της συζήτησης στο Ευρωπαϊκό Κοινοβούλιο για τον ρόλο της Ένωσης ως προς την ασφάλεια.

<SPEAKER ID=227 NAME="Van den Broek">
Κυρία Πρόεδρε, θέλω να εκφράσω τη μεγάλη εκτίμησή μου για την έκθεση του κ. Tindemans με θέμα την κοινή αμυντική πολιτική της Ευρώπης. Δεν με εκπλήσσει η ποιότητα της έκθεσης, ούτε η διάθεση συμβιβασμού, έχοντας υπόψη τη σοφία που απόκτησε ο κ. Tindemans στη διάρκεια μακράς περιόδου κυβερνητικών ευθύνων, όταν ήταν υπουργός εξωτερικών. Θυμάμαι πολύ καλά τις εκθέσεις του κ. Tindemans με τις οποίες ζητούσε μια δραστική κοινή εξωτερική πολιτική και πολιτική ασφάλειας, ως τελικό στόχο μιας δυναμικής Ευρωπαϊκής Ένωσης. Μετά από το πρόσφατο βήμα προς μια νομισματική ένωση, νομίζω ότι πράγματι πρέπει να δοθεί νέα και εντατικότερη προσοχή στην ΚΕΠΠΑ. Πρέπει να επωφεληθούμε από την ώθηση της νομισματικής ένωσης, ώστε να διαμορφωθεί μια συνεκτικότερη κοινή πολιτική εξωτερικών και ασφάλειας.
<P>
Η επικαιρότητα της έκθεσης Tindemans δεν θα μπορούσε να είναι πιο μεγάλη. Ανέφερα ήδη μερικούς λόγους. Προστίθεται ότι κατά τις προηγούμενες συζητήσεις μιας ευρωπαϊκής αμυντικής πολιτικής, είχαμε υπόψη τις τραγικότατες εξελίξεις στην πρώην Γιουγκοσλαβία και τα όσα έπρεπε να διδαχθούμε από αυτές. Αλλά ούτε σήμερα δεν είναι δυνατόν να συζητήσουμε το θέμα κατά τρόπο αφηρημένο, διότι για άλλη μια φορά η Ευρώπη αντιμετωπίζει μια κατάσταση η οποία, αν δεν ληφθούν εγκαίρως μέτρα, θα μπορέσει να μας δείξει τα δεινά άλλης μιας εθνοτικής σύγκρουσης.
<P>
Θα μιλήσω αργότερα για την κατάσταση στο Κοσσυφοπέδιο. Αλλά καί στα πλαίσια της παρούσας συζήτησης πρέπει να το συζητήσουμε, διότι υπάρχουν πολλά κοινά σημεία με τις διαπιστώσεις της έκθεσης Tindemans. Τα πολιτικά, οικονομικά και ανθρωπιστικά επακόλουθα μιας κλιμάκωσης της αντιπαράθεσης στο Κοσσυφοπέδιο. θα επηρεάσουν ευθέως τα συμφέροντα καί των κρατών μελών, καί των υποψηφίων μελών της Ευρωπαϊκής Ένωσης. Και θεωρώ ήσσονος σημασίας την πιθανότητα ότι πάλι θα δημιουργηθούν τεράστια κύματα προσφύγων. Η αντιμετώπιση τέτοιων καταστάσεων υπήρξε συχνά αντικείμενο συζητήσεων στο Σώμα.
<P>
Χθές συζήτησα με την κ. Ogata, Ύπατη Αρμοστή του ΟΗΕ για τους Πρόσφυγες, η οποία με ενημέρωσε ότι μέσα και έξω από τη Βοσνία-Ερζεγοβίνη υπάρχουν πάντα περίπου 1, 8 εκατομμύρια πρόσφυγες για τους οποίους δεν διαφαίνεται λύση στον ορίζοντα. Και σε άλλους τομείς θα ασχοληθούμε για καιρό με την σταθεροποίηση μιας κατάστασης που βελτιώνεται πολύ αργά στη Βοσνία-Ερζεγοβίνη. Υπάρχουν πολλοί λόγοι λοιπόν για να διαθέσει η Ένωση όλα τα μέσα που έχει στη διάθέσή της, ώστε να προλάβει το κακό στο Κοσσυφοπεδίο και την γύρω περιοχή.
<P>
Και έχω όντως υπόψη μια ενδεχόμενη συμμετοχή της Δυτικοευρωπαϊκής Ένωσης σε πρωτοβουλίες με σκοπό να περιορίσουν όσο γίνεται περισσότερο την εξάπλωση της αναταραχής. Ασφαλώς έχω ιδίως υπόψη μέτρα για την πρώην Γιουγκοσλαβική Δημοκρατία της Μακεδονίας και την Αλβανία. Όπως είπε και ο κ. Tindemans, πέρυσι η Ευρωπαϊκή Ένωση παρέλειψε να παίξει έναν ρόλο ρυθμιστή στη διένεξη στην Αλβανία μέσω της Δυτικοευρωπαϊκής Ένωσης. Αποτίνω φόρο τιμής στην Ιταλία, η οποία μετά από τη συζήτηση σε ευρωπαϊκό επίπεδο, κατόρθωσε μόλις τρεις μήνες αργότερα και με τη βοήθεια ορισμένων άλλων χωρών, να βρεθεί επί τόπου με μια ρυθμιστική δύναμη και βοήθησε πράγματι να σταθεροποιηθεί η κατάσταση εκεί. Ήταν όμως όντως καθήκον της Ευρωπαϊκής Ένωσης και της Δυτικοευρωπαϊκής Ένωσης, έχοντας υπόψη τα όσα περιέχονται στη Συνθήκη του Αμστερνταμ για τις λεγόμενες αποστολές Petersberg, να αναλάβει πρωτοβουλία για την επίλυση της κρίσης που είχε δημιουργηθεί τότε στην Αλβανία με τα σκάνδαλα των πυραμίδων. Τώρα αντιμετωπίζουμε μια παρόμοια κατάσταση.·Τίθεται όμως το ερώτημα αν τώρα υπάρχει η πολιτική βούληση ώστενα δοθεί περιεχόμενο στην πτυχή της ασφάλειας στο πλαίσιο της κοινής εξωτερικής πολιτικής και πολιτικής ασφάλειας.
<P>
Σήμερα αναφέρθηκε - από τον κ. Λαμπρία νομίζω- η χθεσινή και προχθεσινή συνεδρίαση της ΔΕΕ στη Ρόδο. Από τα αποτελέσματα της συνεδρίασης δεν φαίνεται όμως ότι συμφωνήθηκαν εκπληκτικές πρωτοβουλίες. Τίθεται λοιπόν το ερώτημα εάν δεν θα ήταν λογικό να ζητηθεί από την Δυτικοευρωπαϊκή Ένωση να προχωρήσει τουλάχιστον σε μια ανάλυση της εκεί κατάστασης της ασφάλειας, συνοδευόμενη από μερικές συτάσεις για τον τρόπο με τον οποίο η Δυτικοευρωπαϊκή Ένωση θα μπορούσε να συμβάλει στην ασφάλεια στην περιοχή.
<P>
Είναι σωστό και σκόπιμο να μελετηθεί το θέμα και στα πλαίσια του ΝΑΤΟ. Γιατί όμως να μην είναι δυνατή και μια ξεχωριστή συμβολή της Ευρωπαϊκής Ένωσης και της Δυτικοευρωπαϊκής Ένωσης; Η απουσία συγκεκριμένων και στοχευμένων δραστηριοτήτων, καθιστά άκρως θεωρητική τη συζήτηση για τη θέση της Δυτικοευρωπαϊκής Ένωσης στο κτίσμα της ευρωπαϊκής ασφάλειας.
<P>
Στην έκθεση του κ. Tindemans γίνεται αναφορά στην ευρωπαϊκή ταυτότητα ασφάλειας και άμυνας - στα πλαίσια πάντα της θέσης της Δυτικοευρωπαϊκής Ένωσης στην Ατλαντική Συμμαχία. Τίθεται το ερώτημα, και εδώ συμφωνώ με τις παρατηρήσεις του κ. Wiersma, αν έχει νόημα να ξεκινήσουμε μια ευρεία συζήτηση για μια κοινή αμυντική πολιτική, ενώ δεν κατορθώσαμε ακόμη να σημειώσουμε πρόοδο στον τομέα της κοινής εξωτερικής πολιτικής και όπωσδήποτε στον τομέα της κοινής πολιτικής για την ασφάλεια. Δεν είναι μάλλον προτιμότερο να επικεντρωθεί η Ένωση πρώτα στα όσα διατυπώθηκαν, και στη Συνθήκη του Αμστερνταμ, για τις αποστολές Petersberg; Δηλαδή ειρηνευτικές ενέργειες, ακόμα και peacemaking , ανθρωπιστικές εκστρατείες και τα λοιπά; Εάν δεν αποδειχθεί δυνατόν ούτε αυτό, εάν δεν οδηγήσει σε συγκεκριμένες ενέργειες, τίθεται το ερώτημα ποιες ψευδαισθήσεις να τρέφει κανείς για την ευρωπαϊκή αμυντική ταυτότητα της Ένωσης. Μιλώντας για αμυντική ταυτότητα ως προστασία της ανεξαρτησίας και της εδαφικής ακεραιότητας, νομίζω ότι κανείς στο Σώμα δεν θα αμφισβητήσει ότι εδώ πρώτο καθήκον έχει, και για το προβλεπτό μέλλον θα συνεχίσει να έχει η Ατλαντική Συμμαχία, δηλαδή το ΝΑΤΟ. Εδώ μιλάμε όμως - και στο Αμστερνταμ έγιναν βήματα για αυτό - για τη δική μας πρωτοβουλία ενεργειών, ακόμα και στρατιωτικών ενεργειών, για τον επί τόπου έλεγχο κρισίμων καταστάσεων. Και επαναλαμβάνω την ερώτησή μου: Αφού πέρυσι στην Αλβανία χάσαμε την ευκαιρία, πρέπει και φέτος, που απειλείται κρίση στο Κοσσυφοπέδιο, να βρισκόμαστε και πάλι πίσω από τα γεγονότα; Και να ρωτούμε μετά ο ένας τον άλλον γιατί δεν λάβαμε εγκαίρως προληπτικά μέτρα;
<P>
Όπως και ο κ. Tindemans, έτσι και η Επιτροπή ζήτησε στις συστάσεις της πριν από την τότε Διακυβερνητική Διάσκεψη, να ενσωματωθεί η Δυτικοευρωπαϊκή Ένωση στην Ευρωπαϊκή Ένωση. Έτσι θα μπορούσε να επιτευχθεί ένας καλύτερος συντονισμός ανάμεσα στα διπλωματικά, πολιτικά, οικονομικά και στρατιωτικά μέσα που διαθέτει η Ένωση.
<P>
Εφόσον η Ένωση δεν κατορθώσει, βάσει των Συνθηκών του Μάαστριχτ και του Αμστερνταμ - τις οποίες υποστήριξαν όλα τα κράτη μέλη ανεξαιρέτως - και των όσων συμφωνήθηκαν σε αυτές τις συνθήκες σχετικά με την κοινή εξωτερική πολιτική και την πολιτική για την ασφάλεια, εφόσον η Ένωση δεν κατορθώσει βάσει αυτών των κειμένων να διατυπώσει και να εφαρμόσει μια πιο αποτελεσματική εξωτερική πολιτική και πολιτική για την ασφάλεια, με την υποστήριξη στρατιωτικών μέσων για την πρόληψη κρίσεων, τότε η αξιοπιστία της κοινής εξωτερικής πολιτικής και της πολιτικής για την ασφάλεια θα έχει κατά τη γνώμη μας υπονομευθεί εντελώς. Τώρα ιδίως που ξεκίνησε η Ένωση τη διαδικασία διεύρυνσης, δεν πρέπει να αμβισβητείται αυτή η αξιοπιστία. Ιδίως μια διευρημένη Ευρωπαϊκή Ένωση πρέπει να λάβει μια πολιτική θέση που να συμβιβάζεται με την οικονομική της εμβέλεια και τα συμφέροντά της. Πρέπει να είναι σε θέση να υπερασπίζεται αυτά τα συμφέροντα με όσα μέσα διαθέτει.

<SPEAKER ID=228 NAME="Πρόεδρος">
Ευχαριστώ πολύ, κύριε Επίτροπε Van den Broek.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=6>
Πυρηνικές δοκιμές στην Ινδία
<SPEAKER ID=229 NAME="Πρόεδρος">
Η ημερήσια διάταξη προβλέπει τη δήλωση του Συμβουλίου σχετικά με τις πυρηνικές δοκιμές στην Ινδία.

<SPEAKER ID=230 NAME="Henderson">
Κυρία Πρόεδρε, στις 11 Μαΐου, η Κυβέρνηση της Ινδίας ανακοίνωσε ότι είχε προβεί σε τρεις υπόγειες πυρηνικές δοκιμές. Στη συνέχεια, η Προεδρία εξέδωσε την ακόλουθη ανακοίνωση: "Η Προεδρία εκφράζει την απογοήτευσή της για την πυρηνική δοκιμή της Ινδίας που έγινε νωρίτερα σήμερα. Η Ευρωπαϊκή Ένωση είναι πλήρως δεσμευμένη στην εφαρμογή της Συνθήκης περί Μη Διάδοσης και της Συνολικής Συνθήκης περί Απαγόρευσης των Δοκιμών, που έχει σκοπό να αποθαρρύνει τη διάδοση των πυρηνικών όπλων. Η Ευρωπαϊκή Ένωση ενδιαφέρεται έντονα για την ειρήνη και τη σταθερότητα στη Νότια Ασία και ανησυχεί για τον κίνδυνο της διάδοσης των πυρηνικών όπλων και των πυραύλων. Η Προεδρία διαβεβαιώνει ότι οι συνέπειες της δοκιμής αυτής συζητούνται από τα κράτη μέλη στην Πολιτική Επιτροπή στις 12 Μαΐου», που έλαβε δεόντως χώρα.
<P>
Η Κυβέρνηση της Ινδίας ανακοίνωσε σήμερα ότι διεξήγαγε δύο επιπλέον δοκιμές, οι οποίες, όπως αναφέρει, ολοκληρώνουν την προγραμματισμένη σειρά δοκιμών. Οι εν λόγω δοκιμές πραγματοποιήθηκαν αγνοώντας κατάφωρα τη διεθνή κοινή γνώμη. Πρόκειται για μία εξαιρετικά δυσάρεστη ενέργεια που μπορεί να έχει μόνο αποσταθεροποιητικές συνέπειες στην περιοχή. Οι δοκιμές είναι αντίθετες με τη διαδικασία αφοπλισμού στην οποία έχει δεσμευθεί η συντριπτική πλειοψηφία της διεθνούς κοινότητας.
<P>
Η Πολιτική Επιτροπή συμφώνησε ότι η Ευρωπαϊκή Ένωση πρέπει να προχωρήσει σε διαβήματα προς τις κυβερνήσεις της Ινδίας και του Πακιστάν, τα οποία υποβάλλονται σήμερα. Το σλόγκαν στη Νοτιοανατολική Ασία είναι ότι πρέπει να υπάρχει αυστοσυγκράτηση. Η Ευρωπαϊκή Ένωση θα συνεχίσει να προτρέπει το Πακιστάν και την Ινδία να λύσουν τις διαφορές τους μέσω του διμερούς διαλόγου που προσφέρει τη μόνη ρεαλιστική ελπίδα για την εξεύρεση μιας λύσης στα θέματα που εξακολουθούν να τους χωρίζουν.
<P>
Σχετικά με τις επιπτώσεις στις σχέσεις Ευρωπαϊκής Ένωσης - Ινδίας, στις 25 Μαΐου θα διεξαχθεί μια συζήτηση στο Συμβούλιο Γενικών Υποθέσεων. Στο εν λόγω Συμβούλιο, η Ένωση θα αποφασίσει για την απάντησή της, που όμως πρέπει να είναι προσεκτική και σε αντιστοιχία με την ενέργεια της Ινδίας.

<SPEAKER ID=231 LANGUAGE="FR" NAME="Rocard">
Κυρία Πρόεδρε, κύριε Υπουργέ, έχω μόνο δύο λεπτά στη διάθεσή μου και, σε δύο λεπτά, δεν μπορούμε παρά να είμαστε συνοπτικοί. Οι πέντε πυρηνικές δοκιμές, στις οποίες προέβη η Ινδία - μόλις μάθαμε, μάλιστα, ότι πραγματοποιήθηκαν άλλες δύο σήμερα το πρωί, μετά τις τρεις προχθεσινές δοκιμές - είναι εξαιρετικής σοβαρότητας.
<P>
Η Ινδία, ουσιαστικά, βρίσκεται σε μη διευθετημένη εδαφική διαμάχη με δύο γείτονές της: ο μεν, η Κίνα, είναι μια αναγνωρισμένη πυρηνική δύναμη και ο δε, το Πακιστάν, είναι μία δυνητική - ακόμη και παράνομη, ενδεχομένως - πυρηνική δύναμη. Αλλά η Κίνα και το Πακιστάν - έστω και αν, από όσο γνωρίζω, δεν την έχουν κυρώσει ακόμη - υπέγραψαν και οι δύο, το Σεπτέμβριο του 1996 στη Νέα Υόρκη, τη Συνθήκη για τον πλήρη τερματισμό των πυρηνικών δοκιμών, τη CTBT, και μέχρι σήμερα την τηρούν. Πρόκειται, λοιπόν, στην προκειμένη περίπτωση, για πράξη δυσπιστίας και για ένα σταθμό σε μια δυσχερή πορεία προς τη μη ειρηνική διευθέτηση της διαμάχης.
<P>
Ο κίνδυνος είναι τεράστιος. Αντίθετα από πολλούς σχολιαστές του συγκεκριμένου ζητήματος, κύριε Υπουργέ, προσωπικώς δεν εκπλήσσομαι. Η επεξηγηματική δήλωση της Ινδίας όταν αρνήθηκε να υπογράψει τη CTBT, ήταν ήδη δηλωτική και προειδοποιητική.
<P>
Σήμερα, η Ινδία έχει μια βίαιη ενθικιστική κυβέρνηση, για την εγκαθίδρυση της οποίας μετανοιώσαμε σχεδόν όλοι οι βουλευτές, αλλά το γεγονός ότι πέντε δοκιμές μπόρεσαν να πραγματοποιηθούν σε λιγότερο από δύο μήνες μετά την ανάληψη της εξουσίας από τη σημερινή κυβέρνηση αποδεικνύει ότι όλα ήταν έτοιμα και ότι πρόκειται για την εμπλοκή ενός ολόκληρου έθνους.
<P>
Είναι πιθανό η μεγάλη αυτή χώρα, με τον πανάρχαιο και αξιόλογο πολιτισμό, που όποιος την επισκέπτεται, όπως εγώ, δεν μπορεί να μην την αγαπήσει, να εκφράζει έτσι το συναίσθημα ότι ξεχάστηκε ή περιφρονήθηκε από τη διεθνή κοινότητα και την έλλειψη εμπιστοσύνης στις ικανότητες αυτής της κοινότητας να διαχειριστεί διαδικασίες ειρηνικής επίλυσης των συγκρούσεων.
<P>
Αν και πολλά έθνη αντιδρούν με θυμό, αλλά και με σοβαρότητα και βαρύτητα, είδατε ότι η Ρωσική Ομοσπονδία λίγο έλλειψε να πει σχεδόν - του προσδίδω κωμικό χαρακτήρα - "ότι δεν πρέπει να εξετάσουμε την επιβολή κυρώσεων κατά της Ινδίας, γιατί είναι ένας πάρα πολύ καλός πελάτης»!
<P>
Η αμερικανική στρατηγική ηγεμονία στον κόσμο διέρχεται κρίση και γελοιοποιείται, είτε από την Ινδία, είτε από το Πακιστάν, που προσφάτως προέβη σε δοκιμή ενός πυραύλου, ή από τον κ. Νετανιάχου.
<P>
Η ευθύνη της Ευρώπης, κύριε Υπουργέ, καθίσταται πλέον συντριπτική. Θα είμαστε, άραγε, ικανοί να επιβάλουμε, όλοι από κοινού, τις επιβαλλόμενες οικονομικές και διπλωματικές κυρώσεις; Θα είμαστε ικανοί να ωθήσουμε τη Γαλλία και τη Μεγάλη Βρετανία να εφαρμόσουν το σχέδιο του πλήρους πυρηνικού αφοπλισμού που προτείνει η επιτροπή της Καμπέρρα και που είναι το μόνο το οποίο μπορεί να κατευνάσει τις περιφερειακές εντάσεις της ινδικής υπο-ηπείρου, με την προϋπόθεση ότι θα αρχίσουν οι Μεγάλοι;
<P>
Η διεθνής επικαιρότητα δεν περιμένει τους διαδικαστικούς δισταγμούς μας. Κύριε Υπουργέ, η πρώτη μεγάλη πρωτοβουλία της Ευρωπαϊκής Ένωσης στον τομέα της εξωτερικής πολιτικής και πολιτικής ασφαλείας πρέπει να αφορά τα πυρηνικά. Είναι επείγον.

<SPEAKER ID=232 NAME="Smith">
Κυρία Πρόεδρε, η ημερήσια διάταξη αναφέρει ότι θα έχουμε μια δήλωση από το Συμβούλιο σχετικά με τις πυρηνικές δοκιμές στην Ινδία και στη συνέχεια θα γίνουν ερωτήσεις. Εγώ, καλόπιστα, υπέθεσα διαβάζοντας την ανακοίνωση αυτή ότι θα είχαμε τη δυνατότητα να θέσουμε ερωτήσεις προς το Συμβούλιο. Ήθελα απλώς να ρωτήσω το Συμβούλιο για να φρεσκάρω τη μνήμη μου: Εξέφρασε άραγε την ίδια απογοήτευση όταν η Γαλλία διεξήγαγε πυρηνικές δοκιμές; Καταδίκασε τη Γαλλία για την ενέργεια αυτή;

<SPEAKER ID=233 NAME="Πρόεδρος">
Κύριε Smith, υποθέτω πως έχουμε την ίδια ημερήσια διάταξη για τη σημερινή ημέρα και στη δική μου ημερήσια διάταξη προβλέπεται το εξής: δήλωση του Συμβουλίου για τις πυρηνικές δοκιμές στην Ινδία με επακόλουθες ερωτήσεις, δηλώσεις του Συμβουλίου και της Επιτροπής για το Κοσσυφοπέδιο με επακόλουθη συζήτηση.
<P>
Οι Ομάδες συμφώνησαν - τουλάχιστον απ' ότι άκουσα - να διοργανώσουν μία συζήτηση αντί των ερωτήσεων και γι' αυτό το λόγο δήλωσαν ομιλητές. Πιστεύω πως αυτό θα συμφωνήθηκε και μέσα στις Ομάδες. Ειλικρινά λυπάμαι που δεν μπορώ τώρα να σας δώσω τον λόγο για να απευθύνετε κάποια ερώτηση, όμως έτσι καθορίστηκε.

<SPEAKER ID=234 NAME="Spencer">
) Κυρία Πρόεδρε, η Ομάδα μου επιθυμεί να καταδικάσει τις δοκιμές αυτές, αναγνωρίζουμε όμως ότι αυτό ήταν μια πολιτική έκρηξη ως απάντηση στο πολιτικό πρόγραμμα ενός κόμματος, και στον βαθμό αυτό συμφωνώ με τον κ. Smith ότι στην πραγματικότητα μοιάζει πάρα πολύ με τις τελευταίες δοκιμές της Γαλλίας. Συνεπώς, νομίζω ότι απαιτείται μια πολιτική απάντηση.
<P>
Πραγματικά, δεν είναι αναγκαίο να γίνονται εκρήξεις βομβών στον κόσμο για να προσελκυστεί η προσοχή της διεθνούς κοινότητας και φοβάμαι ότι για υπερβολικά μεγάλο χρονικό διάστημα η Ευρωπαϊκή Ένωση δεν έδωσε προσοχή στα τεκταινόμενα στη Νότιο Ασία. Κατά τη γνώμη μου, δεν είναι συνετό να προσπαθούμε να αγνοούμε το ένα τέταρτο της υφηλίου, είτε πρόκειται για πυρηνικά θέματα είτε για θέματα κλιματικών μεταβολών, όπου η Ινδία και Κίνα παίζουν επίσης σημαντικό ρόλο.
<P>
Θα ήθελα να απευθύνω δύο ερωτήσεις, εάν μπορώ, προς την Προεδρία: θα εξετάσει τη σύγκληση μιας περιφερειακής συνόδου κορυφής σχετικά με την ασφάλεια στη Νότιο Ασία; Αυτό μου φαίνεται μια περισσότερο εποικοδομητική απάντηση σε σύγκριση με τις προτάσεις για την επιβολή κυρώσεων που έγιναν από τις ΗΠΑ, αν και υποθέτω ότι και τα δύο μπορούν να διεξαχθούν παράλληλα. Δεύτερον, θα έρθει ο Προεδρεύων στην Επιτροπή Εξωτερικών Υποθέσεων στο τέλος του μήνα, την ημέρα που έπεται της συνεδρίασης του Συμβουλίου στην οποία αναφέρθηκε, εφόσον πρόκειται να συζητήσουμε την έκθεση Andrι-Lιonard πανω στη νέα συμφωνία εταιρικής συνεργασίας μεταξύ της Ένωσης και της Ινδίας και οι απόψεις μας σχετικά με αυτό μπορεί προφανώς να επηρεστούν από ό, τι θα συμβεί τις επόμενες εβδομάδες; Πιστεύω ότι η βρετανική Προεδρία έχει να παίξει έναν πολύ σημαντικό ρόλο, απομακρύνοντας τους κινδύνους που προκλήθηκαν από ένα ατυχές γεγονός πριν αυτό πάρει καταστροφικές διστάσεις για την περιοχή.

<SPEAKER ID=235 NAME="Malerba">
Κυρία Πρόεδρε, παρεμβαίνω, τόσο εξ ονόματος της πολιτικής ομάδας μου για να καταδικάσω αυτή τη πρωτοβουλία της κυβέρνησης της Ινδίας, όσο και εξ ονόματος της Επιτροπής Εξωτερικών Οικονομικών Σχέσεων με την ιδιότητα του εισηγητή για τη συμφωνία εταιρικής σχέσης μεταξύ της Ευρωπαϊκής Ένωσης και της Ινδίας.
<P>
Η επιτροπή μας, όπως εξάλλου υπενθύμισε ο κ. Spencer από πλευράς της Επιτροπής Εξωτερικών Υποθέσεων, επρόκειτο να γνωμοδοτήσει σχετικά με το έγγραφο προσανατολισμού της Επιτροπής με στόχο την αναθέρμανση και την ενίσχυση της εταιρικής σχέσης της Ευρωπαϊκής Ένωσης με την Ινδία.
<P>
Προφανώς όμως - υπό το φως των ληφθέντων αποφάσεων από τη νέα κυβέρνηση της Ινδίας για την επανάληψη των πυρηνικών δοκιμών - θα πρέπει να επανεξετάσουμε το σχέδιο ψηφίσματος και να επανεξετάσουμε τη θέση μας η οποία, άλλοτε, ήταν πάρα πολύ θετική.
<P>
Υπό το φως των νέων γεγονότων, την επόμενη εβδομάδα, για την ακρίβεια στις 19 Μαΐου, θα συζητήσουμε αυτό το ζήτημα στους κόλπους της Επιτροπής Εξωτερικών Οικονομικών Σχέσεων και παραμένοντας στα πλαίσια των αρμοδιοτήτων αυτής της επιτροπής, θα εξετάσουμε, μαζί με την Επιτροπή, το ενδεχόμενο λήψης οικονομικών μέτρων κατά της Ινδίας και τον τρόπο με τον οποίο ενδεχομένως μπορούμε να τα συντονίσουμε και να τα οργανώσουμε. Υπενθυμίζω ότι η επιτροπή μας είναι στενά προσηλωμένη στη πολύπλευρη άποψη των οικονομικών ενεργειών που θα πρέπει ενδεχομένως να ληφθούν και είναι αντίθετη στις διμερείς πρωτοβουλίες.
<P>
Εάν, από τη μια πλευρά, η Ευρωπαϊκή Ένωση έχει βεβαίως ενδιαφέρον να διατηρήσει τις καλύτερες οικονομικές και εμπορικές σχέσεις με την Ινδία, εάν μπορούμε κατά κάποιο τρόπο να επιδείξουμε ευαισθησία στις ανησυχίες αυτού του κράτους για το καθεστώς της πυρηνικής δύναμης που επιβεβαίωσε η Κίνα, η οποία επίσης δεν υπέγραψε την απαγόρευση των πυρηνικών δοκιμών, δεν μπορούμε να παραμείνουμε απαθείς μπροστά στον κίνδυνο μιας κλιμάκωσης των πυρηνικών εξοπλισμών τον οποίο επαναφέρει αυτή η απόφαση.
<P>
Οι αποφάσεις των Ηνωμένων Πολιτειών και της Ιαπωνίας, η πρόταση για κυρώσεις, απαιτούν ταχείες αποφάσεις και εκ μέρους της Ευρωπαϊκής Ένωσης. Σίγουρα αυτό θα μας ζητήσει η δική μας Επιτροπή Εξωτερικών Οικονομικών Σχέσεων. Όσον αφορά το Κοινοβούλιο, υπενθυμίζω ότι αυτό εξέφρασε πάντα θετική γνώμη για τη λήψη συνολικών μέτρων σε διεθνές επίπεδο, και συνεπώς πιστεύω ότι το Συμβούλιο Ασφαλείας και ο ΟΗΕ αποτελούν τους χώρους όπου οι ενδεχόμενες πολυμερείς αποφάσεις θα πρέπει να ληφθούν.

<SPEAKER ID=236 LANGUAGE="NL" NAME="Bertens">
Κυρία Πρόεδρε, οι πέντε πυρηνικές δοκιμές που έχουν ήδη πραγματοποιηθεί, δεν κάνουν τα πράγματα πιο ευχάριστα και τορπιλίζουν το ρεύμα για τον πυρηνικό αφοπλισμό που δημιουργήθηκε μετά το τέλος του ψυχρού πολέμου, την υπογραφή της CTBT και την παράταση της συνθήκης μη διάδοσης. Η Ινδία μπορεί μεν να είναι χώρα οριακή, αλλά οπωσδήποτε στα όρια μιας επικίνδυνης αστάθειας της περιοχής. Ο κ. Spencer έχει απόλυτο δίκιο με τη διαπίστωσή του ότι το προβλήμα δεν είναι μόνο στρατιωτικό, αλλά κυρίως πολιτικό.
<P>
Πρέπει να γίνουν συστάσεις στην Ινδία, σύμφωνοι, αλλά συγχρόνως να αποτελέσουν αυτές και προειδοποίηση για άλλες χώρες. Σε πρόσφατες συνθήκες, οι χώρες με πυρηνικά όπλα ανέλαβαν μια υποχρέωση αφοπλισμού. Δεν το βλέπουμε όμως να γίνεται, κυρία Πρόεδρε. Οι ΗΠΑ διεξάγουν υποκρίσιμες δοκιμές και η συνθήκη START II δεν επικυρώνεται από τη ρωσική Δούμα. Και όμως έχει μεγάλη σημασία να συμμετάσχουν όλες οι ενδιαφερόμενες χώρες στον αφοπλισμό, ώστε επιτέλους να πραγματοποιηθεί. Μια μονομερής καταδίκη της Ινδίας μπορεί να μην είναι σωστή ενέργεια, αλλά οι άλλες χώρες πρέπει να παραδειγματισθούν από το συμβάν. Μόνο μια κοινή προσέγγιση μπορεί να μας φέρει στον στόχο μας.

<SPEAKER ID=237 LANGUAGE="FR" NAME="Wurtz">
Κυρία Πρόεδρε, ποτέ δεν θα επισημάνουμε αρκετά τη βαρύτητα και την ανευθυνότητα της απόφασης του νέου Ινδού πρωθυπουργού. Κινδυνεύει να πυροδοτήσει μια διαδικασία, με απρόβλεπτες συνέπειες, σε μια περιοχή όπου ζει το ένα τρίτο της ανθρωπότητας και η οποία υπήρξε το θέατρο αρκετών πολέμων κατά τις τελευταίες δεκαετίες. Πρόκειται για πρόκληση έναντι της διεθνούς κοινότητας, που είναι ανάξια του κύρους που κατάφερε να κερδίσει στο παρελθόν η μεγάλη αυτή χώρα.
<P>
Πιστεύω ότι έφθασε η στιγμή να ξαναρχίσουμε τη συζήτηση για τα πυρηνικά όπλα και την αποτελεσματική εξέλειψή τους από όλες τις χώρες ανεξαιρέτως. Υπογράφοντας τη συνθήκη για τη μη διάδοση των πυρηνικών όπλων, οι αναγνωρισμένες πυρηνικές δυνάμεις ανέλαβαν την επίσημη δέσμευση - στο άρθρο 6 της Συνθήκης - να εργαστούν και οι ίδιες για την υλοποίηση αυτού του στόχου. Πρόκειται για τον όρο της ριζικής παγκόσμιας και ελεγχόμενης μη διάδοσης. Όμως, είμαστε ακόμη μακριά.
<P>
Για το λόγο αυτό, θα ήθελα να επωφεληθώ της παρουσίας μου στο βήμα ώστε να απευθύνω έκκληση προς όλα τα ειρηνευτικά κινήματα και προσωπικότητες που συμμερίζονται την πεποίθηση ότι ο αγώνας για τον αφοπλισμό παραμένει, ή καθίσταται εκ νέου, μια πολύ επίκαιρη απαίτηση. Ας συμφωνήσουμε. Ας εξετάσουμε από κοινού τις πρωτοβουλίες που πρέπει να αναλάβουμε, για να εκφράσουμε την έντονη διαμαρτυρία μας κατά των δοκιμών αυτών και να κινητοποιήσουμε και πάλι μαζικότερα την κοινή γνώμη γύρω από τους στόχους της ειρήνης.

<SPEAKER ID=238 LANGUAGE="NL" NAME="Aelvoet">
Κύρια Πρόεδρε, οι πυρηνικές δοκιμές της Ινδίας, ήδη πέντε ως τώρα, αποτελούν ένα μεγάλο βήμα προς τη λάθος κατεύθυνση. Όλη η περιοχή έγινε άνω-κάτω. Αγναντεύει την αντίδραση του Πακιστάν. Η Κίνα επίσης αντέδρασε έντονα. Βλέπουμε ότι η στάση της Ινδίας προκαλεί παντού στον κόσμο αντιδράσεις, όντως δικαιολογημένες άλλωστε. Δεν ησύχασα πολύ με τη δήλωση του Προεδρεύοντος ότι πρέπει μεν να αντιδράσουμε, αλλά με μέτρο. Εγώ θα έλεγα να αντιδράσουμε πιο ξεκάθαρα, δια της διπλωματικής οδού, αλλά καί με συγκεκριμένα οικονομικά μέσα. Νομίζω ότι πρέπει να ξαναμελετήσουμε σε βάθος τη συμφωνία συνεργασίας μεταξύ της Ευρωπαϊκής Ένωσης και της Ινδίας, ιδίως όταν πρόκειται για μεταβίβαση ευαίσθητης τεχνολογίας. Πρέπει οπωσδήποτε να σκεφθούμε πώς να μεταχειριζόμαστε τη μεταβίβαση τέτοιων γνώσεων, ιδίως στα πλαίσια της έκθεσης της κ. Andrι-Lιonard.
<P>
Από την άλλη μεριά, πρέπει να στηλιτεύσουμε την υποκρισία των πέντε μεγάλων πυρηνικών δυνάμεων, οι οποίες δεν έκαναν τίποτα για τον πυρηνικό αφοπλισμό, παρά τις υποχρεώσεις της συνθήκης μη εξάπλωσης. Το να δακτυλοδείχνεις τους άλλους που προχώρησαν σε πυρηνικό εξοπλισμό - πράξη βέβαια πολύ αρνητική - ενώ δεν αναλαμβάνεις καθόλου τις ευθύνες σου για τον αφοπλισμό, είναι μια στάση που δεν πείθει πια κανέναν. Θα είμαστε αξιόπιστοι μόνον εφόσον στην Ευρωπαϊκή Ένωση, και εδώ εννοώ τη Μεγάλη Βρετανία και τη Γαλλία, παίρνουν τις δέουσες πρωτοβουλίες. Δεν είδα ακόμη καμία ένδειξη για κάτι τέτοιο.

<SPEAKER ID=239 LANGUAGE="NL" NAME="Vandemeulebroucke">
Κυρία Πρόεδρε, οι πέντε υπόγειες πυρηνικές δοκιμές της Ινδίας προκάλεσαν βέβαια μεγάλη αναταραχή στον κόσμο ολόκληρο. Η Συνθήκη για τη γενική απαγόρευση των πυρηνικών δοκιμών δεν εφαρμόζεται στην Ινδία, επειδή η χώρα δεν επικύρωσε τη Συνθήκη. Πρέπει να δεχθούμε ότι η Ινδία αισθάνεται απειλούμενη από το Πακιστάν και την Κίνα, και η Ιστορία συχνά την δικαίωσε.
<P>
Το θέμα δεν είναι μόνον αν οι δεκαπέντε χώρες της Ένωσης θα μιλήσουν με ενιαία φωνή. Το θέμα είναι επίσης τί θα κάνουμε την άλλη εβδομάδα, διότι τότε η Επιτροπή Εξωτερικών Υποθέσεων, Ασφάλειας και Αμυντικής Πολιτικής θα ψηφίσει για την υπογραφή της συμφωνίας συνεργασίας. Ποιά θέση θα τηρήσουμε τότε; Θα αναβάλουμε την υπογραφή, ενόσω η Ινδία δεν υπογράφει τη συνθήκη μη εξάπλωσης; Αυτό σημαίνει συγχρόνως ότι πρέπει να ακολουθήσουμε μια πολύ πιο δραστήρια πολιτική, ώστε να τεθεί επιτέλους τέρμα, όπως παρατήρησε και η Magda Aelvoet, στην υποκρισία των πυρηνικών δυνάμεων.

<SPEAKER ID=240 LANGUAGE="FR" NAME="Gollnisch">
Κυρία Πρόεδρε, αγαπητοί συνάδελφοι, η ανησυχία που μπορεί να μας καταλάβει με την εξαγγελία της εξάπλωσης των πυρηνικών όπλων είναι κατανοητή, αλλά δεν δικαιολογεί όλες τις υποκρισίες. Ο Πρόεδρος του Συμβουλίου, Βρετανός υπουργός, ανήκει σε μια κυβέρνηση που διαθέτει πυρηνικά όπλα, γεγονός που του εξασφαλίζει προφανώς μεγαλύτερη ασφάλεια όταν θέλει να τα απαγορεύσει στους άλλους.
<P>
Πληροφορούμαστε ότι θα αποφασιστεί η επιβολή κυρώσεων κατά της Ινδίας από τις ΗΠΑ, εις το όνομα της ηθικής, βεβαίως, όπως πάντα, ενώ οι Ηνωμένες Πολιτείες είναι το μόνο κράτος που έχει χρησιμοποιήσει πυρηνικά όπλα κατά αμάχων, στη Χιροσίμα και το Ναγκασάκι. Μπορείτε να μου εξηγήσετε, κύριε Πρόεδρε του Συμβουλίου, εις το όνομα τίνος θα ήταν σωστό, ηθικό και αξιοπρεπές να διαθέτει η Κίνα, σε αυτή τη ζώνη, τα απαράδεκτα, ανήθικα και σκανδαλώδη πυρηνικά και όπλα που διαθέτει, με τη σειρά της, η Ινδία; Το Κομμουνιστικό Κόμμα, στο οποίο ανήκει ο κ. Wurtz, δεν τα είχε, άραγε, χαιρετίσει την εποχή που ο Στάλιν αποκτούσε πυρηνική βόμβα;
<P>
Δεν θεωρείτε μάλλον, κύριε Πρόεδρε του Συμβουλίου, ότι η απάντηση στο πρόβλημα της πυρηνικής διάδοσης πρέπει να είναι πολιτική; Πρέπει να εκμεταλλευθούμε τις καλές σχέσεις που διατηρούμε με όλα τα εμπλεκόμενα μέρη, ώστε να επιχειρήσουμε, με τη μεσολάβησή μας, να μειώσουμε την ένταση στην περιοχή. Σε ό, τι αφορά τις μεγάλες δυνάμεις, δεν μπορούν να ξεφύγουν από τους κανόνες συμπεριφοράς που αξιώνονται να επιβάλουν στους άλλους. Οποιαδήποτε άλλη θέση θα εκληφθεί, από τον υπόλοιπο κόσμο, σαν μια αφόρητη και υποκριτκή επιβολή.

<SPEAKER ID=241 LANGUAGE="SV" NAME="Theorin">
Κυρία Πρόεδρε, είναι πολύ σοβαρό το θέμα των δοκιμών που διενήργησε η Ινδία· μπορούν να ξεκινήσουν μια νέα κλιμάκωση των πυρηνικών εξοπλισμών σε παγκόσμια κλίμακα. Αυτό απαιτεί φυσικά τόσο πολιτικές όσο και λαϊκές αντιδράσεις. Η ΕΕ πρέπει να αντιδράσει, όχι μόνο στα λόγια αλλά επίσης με πράξεις. Οι πολίτες της ΕΕ πρέπει να κάνουν ό, τι ακριβώς έκαναν στις γαλλικές δοκιμές πυρηνικών όπλων, δηλαδή να αντιδράσουν μέσω των οργάνων τους.
<P>
Η σουηδική κυβέρνηση διέκοψε σήμερα, με άμεση ισχύ, μία συμφωνία συνεργασίας ύψους 900 εκατομμυρίων σουηδικών κορωνών με την Ινδία. Ωστόσο, είναι επίσης σημαντικό να θυμηθούμε ότι το επιχείρημα της Ινδίας, για τη μη υπογραφή της συμφωνίας μη διάδοσης, ήταν ότι αυτή δεν περιείχε μία παράγραφο για τον πλήρη πυρηνικό αφοπλισμό. Είναι ένα επιχείρημα που σήμερα πρέπει να στραφεί κατά της Ινδίας και να χρησιμοποιηθεί, αν όντως αποσκοπούσε σ' αυτό.
<P>
Είναι επίσης σημαντικό να θυμηθούμε, ωστόσο, ότι πρέπει να αντιμετωπίζονται όλες οι πυρηνικές δυνάμεις κατά τον ίδιο τρόπο. Στην πραγματικότητα παραβιάζουν σήμερα τις δεσμεύσεις τους, στο άρθρο 6 της συμφωνίας μη διάδοσης, για μείωση των πυρηνικών τους όπλων. Αυτό πρέπει επίσης να ληφθεί υπόψη όταν θα ενεργούμε κατά των πυρηνικών δοκιμών της Ινδίας.

<SPEAKER ID=242 LANGUAGE="NL" NAME="Oostlander">
Κυρία Πρόεδρε, μετά από την επανάληψη των πυρηνικών δοκιμών στο Mururoa υπό την αιγίδα του Γάλλου Προέδρου Chirac, ήταν βέβαια αναμενόμενο ότι τέτοια συμπεριφορά θα έβρισκε μιμητές στην Ασία και αλλού. Κάποτε δεχτήκαμε με βαρειά καρδία την ύπαρξη πυρηνικών όπλων, κυρία Πρόεδρε, για λόγους αποτροπής. Αλλά το να συνδέει κανείς το εθνικό κύρος με την κατοχή τέτοιων όπλων, είναι εξωφρενικό. Φαίνεται ότι οι εθνικιστές μπορούν να κάνουν τη συνείδησή τους να σιωπά, με την πρόφαση ότι το εθνικό συμφέρον και το εθνικό κύρος δικαιολογούν τα πάντα. Για να αντιμετωπισθούν τέτοιες πολιτικές αντιλήψεις, επινοήσαμε, επινόησαν οι προπάτορές μας, την ευρωπαϊκή ενοποίηση κατά του εθνικισμού. Διότι κατά βάθος εθνικισμός σημαίνει πόλεμος. Τέτοιες διαπιστώσεις έγιναν και άλλοτε από ανθρώπους όπως ο Helmut Kohl και ο Mitterrand. Επομένως, η Ευρωπαϊκή Ένωση πρέπει πρώτη και καλύτερη να καταδικάσει το επικίνδυνο νταϊλίκι της Ινδίας. Οι κάτοικοι της Ινδίας πρέπει να αντιληφθούν ότι η κυβέρνησή τους έκανε μια γκάφα και δεν κέρδισε τίποτα. Για να ληφθούν χρηματοοικονομικά αντίμετρα, πρέπει να συνεργασθούμε με άλλες χώρες που είναι επίσης σε θέση να κάνουν το ιδιο, με την Αμερική και την Ιαπωνία για παράδειγμα. Να διαβουλευθούμε ποιο ρόλο να παίξουμε για τη διασφάλιση της ειρήνης στην περιοχή με τις άλλες χώρες που μπορούν να ασκήσουν χρηματοοικονομικές πιέσεις. Εύχομαι στο Συμβούλιο να αποκτήσει την ταχύτητα και την αποτελεσματικότητα που του ζητούνται και στην έκθεση Tindemans, ώστε να μπορέσει να απαντήσει σωστά και όπως αρμόζει και να παίξουμε τον δέοντα και αξιοσέβαστο ρόλο στην παγκόσμια σκηνή.

<SPEAKER ID=243 LANGUAGE="FR" NAME="Andrι-Lιonard">
Κυρία Πρόεδρε, ως εισηγήτρια για τις ενισχυμένες εταιρικές σχέσεις μεταξύ Ευρωπαϊκής Ένωσης και Ινδίας, θορυβήθηκα ιδιαίτερα από τη ακατανόητη και επικίνδυνη στάση της Ινδίας. Οι πέντε πυρηνικές δοκιμές άλλαξαν άρδην την προοπτική που θα μπορούσε να είχε το Ευρωπαϊκό Κοινοβούλιο ως προς τις ενισχυμένες εταιρικές σχέσεις. Η έκθεσή μας ήταν εξαντλητική και παρήσχε την απαραίτητη πολιτική υποστήριξη στην εκπεφρασμένη βούληση των δύο μερών να καταστήσουν τη συνεργασία τους αποτελεσματικότερη. Η Ινδία μόλις έπληξε σοβαρά το κεφάλαιο της αμοιβαίας εμπιστοσύνης που συγκέντρωνε εδώ και μερικά χρόνια.
<P>
Θα παρότρυνα, λοιπόν, την Επιτροπή Εξωτερικών Υποθέσεων, Ασφάλειας και Αμυντικής Πολιτικής, να υπολογίσει ότι οι σημερινές συνθήκες δεν προσφέρονται πλέον για ενίσχυση των εταιρικών σχέσεων, αλλά, αντιθέτως, για μια πρόσκαιρη παύση της διαδικασίας, μέχρι η Ινδία να εγκαταλείψει οριστικά τις πυρηνικές δοκιμές, να υπογράψει και να κυρώσει τις Συνθήκες για τη μη διάδοση και την πλήρη απαγόρευση των πυρηνικών δοκιμών, και να συμβάλει ενεργά στη βελτίωση των σχέσεων μεταξύ των κρατών της περιοχής, και ειδικότερα με το Πακιστάν.
<P>
Στις 25 Μαΐου 1998, η Επιτροπή Εξωτερικών Υποθέσεων θα έχει την ευκαιρία, στο πλαίσιο της έκθεσής μου, να το συζητήσει.

<SPEAKER ID=244 LANGUAGE="DE" NAME="Gόnther">
Κυρία Πρόεδρε, αγαπητοί συνάδελφοι, όπως οι ομιλητές που προηγήθηκαν, έτσι κι εγώ βρίσκω μοιραίο που η Ινδία διεξάγει τις δοκιμές αυτές και που δεν φούντωσε η κριτική πάνω στο θέμα στην ίδια τη χώρα. Με αυτό το υπόβαθρο, οι αναγγελθείσες κυρώσεις θα οδηγήσουν μάλλον σε μια πεισματική αντίδραση παρά στην κατανόηση του γεγονότος ότι μία μεγάλη δημοκρατική χώρα στην περιοχή λειτουργεί και σαν πρότυπο.
<P>
Μια επίδειξη δυνάμεως ίσως επιφέρει προσωρινά ένα θετικό κλίμα στην εσωτερική πολιτική, η σπασμένη πορσελάνη της εξωτερικής πολιτικής όμως είναι δυσανάλογη ως προς αυτό. Ένα κράτος που δεν είναι ικανό να εξαλείψει τη φτώχεια στην ίδια του τη χώρα δεν θα έπρεπε να επιδιώκει την απόκτηση πολιτικού κύρους στο εσωτερικό με τέτοιου είδους επιδείξεις.
<P>
Το τελευταίο που χρειαζόμαστε σε μια αναπτυσσόμενη χώρα είναι ένας ανταγωνισμός εξοπλισμών. Σήμερα η Ινδία και το Πακιστάν διαθέτουν ήδη το 12, 5 % και το 27 % του προϋπολογισμού τους αντίστοιχα για στρατιωτικές δαπάνες. Το να ζητήσουμε όμως τώρα τον τερματισμό των δοκιμών μόνο από την Ινδία θα ήταν μάλλον μάταιο, αν αναλογιστούμε τον αγώνα δρόμου που διεξάγεται στην περιοχή για τον εξοπλισμό. Η κοινότητα των κρατών οφείλει εκτός αυτού να διερωτηθεί, αν έπραξε σωστά εφησυχάζοντας μετά το πέρας της γαλλικής δοκιμής στον Ειρηνικό, αντί να απαιτήσει δυναμικά την προσχώρηση κι άλλων κρατών στις ήδη υπάρχουσες συμφωνίες.

<SPEAKER ID=245 NAME="Henderson">
Κυρία Πρόεδρε, σας ευχαριστώ για την ευκαιρία που μου παρέχετε να δώσω μια σύντομη απάντηση στα θέματα που τέθηκαν σε αυτή τη σύντομη αλλά σημαντική συζήτηση.
<P>
Θα ήθελα να πω σε αυτούς που έθεσαν τις ερωτήσεις, ότι τα θέματα που υπογραμμίστηκαν θα εξεταστούν ως τμήμα της ημερήσιας διάταξης στις 25 Μαΐου από το Συμβούλιο Γενικών Υποθέσεων στο πλαίσιο της εξέτασης της απάντησης της Ένωσης.
<P>
Υπάρχουν δύο ανακρίβειες που επιθυμώ να διορθώσω. Η μία είναι ότι υπήρξε μια αίσθηση παραμέλησης στην Ινδία - δεν μπορώ να δεχθώ ότι υπήρξε καμία παραμέληση από την πλευρά της Ένωσης. Πράγματι, η Προεδρία είχε ένα πολιτικό διάλογο με την Ινδία τον περασμένο μήνα και εξετάστηκε ένα ευρύ φάσμα θεμάτων. Όμως, ακόμη και εάν υπάρχει εντύπωση παραμέλησης, δεν νόμίζω ότι αυτό δικαιολογεί με κανένα τρόπο την πράξη στην οποία προχώρησε η Ινδική Κυβέρνηση με τη διεξαγωγή των πυρηνικών εκείνων δοκιμών.
<P>
Η δεύτερη ανακρίβεια ήταν ένα θέμα που ανέφερε η κ. Aelvoet που ισχυρίστηκε ότι είπα ότι θα υπάρξει μια μετριοπαθής απάντηση από το Συμβούλιο. Εγώ δεν είπα ότι θα υπάρξει μετριοπαθής απάντηση. Αυτό που είπα στην πραγματικότητα, είναι ότι πρέπει να υπάρξει μια προσεκτική και ανάλογη απάντηση και είναι κάτι αρκετά διαφορετικό.
<P>
Το σημαντικό σημείο της συζήτησης είναι ότι είχαμε όλοι την ευκαιρία να επικεντρωθούμε στο εν λόγω θέμα, να σκεφθούμε τον τρόπο με τον οποίο οφείλει να απαντήσει η Ένωση και να προτείνουμε επιλογές, ώστε στις 25 Μαΐου το Συμβούλιο να εξετάσει τη δράση στην οποία πρέπει να προχωρήσουμε. Όμως, πάνω απ' όλα, πρέπει να φροντίσουμε ότι θα δώσουμε την απαιτούμενη προσοχή στη Συνθήκη μη Διάδοσης και στη Συνολική Συνθήκη περί Απαγόρευσης των Δοκιμών, και ότι αυτές θα αποτελέσουν το υπόβαθρο της συζήτησής μας στις 25 Μαΐου.
<P>
Ο βασικός μας σκοπός πρέπει να είναι η επεξεργασία μιας κατάλληλης απάντησης, ώστε να έχουμε τον μεγαλύτερο δυνατό αντίκτυπο στην κυβέρνηση της Ινδίας και επίσης να κάνουμε ό, τι μπορούμε για να διασφαλίσουμε την περιφερειακή σταθερότητα και αυτοσυγκράτηση στη Νοτιοανατολική Ασία.

<SPEAKER ID=246 NAME="Πρόεδρος">
Η συζήτηση έληξε.

<CHAPTER ID=7>
Ημερήσια διάταξη
<SPEAKER ID=247 NAME="Πρόεδρος">
Αγαπητοί συνάδελφοι, οι συζητήσεις που διεξήχθησαν σήμερα το πρωί και κατά τη διάρκεια του απογεύματος καθυστέρησαν πολύ, κάτι που θα διαπιστώσετε βάσει της ημερήσιας διάταξης και της ώρας. Γι' αυτόν τον λόγο είμαστε τώρα αναγκασμένοι να προσαρμόσουμε την ημερήσια διάταξη για απόψε και σας προτείνω το ακόλουθο πρόγραμμα διεξαγωγής της συνεδρίασης.
<P>
Σύμφωνα με την ημερήσια διάταξη, μεταξύ 17.30 και 19.00 έχουμε την Ώρα των Ερωτήσεων. Στις 21.00, δηλαδή μετά το βραδινό διάλειμμα, προτείνω να ξεκινήσουμε συνεχίζοντας τη συζήτηση επί της συνεργασίας στην Ευρώπη και το χώρο της Μεσογείου, η οποία δεν έληξε σήμερα το πρωί. Έπειτα θα μπορούσε να ακολουθήσει η συζήτηση για το Κοσσυφοπέδιο, η έκθεση Caudron για την ανταγωνιστικότητα της ευρωπαϊκής βιομηχανίας, η έκθεση της κυρίας Mann περί μιας ευρωπαϊκής πρωτοβουλίας για το ηλεκτρονικό εμπόριο, στη συνέχεια οι συστάσεις για τη δεύτερη ανάγνωση στην έκθεση Hendrick για μια διαδικασία ενημέρωσης στον τομέα των τεχνικών προτύπων και προδιαγραφών, η σύσταση για τη δεύτερη ανάγνωση van Velzen για τη φορητότητα αριθμών και την προεπιλογή φορέα και τέλος η έκθεση Collins για τη σήμανση ορισμένων τροφίμων που έχουν παραχθεί από γενετικά τροποποιημένους οργανισμούς.
<P>
Έχει κανείς αντιρρήσεις;

<SPEAKER ID=248 LANGUAGE="EN" NAME="Titley">
Kυρία Πρόεδρε, θα ήθελα να αναφερθώ σε ένα διαδικαστικό θέμα. Αναγνωρίζω τις φοβερές δυσκολίες που αντιμετωπίζουμε με την ημερήσια διάταξη. Είναι φανερό ότι δεν υπάρχει νόημα να έχουμε μια δήλωση σχετικά με το Κοσσυφοπέδιο και μια συζήτηση αρκετές ώρες αργότερα, όταν, όπως αντιλαμβάνομαι, το Συμβούλιο δεν θα είναι παρόν. Επιθυμώ να προτείνω ότι εφόσον έχουμε τη δήλωση σχετικά με το Κοσσυφοπέδιο από το Συμβούλιο και την Επιτροπή, ας παρέμβει ένας ομιλητής από κάθε Ομάδα και η συζήτηση να τελειώσει εκεί. Όσοι από εμάς είναι εγγεγραμμένοι παρακάτω στον κατάλογο είμαστε διατεθειμένοι να μη μιλήσουμε, εφόσον μπορούμε να έχουμε μια δήλωση από κάθε Ομάδα, ώστε να έχουμε μια συζήτηση για το Κοσσυφοπέδιο, να την ολοκληρώσουμε και στη συνέχεια να ασχοληθούμε με την Ώρα των Ερωτήσεων.
<P>
(Χειροκροτήματα)

<SPEAKER ID=249 NAME="Πρόεδρος">
Κύριε Titley, μόλις τώρα υπολόγισα στα γρήγορα πόσο χρόνο θα στοίχιζε αυτό. Γι' αυτόν τον λόγο θα κάνω μία συμβιβαστική πρόταση στη δική σας πρόταση. Θα παρακαλέσουμε την Προεδρία του Συμβουλίου και την Επιτροπή να κάνουν την εισήγηση στο θέμα του Κοσσυφοπεδίου και η συζήτηση να διεξαχθεί αργότερα, όπως και πρότεινα.

<SPEAKER ID=250 LANGUAGE="DE" NAME="Posselt">
Κυρία Πρόεδρε, αυτή τη στιγμή το Κοσσυφοπέδιο αποτελεί ένα από τα κύρια πολιτικά προβλήματα και μία από τις κύριες εστίες έντασης στην Ευρώπη. Εμείς σκοπεύαμε να το θέσουμε προς συζήτηση κάποια άλλη χρονική στιγμή. Μας είπαν όμως πως θα ήταν καλύτερα να γίνει σήμερα, καθώς προβλέπεται να προβεί σε μια δήλωση το Συμβούλιο. Γι' αυτόν τον λόγο, όταν καθορίζαμε την ημερήσια διάταξη τη Δευτέρα, ορίστηκε να γίνει η συζήτηση σήμερα.
<P>
Και ξαφνικά χθες, στις 17.00, όταν η αίθουσα ήταν σχεδόν άδεια, ανακοινώθηκε με πραξικοπηματικό σχεδόν τρόπο ότι άλλαξε η ημερήσια διάταξη για σήμερα, με αποτέλεσμα να βρισκόμαστε τώρα σε μία κατάσταση, όπου μετά την εμβόλιμη συζήτηση για τις πυρηνικές δοκιμές θα έπρεπε βασικά να διεξαχθεί η συζήτηση για το Κοσσυφοπέδιο. Εντούτοις, μια δήλωση του Συμβουλίου που δεν ακολουθείται από συζήτηση δεν είναι παρά μία συνέντευξη Τύπου του Συμβουλίου! Και για κάτι τέτοιο δεν χρειάζεται το Ευρωπαϊκό Κοινοβούλιο, εφόσον εκτοπίζονται στη νύχτα οι παρεμβάσεις στη συζήτηση. Αυτό που πρότεινε ο κύριος Titley αποτελεί πράγματι την πιο ακραία συμβιβαστική πρότασηπου μπορεί να γίνει αποδεκτή. Ακόμα κι αυτήν θα την αποδεχόμασταν με μεγάλη δυσαρέσκεια, αυτό όμως που είπατε εσείς δεν είναι συμβιβασμός, αλλά η αρχική πρόταση.

<SPEAKER ID=251 NAME="Πρόεδρος">
Κύριε Posselt, αυτό θα σήμαινε, ωστόσο, ότι θα μειωνόταν έτσι ο χρόνος για την Ώρα των Ερωτήσεων.

<SPEAKER ID=252 LANGUAGE="DE" NAME="von Habsburg">
Κυρία Πρόεδρε, σε αυτό έχω να προσθέσω μόνο το εξής: επειδή κάποιοι κύριοι αντιπαθούν τις Ερωτήσεις, η Ώρα των Ερωτήσεων έχει ήδη αναβληθεί τόσο συχνά, ώστε θα πρότεινα να διεξαχθεί τώρα η συζήτηση για το Κοσσυφοπέδιο, απλά διότι αυτό είναι πιο λογικό. Εξάλλου, αποτελεί για μας ένα φλέγον θέμα. Ούτως ή άλλως, ήταν ανοησία που ασχοληθήκαμε με ένα μη ευρωπαϊκό θέμα, αντί να κάτσουμε ν' ασχοληθούμε με ένα ζήτημα κρίσιμο όπως αυτό του Κοσσυφοπεδίου. Γι' αυτόν τον λόγο θα παρακαλούσα πολύ να το λάβετε υπ' όψιν.

<SPEAKER ID=253 LANGUAGE="EN" NAME="Cars">
Kυρία Πρόεδρε, επιθυμώ να αναφερθώ σε ένα διαδικαστικό θέμα. Σήμερα, οι Πρέοδροι της Ομοσπονδιακής Δημοκρατίας της Γιουγκοσλαβίας και του Κοσσυφοπεδίου συμφώνησαν να συναντηθούν στο Βελιγράδι. Αυτό, βεβαίως, έχει δημιουργήσει μια σαφώς νέα κατάσταση και θα ήταν παράλογο να τη συζητήσουμε χωρίς την παρουσία του Συμβουλίου. Συμφωνώ με την πρόταση του κ. Titley να αναβάλουμε ολόκληρη τη διαδικασία, διότι δεν υπάρχει νόημα να συζητήσουμε το εν λόγω θέμα δίχως την παρουσία του Συμβουλίου.

<SPEAKER ID=254 NAME="Πρόεδρος">
Ευχαριστώ πολύ! Αν ερμήνευσα σωστά αυτά που μόλις είπατε, μπορούμε να προχωρήσουμε ως εξής: εμείς θα κάνουμε την εισήγηση στη συζήτηση για το Κοσσυφοπέδιο και οι αγορητές των Ομάδων θα λάβουν το χρόνο αγορεύσεως που συμφωνήθηκε από πριν. Θα παρακαλέσω βέβαια να τηρηθεί αυτός ο χρόνος. Θα κάνουμε τον πρώτο γύρο και η υπόλοιπη συζήτηση θα πρέπει τότε να διεξαχθεί απόψε. Θα μειωθεί ωστόσο η Ώρα των Ερωτήσεων κατά 15-20 λεπτά, για όσο δηλαδή χρειαζόμαστε για τη συζήτηση. Σύμφωνα με την ημερήσια διάταξη, η Ώρα των Ερωτήσεων αρχίζει στις 17.30. Θα μειωθεί όμως και από τις 21.00 θα συνεχίσουμε με τα θέματα της ημερήσιας διάταξης. Αν συμφωνείτε, καθορίζω ότι έτσι αποφασίστηκε.

<CHAPTER ID=8>
Κοσσυφοπέδιο
<SPEAKER ID=255 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με το Κοσσυφοπέδιο.

<SPEAKER ID=256 NAME="Henderson">
Κύριε Πρόεδρε, σας ευχαριστώ για την ευκαιρία που μου δίνετε να συμμετάσχω στη σημερινή συζήτηση για το Κοσσυφοπέδιο. Είχα κάποια δυσκολία με τον συνάδελφό σας σχετικά με τις ερωτήσεις προηγουμένως, όταν έγινε κάποια προσπάθεια να ρυθμιστεί εκ νέου η ημερήσια διάταξη. Ελπίζω ότι θα καταλάβει πως μέρος της συμφωνίας αυτής είναι ότι θα μειωθεί ο χρόνος της Ώρας των Ερωτήσεων λόγω της συζήτησης πάνω στο Κοσσυφοπέδιο.
<P>
Υπάρχει μια αυξανόμενη, κλιμακούμενη αύξηση της βίας στο Κοσσυφοπέδιο που μας προκαλεί βαθιά ανησυχία. Δεν περνάει μία μέρα χωρίς να μαθαίνουμε ειδήσεις για νέες συρράξεις. Αναμφίβολα οι δυνάμεις ασφαλείας των Σέρβων έχουν εδραιώσει την παρουσία τους. Η ανάμειξη του γιουγκοσλαβικού στρατού, που μέχρι τώρα συνέχιζε να παρακολουθεί τα γεγονότα από απόσταση, είναι μία επιπλέον ανησυχητική εξέλιξη. Η επιδεινούμενη κατάσταση σε σχέση με την ασφάλεια υπογραμμίζει την επείγουσα ανάγκη να ξεκινήσει μια διαδικασία με ένα συνολικό και χωρίς όρους διάλογο. Είναι λυπηρό το ότι η αυξανόμενη βία καθιστά τον στόχο του διαλόγου άνευ όρων μια εξαιρετικά φευγαλέα προοπτική.
<P>
Όμως, όπως πολλοί θα αναγνωρίσουν, δεν υπάρχει άλλος τρόπος για την ικανοποιητική επίλυση της κρίσης. Στα Βαλκάνια, όπως όλοι γνωρίζουμε, η αιματοχυσία ήταν τεράστια. Η ταχεία και σταθερή αντίδραση της διεθνούς κοινότητας έχει στείλει ένα αποφασιστικό μήνυμα ότι δεν είμαστε διατεθειμένοι να επανέλθουμε στις αποτρόπαιες πράξεις των οποίων ήμασταν μάρτυρες στις αρχές της τρέχουσας δεκαετίας. Έχουμε αναγνωρίσει το γεγονός ότι καθυστερήσαμε υπερβολικά να προχωρήσουμε σε κάποιες ενέργειες κατά το παρελθόν και είμαστε αποφασισμένοι να μην επαναλάβουμε τα ίδια σφάλματα.
<P>
Η Ευρωπαϊκή Ένωση έχει υποστηρίξει πλήρως τα μέτρα που ελήφθησαν από την ομάδα επαφής των χωρών οι οποίες έστειλαν ένα σαφές μήνυμα στον Πρόεδρο Μιλόσεβιτς στο Βελιγράδι ότι η διεθνής κοινότητα δεν θα ανεχθεί τις ωμές πράξεις καταπίεσης και βίας που διαπράχθηκαν από τις δικές του αστυνομικές και δυνάμεις ασφαλείας στην επαρχία, όπως συνέβη στα τέλη Φεβρουαρίου.
<P>
Απλά δεν αποτελεί πράξη αξιοπιστίας από την κυβέρνηση του Βελιγραδίου να δικαιολογεί τέτοιες πράξεις ως νόμιμες αντιτρομοκρατικές ενέργειες, όταν τα θύματα είναι τόσες γυναίκες και παιδιά. Ταυτόχρονα, η Ευρωπαϊκή Ένωση έχει καταστήσει σαφή τη σταθερή αντίθεσή της στη χρήση της τρομοκρατίας για την επίτευξη πολιτικών στόχων. Τώρα, το επίπεδο καχυποψίας μεταξύ των δύο πλευρών είναι τόσο μεγάλο που για να έχει ρεαλιστική πιθανότητα επιτυχίας οποιαδήποτε διαδικασία διαλόγου, είναι απαραίτητη κάποια μορφή προώθησης του θέματος σε διεθνές επίπεδο.
<P>
Κατά συνέπεια, η Ευρωπαϊκή Ένωση έχει διορίσει τον Φελίπε Γκονζάλες ως εκπρόσωπό της στην Ομοσπονδιακή Δημοκρατία της Γιουγκοσλαβίας, για να εργαστεί σε συνδυασμό με την εντολή που έχει λάβει από τον Προεδρεύοντα του ΟΑΣΕ ως προσωπικός του εκπρόσωπος. Μέχρι στιγμής, η ανταπόκριση του Βελιγραδίου στην αποστολή του κ. Γκονζάλες ήταν απογοητευτική. Συνεχίζει να ισχυρίζεται ότι το Κοσσυφοπέδιο αποτελεί εσωτερική υπόθεση. Όμως, εμείς απορρίπτουμε τους ισχυρισμούς αυτούς. Υπάρχουν σοβαρές ανησυχίες σχετικά με τα ανθρώπινα δικαιώματα και σε αυτές δεν μπορούν να τεθούν όρια. Η κατάσταση στο Κοσσυφοπέδιο θέτει επίσης σοβαρούς κινδύνους για την ασφάλεια των γειτονικών κρατών και τη σταθερότητα της περιοχής στο σύνολό της.
<P>
Οι κυβερνήσεις των κρατών εκείνων στα οποία η κατάσταση αυτή πρόκειται να έχει τις σοβαρότερες συνέπειες, δηλαδή η Αλβανία και η Μακεδονία, έχουν υιοθετήσει μια εποικοδομητική προσέγγιση στο θέμα αυτό για την οποία εκφράζουμε την ιδιαίτερη ικανοποίησή μας. Αναγνωρίζουμε τις ανησυχίες τους και θα συνεχίσουμε να συνεργαζόμαστε μαζί τους για την εξέταση τρόπων ώστε να προλάβουμε η κατάσταση στο Κοσσυφοπέδιο να μην επηρεάσει τη δική τους ασφάλεια. Έχουμε ήδη αυξήσει τον αριθμό των παρατηρητών της αποστολής της Ευρωπαϊκής Κοινότητας στα αλβανικά σύνορα με το Κοσσυφοπέδιο και έχουμε επίσης τοποθετήσει παρατηρητές στη Μακεδονία.
<P>
Σταθερή επιθυμία μας είναι η Ομοσπονδιακή Δημοκρατία της Γιουγκοσλαβίας να καταλάβει τη θέση που δικαιούται ανάμεσα στην ευρωπαϊκή οικογένεια των εθνών και να συμμετέχει πλήρως στη διεθνή κοινότητα. Η επιλογή του Προέδρου Mιλόσεβιτς είναι σαφής: Να επιλέξει το μονοπάτι της ειρήνης και της συμφιλίωσης μέσω του διαλόγου ή να συνεχίσει το μονοπάτι της συνεχώς αυξανόμενης βίας και της αντιπαράθεσης και να αντιμετωπίσει τη συνεχή και αυξανόμενη διεθνή απομόνωση.

<SPEAKER ID=257 NAME="Van den Broek">
Κυρία Πρόεδρε, συμμερίζομαι ολόψυχα τα λόγια του Προεδρεύοντος. Προσθέτω ότι η Επιτροπή είναι πεπεισμένη ότι μόνον και αποκλειστικά ο διάλογος και οι διαπραγματεύσεις, με τη συμμετοχή διεθνών παρατηρητών ή άλλων ατόμων που μπορούν να διευκολύνουν τα πράγματα, προσφέρει μια δυνατότητα διέξοδου. Δεν επιτρέπεται λοιπόν να εμμένει ο Πρόεδρος Milosevic στη θέση του ότι πρόκειται για εσωτερική υπόθεση και να απορρίπτει οποιαδήποτε εξωτερική ανάμιξη. Ιδίως τώρα που διοργάνωσε ο Πρόεδρος Milosevic ένα δημοψήφισμα με προβλεπτή έκβαση με το οποίο ο πληθυσμός ψήφισε συγχρόνως κατά της διεθνούς μεσολάβησης, είναι πολύ πιθανόν να κλιμακωθεί και άλλο η αντιπαράθεση. Οπότε η διεθνής κοινότητα έχει δύο επιλογές.
<P>
Πρώτον, να αυξήσει τις πιέσεις. Η Επιτροπή καταπιάνεται τώρα με την υλοποίηση των αποφάσεων της Ομάδας Επαφής σχετικά με το πάγωμα των εξωτερικών λογαριασμών της Ομοσπονδιακής Δημοκρατίας της Γιουγκοσλαβίας και με τη σύγχρονη αναστολή της βοήθειας για τις επενδύσεις. Το Συμβούλο θα λάβει σύντομα τις συγκεκριμένες προτάσεις μας.
<P>
Δεύτερον, η Επιτροπή περιέγραψε ήδη ποια θετικά μέτρα μπορεί να κερδίσει ο πρόεδρος Milosevic εάν αποδειχθεί πραγματικά συνεργάσιμος. Έχω υπόψη τη βοήθεια που θέλουμε να δώσουμε για την υλοποίηση της συμφωνίας για την παιδεία που έχει συναφθεί. Έχω υπόψη την ανθρωπιστική βοήθεια που παρέχουμε παρά τις πολιτικές κόντρες του Milosevic.
<P>
Έχω ακόμα υπόψη τις εμπορικές προτιμήσεις που μπορούμε να υποσχεθούμε στον Milosevic, όταν δεχθεί να συνεργασθεί. Έχω υπόψη την τεχνική υποστήριξη στα πλαίσια του προγράμματος PHARE, την οποία υπό τις σημερινές συνθήκες η Σερβία δεν μπορεί να επικαλεσθεί. Έχω επίσης υπόψη τη συμφωνία για το εμπόριο και τη συνεργασία που υποσχεθήκαμε στο παρελθόν στη Σερβία, εάν εισακούσει στις συστάσεις της έκθεσης Gonzαlez.
<P>
Συνοψίζοντας, όσοι έχουν την εντύπωση ότι δεν δίνουμε στον πρόεδρο Milosevic κανένα κίνητρο για να συνεργάζεται για την ειρηνική επίλυση της αντιπαράθεσης, να λάβουν υπόψη ότι έγιναν πολλές προσφορές. Υπάρχει ακόμα το θέμα των αμερικανικών κυρώσεων, οι οποίες θα μπορούσαν τότε να αρθούν. Και έχω τέλος υπόψη την επιστροφή της χώρας στον ΟΑΣΕ και στα Ηνωμένα Έθνη. Υπάρχει δηλαδή ολόκληρη σειρά θετικών μέτρων για την επαναφορά της Σερβίας στη διεθνή κοινωνία, αλλά προφανώς τα συμφέροντα του Milosevic στο Κοσσυφοπέδιο υπερισχύουν.
<P>
Κυρία Πρόεδρε, τελειώνω με την παρατήρηση ότι υπάρχει και άλλο προληπτικό μέτρο που πρέπει να λάβει η διεθνής κοινωνία σε περίπτωση περαιτέρω κλιμάκωσης·Η Ευρωπαϊκή Ένωση πρέπει να αναλάβει τις ευθύνες της για προλητικά μέτρα όσον αφορά την προστασία των συνόρων της Αλβανίας και της πρώην δημοκρατίας της Μακεδονίας. Ως γνωστόν, αυτή την ώρα το ΝΑΤΟ μελετά το θέμα. Θεωρούμε ότι πρέπει να το μελετήσει και η Δυτικοευρωπαϊκή Ένωση και ενδεχομένως να διατυπώσει συστάσεις, ώστε να μη βρεθούμε και πάλι στη θέση να ξεσπούν διασυνοριακές συγκρούσεις με το επακόλουθο μεγάλων προσφυγικών ρευμάτων, και η Ευρωπαϊκή Ένωση να κατηγορεί τον εαυτό της ότι δεν προετοιμάστηκε εγκαίρως και δεν έλαβε τα δέοντα μέτρα.

<SPEAKER ID=258 LANGUAGE="DE" NAME="Swoboda">
Κυρία Πρόεδρε, σας ευχαριστώ που αποδεχθήκατε τη συμβιβαστική πρόταση που ο κύριος Gary Titley υπέβαλε εις βάρος του ιδίου. Κύριε Πρόεδρε του Συμβουλίου, κύριε Επίτροπε, βασικά εγκρίνω τις δύο σημερινές εκθέσεις. Ειδικότερα θα ήθελα να υπογραμμίσω αυτό που είπε ο κύριος Επίτροπος, αναφερόμενος στο σχέδιο που εγώ ως βουλευτής θα ονόμαζα "απειλές και καλοπιάσματα». Είναι δηλαδή ένα σχέδιο με καλές προοπτικές όσον αφορά την εφαρμογή θετικών μέτρων. Κι αυτό όχι επειδή τρέφουμε καμιά ιδιαίτερη συμπάθεια για τον κύριο Μιλόσεβιτς, αλλά επειδή πρέπει να καταβάλουμε κάθε δυνατή προσπάθεια για να σώσουμε την κατάσταση, όσο δεν έχει κλιμακωθεί ακόμα η κρίση. Και δεν θέλω να αναφερθώ εδώ στις παραλείψεις του παρελθόντος.
<P>
Από την άλλη πλευρά κάτι τέτοιο θα έχει νόημα, μόνο εφόσον καταλάβει και ο κύριος Μιλόσεβιτς το τι σημαίνει να συμπεριφέρεται με κάποιον ορισμένο τρόπο. Επίσης θα ήθελα, κύριε Επίτροπε, να εκφράσω την πλήρη υποστήριξή μου σε όσα είπατε σχετικά με την ανάσχεση των επενδύσεων. Θεωρώ σωστό το γεγονός, ότι ήρθαν δύσκολοι καιροί για τη Γιουγκοσλαβία μέσω των κυρώσεων που πονάνε. Όμως θα πονέσουν μόνο στην περίπτωση που θα είναι πράγματι γενικές και θα τηρηθούν από όλους κι επιπλέον, όπως γνωρίζουμε, είναι ιδιαίτερα σημαντικές οι επαφές με τη Ρωσία.
<P>
Εν ονόματι της Ομάδος μου θα ήθελα επίσης να εκφράσω τη σαφή μας έγκριση του σχεδίου αυτού. Οι κυρώσεις έχουν μεν το σκοπό να προκαλέσουν πόνο σ'αυτούς που τις υφίστανται, από την άλλη όμως πρέπει να είναι και συμφέρον με όλη τη σημασία της λέξης αν τελικά ο κύριος Μιλόσεβιτς φανεί πρόθυμος να ασκήσει μια σωστή πολιτική στο θέμα αυτό. Επίσης, συμφωνούμε απόλυτα με τη στήριξη της Αλβανίας και της ΠΓΔΜ. Και χαίρομαι ιδιαίτερα που εδώ θα παρέμβει η ΔΕΕ. Αυτό συνδέεται και με την έκθεση που ήδη συζητήθηκε λεπτομερώς. Εδώ πρέπει να λάβουμε όλα τα ανάλογα μέτρα.. Επίσης πιστεύω πως θα ήταν πολύ σημαντικό να γίνει μια συγκροτημένη αστυνομική επέμβαση, διότι όπως και να το κάνουμε η σερβική αστυνομία δεν μπορεί να αντιμετωπίσει με αρκετή εμπιστοσύνη και αξιοπιστία τους Αλβανούς του Κοσσυφοπεδίου.
<P>
Τέλος θεωρώ πολύ σημαντική τη διεξαγωγή συνομιλιών με τις δυνάμεις στη Βοσνία, διότι αυτές θα εκλάβουν την πιθανή μη επέμβαση στην Αλβανία, στο Κοσσυφοπέδιο και στην ΠΓΔΜ σαν πρόσκληση για να προβούν σε μια αναζωπύρωση των συγκρούσεων. Μ'αυτό το πνεύμα θα ήθελα να εκφράσω την υποστήριξή μου για τις εκθέσεις και προπάντων για το πακέτο μέτρων που παρουσίασε εδώ ο κύριος Επίτροπος.

<SPEAKER ID=259 LANGUAGE="DE" NAME="Posselt">
Κυρία Πρόεδρε, εδώ κι ένα διάστημα μαραζώνει σε μία σερβική φυλακή ένας Αλβανός καθηγητής από το Κοσσυφοπέδιο, ένας μεγάλος Ευρωπαίος, ο κύριος Uschkin Hoti, επειδή πρότεινε πριν από πολλά χρόνια μία ευρωπαϊκή διαπραγματευτική λύση για το Κοσσυφοπέδιο. Στο ψήφισμά μας απαιτούμε λοιπόν μεταξύ άλλων και την άμεση απελευθέρωσή του και αυτά που λέει θα έπρεπε να τα δούμε σαν προειδοποίηση, διότι ως γνωστόν εδώ δεν πρόκειται για μια ξαφνικά κλιμακούμενη σύγκρουση, παρά έχουμε να κάνουμε με το γεγονός, ότι εδώ και χρόνια γίνονται στο Κοσσυφοπέδιο συστηματικά διακρίσεις, βασανιστήρια, καταδίωξη, ακόμα και γενοκτονίες.
<P>
Το όλο πρόβλημα ξεκίνησε το 1989 με την πραξικοπηματική κατάργηση της αυτονομίας του Κοσσυφοπεδίου από τον Μιλόσεβιτς, πράξη που βρισκόταν σε αντίφαση με το τότε ισχύον γιουγκοσλαβικό Σύνταγμα. Σήμερα δεν θα έπρεπε να αμφιβάλλουμε ότι ο κύριος Μιλόσεβιτς είναι ο κύριος υπεύθυνος για όσα διαδραματίζονται εκεί, τα οποία δεν αποτελούν απλώς παραβιάσεις των ανθρωπίνων δικαιωμάτων, αλλά είναι εγκλήματα που διαπράττονται κατά του ανθρωπισμού. Γι' αυτό και ευχαριστώ πολύ τον κύριο Swoboda για την τροπολογία 3 που υπέβαλε, όπου και εκφράζεται αυτό. Τα εγκλήματα κατά της ανθρωπότητας δεν είναι ποτέ δυνατόν να αποτελούν εσωτερική υπόθεση ενός κράτους, όπως άλλωστε και οι παραβιάσεις των ανθρωπίνων δικαιωμάτων. Είμαι της γνώμης ότι ο κύριος Μιλόσεβιτς και η παρέα του μάλλον θα έπρεπε να προσαχθούνστο δικαστήριο της Χάγης, παρά να βρίσκονται σε κάποια αίθουσα διαπραγματεύσεων.
<P>
Πρέπει να μας είναι σαφές ότι φυσικά πρέπει να επιδιώξουμε μια διαπραγματευτική λύση. Είναι λοιπόν σίγουρα σωστό το σχέδιο με τις απειλές και τα καλοπιάσματα. Μόνο που μερικές φορές αντιλαμβάνομαι, ομολογουμένως, την απουσία των απειλών. Πάνω απ'όλα πρέπει να γνωρίζουμε καλά, ότι είναι μάλλον ανώφελο να αντιμετωπίζεται η Σερβία με κυρώσεις - κάτι που κατέστησε σαφές πριν λίγο καιρό ο κύριος van den Broek - , αντίθετα πρέπει να την κάνουμε να καταλάβει ότι, εάν συνεχισθεί αυτή η γενοκτονία, θα θέσει η ίδια τον εαυτό της οριστικά έξω από τους κόλπους της διεθνούς κοινότητας, με ό, τι μπορεί να συνεπάγεται αυτό.
<P>
Χρειαζόμαστε κάτι παραπάνω από διεθνείς παρατηρητές, χρειαζόμαστε μία διεθνή ειρηνευτική δύναμη που να σταθμεύει στο Κοσσυφοπέδιο και η οποία θα επιβλέπει την αποκατάσταση της αυτονομίας στην περιοχή, ούτως ώστε οι Αλβανοί του Κοσσυφοπεδίου να μπορέσουν εν συνεχεία να αποφασίσουν για μία διαπραγματευτική λύση μεταξύ των ιδίων και του Βελιγραδίου με ελεύθερη αυτοδιάθεση. Ειλικρινά πιστεύω πως οι τωρινοί σκοτωμοί δεν πρόκειται να σταματήσουν, όσο εμείς δεν είμαστε αποφασισμένοι να κάνουμε αισθητή την παρουσία μας στο Κοσσυφοπέδιο με παρατηρητές, με το από καιρό προμελετημένο γραφείο της ΕΕ και, ει δυνατόν, με μία ειρηνευτική δύναμη.
<P>
Ως Ευρωπαϊκή Ένωση δεν θα έπρεπε να διστάζουμε μπροστά στη λήψη ανεξάρτητων πρωτοβουλιών. Φυσικά και χρειαζόμαστε την Ομάδα Επαφής, δεν επιτρέπεται όμως σε καμιά περίπτωση να καταντήσουμε όμηροί της. Όποιος παρακολούθησε το συνέδριο των υπουργών εξωτερικών και οικονομικών των χωρών της Ομάδας των 8 το περασμένο Σαββατοκύριακο στο Λονδίνο, είδε πως η Ομάδα των 8 διαλύθηκε όταν συζητήθηκε το θέμα αυτό, επειδή η Ρωσία δεν ήταν με κανένα τρόπο διατεθειμένη να στηρίξει τα μέτρα αυτά μαζί με τους υπόλοιπους, με άλλα λόγια η Μόσχα καλύπτει τη γενοκτονία αυτή. Αναμφίβολα, αυτό παραλύει βέβαια και τις εργασίες της Ομάδας Επαφής. Γι' αυτόν τον λόγο, εκτός από την Ομάδα Επαφής χρειαζόμαστε επίσης μία σαφή και ξεκάθαρη γλώσσα, στην οποία και θα εκφράζεται η Ευρωπαϊκή Ένωση.

<SPEAKER ID=260 LANGUAGE="SV" NAME="Cars">
Κυρία Πρόεδρε, σύμφωνα με πληροφορίες, που έλαβα από το Βελιγράδι συνήφθη απόψε συμφωνία, με αμερικάνικη διαμεσολάβηση, μεταξύ του Προέδρου κ. Μιλόσεβιτς και του Προέδρου κ. Ρουγκόβα να συναντηθούν στο Βελιγράδι, και εκεί οι δυο τους χωρίς προκαθορισμένη ημερησία διάταξη θα συζητήσουν το πλαίσιο για τη συνέχιση τακτικών διαπραγματεύσεων σε χαμηλότερο επίπεδο. Μου προκαλεί έκπληξη το γεγονός ότι ο κ. Henderson δεν αναφέρθηκε καθόλου σ' αυτό, ούτε φαινόταν να είναι καν ενημερωμένος γι' αυτό· εν πάση περιπτώσει, δεν το σχολίασε.
<P>
Νομίζω ότι έγινε ένα πολύ μεγάλο βήμα. Συνεπώς ο κ. Μιλόσεβιτς δέχθηκε ότι το ζήτημα του Κοσσυφοπεδίου είναι μία υπόθεση της ομοσπονδίας και όχι ένα εσωτερικό πρόβλημα μόνο της Σερβικής Δημοκρατίας. Ο κ. Ρουγκόβα από την πλευρά του απείχε, από την απαίτηση για διεθνή συμμετοχή στις διαπραγματεύσεις όσον αφορά, εν πάση περιπτώσει, τη συνάντηση στο Βελιγράδι. Νομίζω ότι μπορούμε να συγχαρούμε τον κ. Χόλμπρουκ για την επιτυχία του. Τι χρειάστηκε για να επιτευχθεί αυτή η συμφωνία, π.χ. μειωμένες κυρώσεις θα το μάθουν το Συμβούλιο Υπουργών της ΕΕ και ο κ.Henderson σύντομα.
<P>
Η ένοπλη σύγκρουση στο Κοσσυφοπέδιο, όπως ανέφερε ο κ. Henderson, έχει κλιμακωθεί. Επί παραδείγματι, δύο αστυνομικές περίπολοι δέχθηκαν πρόσφατα επίθεση, μία από αυτές μάλιστα μέσα στην Πρίστινα. Ο δρόμος ανάμεσα στην Πρίστινα και το Pe&#x010D; έκλεισε, υπάρχουν πληροφορίες για πυρά πυροβολικού κατά χωριών Κοσσοβάρων και νέα θύματα προστίθενται κάθε μέρα. Αυτό που γίνεται εκεί πρέπει να χαρακτηριστεί ως ένας πόλεμος χαμηλής έντασης, κάτι που αποτελεί κίνδυνο για την ειρήνη και την ασφάλεια σ' όλη την περιοχή.
<P>
Φυσικά, ελπίζουμε ότι οι διαπραγματεύσεις μεταξύ των κ.κ. Μιλόσεβιτς και Ρουγκόβα για την ελευθερία και την αυτονομία των Αλβανών του Κοσσυφοπεδίου θα έχουν ως αποτέλεσμα να μειωθούν οι συγκρούσεις, και κατά προτίμηση να ανασταλούν. Δεν μπορούμε όμως να είμαστε σίγουροι γι' αυτό. Υπάρχει κίνδυνος να θέλει το ένα, ή το άλλο, ή και τα δύο μέρη να εκμεταλλευτεί τη διαπραγματευτική διαδικασία ή να επιδείξει την αντίθεσή του προς αυτή με κλιμάκωση της βίας.
<P>
Γνωρίζω ότι μπορώ να υπολογίσω σε στήριξη εκ μέρους του Κοινοβουλίου για μια έκκληση προς τους αντιμαχόμενους να απέχουν τώρα από τη βία και να δείξουμε έτσι έμπρακτα ότι θέλουμε να δώσουμε μιά ευκαιρία στις διαπραγματεύσεις και την ειρήνη.

<SPEAKER ID=261 NAME="Θεωνάς">
Κυρία Πρόεδρε, ασφαλώς η κατάσταση στο Κοσσυφοπέδιο μεγαλώνει τις ανησυχίες για κλιμάκωση της κρίσης σ'ολόκληρη τη Βαλκανική. 'Ομως πρέπει να σημειωθεί ότι η μονόπλευρη πίεση στο Βελιγράδι δεν οδηγεί σε λύση. Ενισχύει την αδιαλλαξία των εξτρεμιστικών οργανώσεων των αλβανόφωνων που επιδιώκουν μόνο την ανεξαρτησία και εμποδίζει τη ρεαλιστική προσέγγιση του προβλήματος από τις μετριοπαθείς δυνάμεις των Αλβανών του Κόσοβο που αποτελούν και την πολύ μεγάλη πλειοψηφία.
<P>
Το Ευρωπαϊκό Κοινοβούλιο πρέπει να πει τα πράγματα με το όνομά τους. Να διακηρύξει σε κάθε κατεύθυνση ότι τα υπάρχοντα σύνορα είναι σεβαστά και απαραβίαστα, η χρήση βίας ή απειλή χρήσης βίας δεν οδηγεί σε λύσεις και είναι απαράδεκτη στις διεθνείς σχέσεις, οι κυρώσεις και τα εμπάργκο πλήττουν τους λαούς και δεν νομιμοποιούνται στη συνείδησή τους. Μόνον ένας ειλικρινής διάλογος ανάμεσα στις Αρχές της Σερβίας και τους ηγέτες της αλβανικής μειονότητας στο Κοσσυφοπέδιο μπορεί να οδηγήσει σε λύση που θα εξασφαλίζει το απαραβίαστο των συνόρων, τον σεβασμό των ανθρωπίνων δικαιωμάτων και των δικαιωμάτων των μειονοτήτων.
<P>
Τελειώνοντας, έχω δύο παρατηρήσεις για τον Προεδρεύοντα.
<P>
Πρώτον, ήδη ανακοινώθηκε η αποδοχή από τον κύριον Ρουγκόβα της πρόσκλησης του κυρίου Μιλόσεβιτς να επισκεφθεί το Βελιγράδι στις 15 Μαΐου προκειμένου να βρεθεί λύση με διάλογο. Δεν θεωρείται από τον Προεδρεύοντα εξέλιξη άξια να σημειωθεί; -Δεύτερον, ο Πρωθυπουργός της Αλβανίας πρότεινε το Κόσοβο να αποτελέσει το τρίτο κράτος μέλος της Ομοσπονδιακής Δημοκρατίας της Γιουγκοσλαβίας. Αυτή θεωρεί ο Προεδρεύων εποικοδομητική στάση της Αλβανίας; Την δημιουργία νέου κράτους στα Βαλκάνια;

<SPEAKER ID=262 LANGUAGE="NL" NAME="Aelvoet">
Κυρία Πρόεδρε, θεωρώ ότι οι κάτοικοι του Κοσσυφοπεδίου έχουν τα ίδια δικαιώματα με τους κατοίκους του Μαυροβουνίου και πρέπει να αποκτήσουν ισότιμο καθεστώς, μέσα στα υφιστάμενα σύνορα της νέας ομοσπονδιακής Γιουγκοσλαβίας βέβαια. Χωρίς τέτοια λύση, δεν υπάρχει προοπτική οριστικής ειρηνικής διευθέτησης του ζητήματος. Το πρόβλημα είναι όμως να μαζευθούν οι άνθρωποι γύρω από το τραπέζι των διαπραγματεύσεων και να δεχθούν την ανάγκη διεθνούς μεσολάβησης. Συμμερίζομαι πλήρως την άποψη ότι τα ανθρώπινα δικαιώματα και τα δικαιώματα των μειονοτήτων δεν μορούν σε καμία περίπτωση να θεωρούνται εσωτερική υπόθεση. Αλλωστε η όλη κατάσταση εκεί αποδεικνύει ότι υπάρχουν άμεσα επακόλουθα για τις γειτονικές χώρες, έχοντας υπόψη τις αντιδράσεις της Μακεδονίας και της Αλβανίας για παράδειγμα.
<P>
Μιλώντας για κίνητρα και κυρώσεις, νομίζω ότι για τις τελευταίες πρέπει να προσέξουμε να πλήττουν τη Σερβία και όχι το Μαυροβούνιο. Μερικές οικονομικές κυρώσεις δύσκολα εφαρμόζονται σε μια ομοσπονδία χωρίς να υποστούν τις συνέπειες όλα τα μέλη της, ενώ το Μαυροβούνιο κρατά πολύ πιο ανοικτή στάση. Για αυτόν το λόγο θεωρώ ότι πρέπει να συμπεριλάβουμε στην υπόθεση την προσφορά του Μαυροβουνίου, ώστε να διαμορφωθεί λύση σε ομοσπονδιακό επίπεδο και να μην εξαρτάται το παν από τη Σερβία.
<P>
Εφιστώ την προσοχή σας στο συγκεκριμένο θέμα της παρουσίας Αλβανών μεταναστών και προσφύγων στα κράτη μέλη. Γνωρίζουμε όλοι ότι πολλοί από αυτούς έχουν ανάμιξη σε αγορές και προμήθειες όπλων που καταλήγουν στο Κοσσυφοπέδιο. Εδώ τα κράτη μέλη αφήνουν ανεκμετάλλευτες πολλές ευκαιρίες να έρθουν σε επαφή με αυτά τα άτομα, να οργανώσουν συναντήσεις μαζί τους, για να τους δείξουν και να τους προσφέρουν άλλες προοπτικές. Δεν είναι ευσεβής πόθος, διότι μια τέτοια συνάντηση έγινε στη Γερμανία και σημείωσε μεγάλη επιτυχία. Θα ήταν πολύ χρήσιμο μέρος μιας κοινής πολιτικής μας, να προσπαθήσουμε να δώσουμε σωστούς προσανατολισμούς στο δύσκολο αλλά υπαρκτό δυναμικό Αλβανοφώνων από το Κοσσυφοπέδιο που βρίσκεται στις χώρες μας.

<SPEAKER ID=263 LANGUAGE="FR" NAME="Dupuis">
Κυρία Πρόεδρε, κύριε Προεδρεύοντα του Συμβουλίου, κύριε Επίτροπε, μερικές σύντομες ερωτήσεις. Πολλά παράξενα στοιχεία μάς κάνουν να πιστεύουμε ότι οι επιθέσεις του UCK ήταν, ουσιαστικά, μια γιγαντιώδης μηχανορραφία, που είχαν οργανώσει και ενορχηστρώσει οι υπηρεσίες του Βελιγραδίου. Το Συμβούλιο και η Επιτροπή έχουν, άραγε, σχετικές πληροφορίες; Σκέφτονται να διεξαγάγουν έρευνα για το συγκεκριμένο ζήτημα;
<P>
Κύριε Προεδρεύοντα του Συμβουλίου, αναφέρατε ότι η κυβέρνηση του Βελιγραδίου δεν είναι πλέον αξιόπιστη. Θα μπορούσε, άραγε, να είναι ποτέ, αφού συγκαταλέγει στα μέλη της τον κ. Seselj;
<P>
Μια τρίτη ερώτηση: όπως ανέφερε ο κ. Posselt, η ηγεσία του Κοσσυφοπεδίου εμφανίζει ενίοτε ορισμένες αδυναμίες. Κρατά φυλακισμένες πολύ σημαντικές προσωπικότητες, πνευματικούς ανθρώπους που μπορέσαμε να συναντήσουμε, με τους οποίους μπορέσαμε να συζητήσουμε. Καταδικάστηκαν έπειτα από δίκη, τις συνθήκες διεξαγωγής της οποίας μπορούμε να φανταστούμε. Ειδικότερα, ο κ. Hoti απέδειξε ότι έχει πολύ σαφείς ιδέες σχετικά με το μέλλον του Κοσσυφοπεδίου και το μέλλον των σχέσεων μεταξύ Κοσσυφοπεδίου και Σερβίας. Η Επιτροπή και το Συμβούλιο ανέλαβαν, άραγε, ενέργειες για την απελευθέρωση του κ. Hoti και άλλων πολιτικών κρατουμένων στο Κοσσυφοπέδιο;
<P>
Τέταρτη ερώτηση: η Ευρωπαϊκή Ένωση έχει τη συνήθεια να παρεμβαίνει όταν ξεσπούν κρίσεις. Δεν είναι πλέον καιρός να προβλέψουμε μέτρα πριν από το ξέσπασμα της κρίσης και να εργαστούμε για την τοποθέτηση βάσεων διοικητικής μέριμνας για μια δύναμη με σκοπό τη διατήρηση της ειρήνης και την επιβολή της ειρήνης, να αποστείλουμε απευθείας παρατηρητές στα σύνορα Αλβανίας-Κοσσυφοπεδίου και ΜακεδονίαςΚοσσυφοπεδίου, ώστε, εν πάση περιπτώσει, να παρεμποδιστεί η συνέχιση ορισμένων μηχανορραφικών ενεργειών της κυβέρνησης του Βελιγραδίου;

<SPEAKER ID=264 NAME="Tatarella">
Κυρία Πρόεδρε, αξιότιμοι συνάδελφοι, η κρίση του Κοσσυφοπεδίου - επακόλουθο της αναταραχής, της οποίας ακόμα αποτελεί βορά η περιοχή της πρώην Γιουγκοσλαβίας - κινδυνεύει, όπως στη περίπτωση της Βοσνίας, να μεταμορφωθεί σε μια τραγωδία, με συνέπεια τις ένθεν και ένθεν εθνικές εκκαθαρίσεις.
<P>
Η αντιπροσωπεία της Εθνικής Συμμαχίας θεωρεί ότι οι πραγματικές λαϊκές εξεγέρσεις οι οποίες πραγματοποιήθηκαν στην εν λόγω περιοχή, είναι το επακόλουθο περισσότερο ενός ανελεύθερου και δεσποτικού καθεστώτος που βρίσκεται στην εξουσία στη Σερβία παρά μιας πραγματικής επιθυμίας επανένωσης με την Αλβανία εκ μέρους του πληθυσμού του Κοσσυφοπεδίου με πολιτιστικά στοιχεία και καταγωγή αλβανική. Παρ' όλα αυτά, κάθε γνήσιος ευρωπαϊστής έχει την αίσθηση της αδυναμίας, σκεπτόμενος ότι ακόμα μια φορά - ενόψει της προοπτικής ενός πολέμου μεταξύ διαφορετικών εθνοτήτων, και όχι μόνο εθνολογικής φύσης, που θα μπορούσε να ξεσπάσει σε μια περιοχή που βρίσκεται πολύ κοντά μας - η Ευρώπη με δυσκολία προσπαθεί να τεθεί σαν αξιόπιστος συνομιλητής μεταξύ των μερών. Πράγματι, ένας συνομιλητής, για να είναι αξιόπιστος, θα πρέπει να θέσει στο τραπέζι των διαπραγματεύσεων την πολιτική του βαρύτητα, όπως επίσης και τις ενδεχόμενες συνέπειες μιας ελλιπούς συμφωνίας μεταξύ των μερών.
<P>
Ας έλθουμε τώρα στο κρίσιμο σημείο του προβλήματος σε ό, τι αφορά την Ευρωπαϊκή Ένωση, η οποία, έως ότου αποκτήσει μια κοινή εξωτερική πολιτική, δεν θα έχει κανένα ή θα έχει ελάχιστο ειδικό βάρος στην επίλυση των συγκρούσεων, ακόμα και εκείνων που μαίνονται πιο κοντά στα σύνορά της. Έτσι, διαβάζουμε για τις προσπάθειες του Αμερικανού μεσολαβητή Χόλμπρουκ, ο οποίος συναντά τον Σέρβο Πρόεδρο Μιλόσεβιτς και τον αντίστοιχο Αλβανό, ενώ η Ευρώπη προσπαθεί ακόμα να καταλάβει εάν η κρίση του Κοσσυφοπεδίου αποτελεί μια εσωτερική κρίση της Σερβικής Ομοσπονδίας ή μπορεί να λάβει τον χαρακτήρα μιας σύγκρουσης μεταξύ κρατών.
<P>
Κύριε Πρόεδρε του Συμβουλίου, η αντιπροσωπεία της Εθνικής Συμμαχίας θεωρεί πλέον ότι δεν επιδέχεται περαιτέρω παράταση η θεσμική μεταρρύθμιση που αφορά τον μηχανισμό της ψηφοφορίας εντός του Συμβουλίου, και επομένως την κατάργηση του κανόνα της ομοφωνίας όσον αφορά τη λήψη των αποφάσεων σχετικά με την εξωτερική πολιτική.

<SPEAKER ID=265 NAME="Πρόεδρος">
Η συζήτηση διακόπτεται.
<P>
Θα συνεχιστεί απόψε.

<CHAPTER ID=9>
Ώρα των Ερωτήσεων (Συμβούλιο)
<SPEAKER ID=266 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς το Συμβούλιο (Β4-0464/98).
<P>
Κυρίες και κύριοι, αρχίζουμε αυτήν την Ώρα των Ερωτήσεων με καθυστέρηση 30 λεπτών από την ώρα που προβλέπεται στην ημερήσια διάταξη η οποία εγκρίθηκε από όλους μας. Τώρα, ξεκινώντας και λαμβάνοντας υπόψη το γεγονός ότι αυτή η συζήτηση δεν μπορεί να παραταθεί πέρα από τις 19.10, μου ζητούν τον λόγο για δύο διαδικαστικά θέματα. Θα δώσω τον λόγο γιατί έτσι ορίζει ο Κανονισμός, αλλά σας ζητώ να λάβετε υπόψη το ότι ο χρόνος που θα χρησιμοποιήσετε θα αφαιρεθεί από το χρόνο που διαθέτουν όσοι έχουν να υποβάλουν ερωτήσεις.
<P>
Κύριε Σαρλή, έχετε τον λόγο για ένα διαδικαστικό θέμα για χρόνο ενός λεπτού.

<SPEAKER ID=267 NAME="Σαρλής">
Κύριε Πρόεδρε, είμαι εγγεγραμένος ομιλητής για το Κόσοβο και παρακαλώ να μου πείτε πότε θα συνεχισθεί η συζήτηση. Αντιλαμβάνομαι και σέβομαι το ότι πρέπει να γίνουν οι ερωτήσεις, αλλά πρέπει να μας πείτε πότε θα μιλήσουμε για το Κόσοβο διότι δεν είναι δυνατόν -είμαι 9 χρόνια στο Ευρωπαϊκό Κοινοβούλιο- να διαγράφονται ομιλητές οι οποίοι έχουν αναγγελθεί και έχουν εγκριθεί από το κόμμα. Θα παρακαλέσω να μας πείτε την ώρα κατά την οποία θα συνεχισθεί η συζήτηση για το Κόσοβο και ελπίζω ότι θα μπορέσει και ο προεδρεύων του Συμβουλίου να κανονίσει ανάλογα τα ταξίδια του και την επιστροφή του για να είναι παρών κατά τη συζήτηση. Αλλά και αν δεν είναι παρών, εμείς πρέπει να κάνουμε τη συζήτηση.

<SPEAKER ID=268 NAME="Πρόεδρος">
Κύριε Σαρλή, σας παρακαλώ, ακούστε με. Εσείς συμμετείχατε στη διαδικασία έγκρισης της ημερήσιας διάταξης. Αυτή η προεδρία δεν έχει καμία ευθύνη για την καθυστέρηση των εργασιών. Οι συζητήσεις θα συνεχιστούν απόψε στις 21.00. Τώρα, κύριε Σαρλή, εγώ δεν μπορώ να κάνω τίποτε άλλο από το να δώσω σε όλους σας την ευκαιρία να αρχίσουμε την Ώρα των Ερωτήσεων αυτή τη στιγμή, ήδη με δύο λεπτά καθυστέρηση. Επομένως, κύριε Σαρλή, να ξέρετε πως η συζήτηση θα συνεχιστεί από τις 21.00 και μετά.
<P>
Ο κ. Dupuis έχει τον λόγο για ένα διαδικαστικό θέμα. Έχετε ένα λεπτό.

<SPEAKER ID=269 LANGUAGE="FR" NAME="Dupuis">
Θα είμαι πολύ σύντομος, κύριε Πρόεδρε. Ουσιαστικά, πιστεύω πως υπάρχει παρανόηση, γιατί συμφωνήσαμε να διεξαχθεί ολιγόωρη συζήτηση με τους αντιπροσώπους των Ομάδων και, συνεπώς, μια εισήγηση εκ μέρους της Επιτροπής και του Συμβουλίου, μια έκθεση απόψεων των διαφορετικών Ομάδων και μια απάντηση από το Συμβούλιο και την Επιτροπή. Διαφορετικά, δεν θα είχε, προφανώς, κανένα νόημα.

<SPEAKER ID=270 NAME="Πρόεδρος">
Μάλιστα, κύριε Dupuis. Αλλά για αυτό το ζήτημα πρέπει να συζητήσετε με τον πρόεδρο της Ομάδας σας, γιατί τη συζήτηση αυτή δεν τη διοργάνωσε αυτή η προεδρία αλλά οι πρόεδροι των διαφόρων πολιτικών Ομάδων. Αυτή η προεδρία, τη στιγμή αυτή, δεν μπορεί να κάνει τίποτα άλλο από το να διαχειριστεί τον χρόνο που της έχει δοθεί. Και αυτός ο χρόνος έχει ήδη μια καθυστέρηση. Κύριε, ο υποφαινόμενος πρόεδρος επί 30 λεπτά περιμένει να μπορέσει να αρχίσει την Ώρα των Ερωτήσεων. Σας ζητώ να απευθύνετε τις διαφορές που έχετε για τη διοργάνωση των εργασιών μέσω των προέδρων των πολιτικών σας Ομάδων, γιατί αυτοί είναι εκείνοι που καθορίζουν την ημερήσια διάταξη. Εμείς οι προεδρεύοντες των συνεδριάσεων δεν κάνουμε τίποτα άλλο από το να προσπαθούμε να διαχειριστούμε τον χρόνο που μας έχει δοθεί και, κάποιες φορές, αυτή η διαχείριση γίνεται έχοντας το δυσάρεστο αποτέλεσμα να είσαστε δυσαρεστημένοι γιατί δεν έχετε μπορέσει να παρέμβετε, και αυτή η προεδρία είναι δυσαρεστημένη γιατί δεν μπόρεσε να ξεκινήσει την προβλεπόμενη ώρα.
<P>
Κυρίες και κύριοι, εδώ κηρύσσω τη λήξη αυτού του θέματος και την έναρξη της Ώρας των Ερωτήσεων προς το Συμβούλιο, όπως σας είπα, με 33 λεπτά καθυστέρηση, που δεν θα μπορέσουμε να ανακτήσουμε πλήρως γιατί ο κ. Henderson πρέπει να απουσιάσει και οι βουλευτές αυτού του Σώματος έχουμε και άλλα καθήκοντα.
<P>
Η ερώτηση αριθ. 1 της κυρίας Ulla Sandbζk, η οποία σύμφωνα με τον Κανονισμό είχε δοθεί στον κύριο Bonde ο οποίος μας τιμά με την παρουσία του, καθίσταται άκυρη.
<P>
Ερώτηση αριθ. 2 του κ. Lyndon Harrison (Η-0388/98):
<P>
Θέμα: Συμμετοχή των ΜΜΕ στην Ενιαία Αγορά
<P>
Πιστεύει το Συμβούλιο ότι η από μακρού αναμενόμενη οδηγία για τη μείωση των προθεσμιών πληρωμής στις εμπορικές συναλλαγές και το προσφάτως δημιοσιευθέν πρόγραμμα επιχειρηματικού κεφαλαίου για τις μικρομεσαίες επιχειρήσεις (ΜΜΕ) θα ενθαρρύνουν τούς ζωτικούς αυτούς φορείς δημιουργίας θέσεων απασχόλησης να συμετάσχουν πιο ενεργώς στην Ενιαία Αγορά;

<SPEAKER ID=271 NAME="Henderson">
Οι καθυστερημένες πληρωμές εμποδίζουν την ανταγωνιστικότητα των μικρομεσαίων επιχειρήσεων και λειτουργούν ανασταλτικά για τις μικρές επιχειρήσεις που συμμετέχουν πλήρως στην ενιαία αγορά. Η Επιτροπή διαβίβασε μια πρόταση για μια Οδηγία του Συμβουλίου κατά των καθυστερημένων πληρωμών στις εμπορικές συναλλαγές και παρουσίασε τις προτάσεις της στο Συμβούλιο Υπουργών Βιομηχανίας στις 7 Μαΐου. Το Συμβούλιο προσβλέπει στη συζήτηση της οδηγίας σε μια συνάντηση της ομάδας εργασίας πριν τη λήξη της Προεδρίας του Ηνωμένου Βασιλείου.
<P>
Η Σύνοδος Κορυφής του Λουξεμβούργου στις 20-21 Νοεμβρίου με θέμα την απασχόληση χαιρέτισε την πρωτοβουλία του Ευρωπαϊκού Κοινοβουλίου σχετικά με την ενίσχυση των πόρων του προϋπολογισμού που προορίζονται για την απασχόληση και κάλεσε την Επιτροπή να προχωρήσει σε επίσημες προτάσεις, για την ταχεία έγκρισή τους από το Συμβούλιο. Στις 21 Απριλίου το Συμβούλιο παρέσχε την πολιτική του υποστήριξη σε ένα πακέτο έως 420 εκατ. Ecu επί μία τριετία για τρεις δέσμες μέτρων, περιλαμβανομένης της χρηματοδοτικής διευκόλυνσης επιχειρηματικών κεφαλαίων, η διαχείριση της οποίας γίνεται από το Ευρωπαϊκό Ταμείο Επενδύσεων, με στόχο το πρώτο στάδιο λειτουργίας ΜΜΕ με μεγάλες αναπτυξιακές δυνατότητες.
<P>
Η Επιτροπή έχει συντάξει ένα προσχέδιο σχετικά με τα επιχειρηματικά κεφάλαια και τη δημιουργία θέσεων απασχόλησης στην Ευρωπαϊκή Ένωση, μελετώντας την αγορά επιχειρηματικών κεφαλαίων σε όλη την Ένωση σε σύγκριση με εκείνη των ΗΠΑ και καταλήγοντας με ένα σχέδιο δράσης στο οποίο αναφέρεται συνοπτικά η περαιτέρω εργασία που πρέπει να γίνει τόσο σε επίπεδο κρατών μελών όοσ και σε ευρωπαϊκό επίπεδο. Το Συμβούλιο ελπίζει ότι τα συγκεκριμένα μέτρα θα ενισχύσουν ειδικότερα τις μικρές και καινοτόμες εταιρίες που έχουν τόσο ζωτική σημασία για την ανάπτυξη και την απασχόληση σε όλη την Ευρωπαϊκή Ένωση.

<SPEAKER ID=272 LANGUAGE="EN" NAME="Harrison">
Είμαι ιδιαίτερα ευγνώμων προς τον Προεδρεύοντα για αυτή την πολύ θετική απάντησή του, διότι γνωρίζω πως η βρετανική κυβέρνηση έχει κάνει το παρόν θέμα προτεραιότητα για τους έξι μήνες της Προεδρίας της. Μπορεί να μην επιτευχθεί τώρα, αλλά ελπίζω ότι θα διαβιβαστεί στην αυστριακή Προεδρία και θα πραγματοποιηθεί πλήρως, διότι το ζήτημα της καθυστερημένης πληρωμής αποτελεί πράγματι μια πληγή για τις μικρές επιχειρήσεις σε όλη την επικράτεια της Ένωσης.
<P>
Πρόσφατα μόλις, και μάλιστα την εβδομάδα που διανύουμε, είχαμε την τελευταία έκθεση Grant Thornton που δείχνει τα τεράστια χρονικά διαστήματα πληρωμών που ακόμη πλήττουν τις μικρές επιχειρήσεις στα κράτη του Νότου της Ευρωπαϊκής Ένωσης. Όμως, ακόμη και στο Ηνωμένο Βασίλειο, τα μισά τιμολόγια πληρώνονται καθυστερημένα. Σε ποσοστό 50 % αυτό γίνεται εσκεμμένα και οι ΜΜΕ περιμένουν 50 % περισσότερο χρόνο από τις μεγάλες επιχειρήσεις για να εξοφληθούν. Εάν μπορέσουμε να επιλύσουμε το συγκεκριμένο πρόβλημα για τις μικρές επιχειρήσεις στην Ευρωπαϊκή «Ένωση, τα οφέλη σε ό, τι αφορά τις θέσεις εργασίας και την επιστροφή των ανθρώπων στην εργασία θα είναι τεράστια.

<SPEAKER ID=273 LANGUAGE="EN" NAME="Henderson">
Θα ήθελα να ευχαριστήσω τον αξιότιμο φίλο μου για τη συμπληρωματική του ερώτηση. Νομίζω ότι πρόκειται για ένα πολύ σημαντικό θέμα και θεωρώ ότι υπάρχουν πολλές μικρές επιχειρήσεις σε όλη την Ευρωπαϊκή Ένωση που πιστεύουν πως υπάρχουν συμβάσεις τις οποίες θα μπορούσαν θαυμάσια να αναλάβουν, αλλά συχνά αποτρέπονται από το να προχωρήσουν, διότι πιστεύουν ότι δεν θα πληρωθούν σε ένα εύλογο χρονικό διάστημα, με κατάληξη να αντιμετωπίσουν πολύ δύσκολα προβλήματα ρευστότητας που σε ορισμένες ακραίες περιπτώσεις μπορούν να οδηγήσουν τις επιχειρήσεις τους σε χρεωκοπία.
<P>
Εάν θέλουμε να βελτιώσουμε την ανταγωνιστικότητα γενικώς στην Ευρωπαϊκή Ένωση, πράγμα που ελπίζω ότι όλοι επιθυμούμε, αυτό είναι ένα σημαντικό θέμα με το οποίο οφείλουμε να ασχοληθούμε. Ελπίζω ότι το σχέδιο οδηγίας θα συμβάλει σημαντικά στη βελτίωση του κλίματος στο οποίο λειτουργούν οι μικρές αυτές επιχειρήσεις και θα θέσει σαφείς κατευθύνσεις στους μεγαλύτερους τομείς της αγοράς ότι όταν συνάπτουν συμβάσεις με μικρές εταιρίες θα πρέπει να τις εξοφλούν μέσα σε ένα εύλογο χρονικό διάστημα. Εάν το κάνουν και εάν η παρούσα οδηγία βοηθήσει σε αυτό, νομίζω ότι τούτο θα συμβάλει σημαντικά στη βελτίωση της ανταγωνιστικότητας με την ενίσχυση του τομέα των μικρών επιχειρήσεων.

<SPEAKER ID=274 LANGUAGE="EN" NAME="Hardstaff">
Θα ήθελα να εκφράσω την ικανοποίησή μου για την απάντηση του Προεδρεύοντα στην ερώτηση του συναδέλφου μου, αλλά θα σταθώ στο σημείο σχετικά με τα επιχειρηματικά κεφάλαια. Πρόκειται για ένα τεράστιο πρόβλημα που αντιμετωπίζουν οι μικρές επιχειρήσεις. Η Ευρωπαϊκή Ένωση λέει πολλά για την υποστήριξή της προς τις μικρομεσαίες επιχειρήσεις, αλλά είναι μια τέτοια ακριβώς εταιρία στην εκλογική μου περιφέρεια που αντιμετωπίζει μεγάλες δυσκολίες όσον αφορά την πρόσβαση σε χρήματα από την Ευρωπαϊκή Τράπεζα Επενδύσεων για να επεκταθεί και να παράσχει πρόσθετες θέσεις εργασίας σε ένα τομέα του Στόχου 5β. Ερωτώ τον Προεδεύοντα εάν μπορεί να με διαβεβαιώσει ότι η πρόσβαση των εν λόγω εταιριών σε χρηματοδοτήσεις της μορφής αυτής θα γίνει ευκολότερη.

<SPEAKER ID=275 NAME="Πρόεδρος">
Ευχαριστώ πολύ, κυρία Hardstaff.
<P>
Κύριε Henderson, όπως μπορείτε να διαπιστώσετε, αυτή η Ώρα των Ερωτήσεων αρχίζει καλά γιατί έχουμε όλο συγχαρητήρια. Ας ελπίσουμε πως, κατά την διάρκεια της μίας ώρας και των 10 λεπτών που διαθέτουμε, να συνεχίσετε να λαμβάνετε τόσα συγχαρητήρια. Θέλετε να απαντήσετε στην ερώτηση της κυρίας Hardstaff;

<SPEAKER ID=276 LANGUAGE="EN" NAME="Henderson">
Ευχαριστώ την άλλη αξιότιμη φίλη μου για την επιπλέον συμπληρωματική της ερώτηση, που νομίζω ότι καλύπτει μια άλλη πτυχή του παρόντος θέματος. Πράγματι, θέτει το σημαντικό σημείο ότι δεδομένων των αρχικών δυσκολιών που έχουν οι μικρομεσαίες επιχειρήσεις και οι οποίες τονίστηκαν από τον κ. Harrison, πρέπει να έχουν τη διαβεβαίωση ή την πεποίθηση ότι θα πληρωθούν εγκαίρως. Εάν δεν μπορούν να συγκεντρώσουν τα κεφάλαια για τη χρηματοδότηση ενός συγκεκριμένου έργου το οποίο ενδέχεται να συνεπάγεται επιπλέον επενδύσεις, τότε, ακόμη και εάν θεωρούν ότι η σύμβαση μπορεί να εκπληρωθεί, ακόμη και εάν πιστεύουν ότι θα πληρωθούν, τότε, ενδέχεται να μην μπορέσουν να συγκεντρώσουν αρκετά χρήματα για να προχωρήσουν ίσως σε μια μικρή τροποποίηση στον εξοπλισμό τους ή σε οτιδήποτε άλλο για να μπορέσουν να εκπληρώσουν τη σύμβαση. Συνεπώς, οποιοδήποτε μέτρο που βοηθά μια μικρή επιχείρηση να αντλήσει επιχειρηματικά κεφάλαια είναι ιδιαίτερα ευπρόσδεκτο, και ελπίζω ότι θα μπορέσουμε να προωθήσουμε το θέμα αυτό όσο το δυνατόν περισσότερο, κάνοντας την απαραίτητη πρόοδο ώστε να παράσχουμε την επιπλέον αυτή υποστήριξη στον τομέα των μικρών επιχειρήσεων σε όλη την Ευρωπαϊκή Ένωση.

<SPEAKER ID=277 NAME="Πρόεδρος">
Ερώτηση αριθ. 3 του κ. James Nicholson (H-0390/98):
<P>
Θέμα: Διαφορά μεταξύ της λίρας Αγγλίας και της λίρας της Δημοκρατίας της Ιρλανδίας
<P>
Αναγνωρίζει το Συμβούλιο τη μειονεκτική εμπορική θέση στην οποία βρίσκονται επί του παρόντος οι έμποροι στη Βόρεια Ιρλανδία ως αποτέλεσμα της σοβαρής διαφοράς μεταξύ της λίρας Αγγλίας και της λίρας της Δημοκρατίας της Ιρλανδίας; Προτίθεται το Συμβούλιο να εκφράσει την άποψή του σχετικά με το πότε θα μπορέσει να ελαφρυνθεί η παρούσα κατάσταση και κατά πόσον θα ενεργήσει ώστε να εξασφαλισθούν ίσες και δίκαιες εμπορικές συναλλαγές μεταξύ των δύο περιοχών;

<SPEAKER ID=278 NAME="Henderson">
Το Συμβούλιο αναγνωρίζει τη σημασία της σταθερότητας της τιμής συναλλάγματος για την αποτελεσματική λειτουργία της ενιαίας αγοράς. Όπως αναγνωρίστηκε στις γενικές οικονομικές κατευθύνσεις του 1997, η ορθή μακροοικονομική διαχειριστική πολιτική δημιουργεί τις προϋποθέσεις για σταθερές τιμές συναλλάγματος μέσα στην Κοινότητα.
<P>
Τα κράτη μέλη επαναβεβαίωσαν τη δέσμευσή τους όσον αφορά την εξακολούθηση της άσκησης πολιτικών με στόχο τη σταθερότητα, στη συνάντηση του ECOFIN της 1ης Μαΐου.

<SPEAKER ID=279 LANGUAGE="EN" NAME="Nicholson.">
Κύριε Πρόεδρε, και εγώ θα ήθελα να καλωσορίσω σήμερα τον Προεδρεύοντα και να τον ευχαριστήσω για την έστω και σύντομη απάντησή του.
<P>
Βεβαίως, η πραγματικότητα είναι ότι η διαφορά μεταξύ της αγγλικής και της ιρλανδικής λίρας έφτασε μέχρι και το 22 %. Καθώς η Βόρειος Ιρλανδία αποτελεί το τμήμα του Ηνωμένου Βασιλείου που έχει χερσαία σύνορα με μια άλλη χώρα της Ευρωπαϊκής Ένωσης, η διαφορά αυτή είναι τεράστια, έχει επιπτώσεις στους λιανοπωλητές και στα πρατήρια υγρών καυσίμων και θέτει ανθρώπους εκτός εργασίας στις μεθοριακές περιοχές μεταξύ της Βορείου Ιρλανδίας και της Δημοκρατίας της Ιρλανδίας, ενώ προκαλεί πολύ σοβαρή ζημία στους εμπόρους της συγκεκριμένης αυτής περιοχής.
<P>
Αναρωτιέμαι εάν ο Προεδρεύων ή η κυβέρνησή του ή, μάλιστα, το Συμβούλιο, θα εξέταζαν την παραγγελία μιας μελέτης σχετικά με τις συνέπειες της κατάστασης αυτής. Πλησιάζουμε τώρα τη στιγμή όπου το ενιαίο νόμισμα θα εισαχθεί στα άλλα κράτη μέλη. Έχοντας υπόψη το γεγονός ότι το Ηνωμένο Βασίλειο δεν πρόκειται να συμμετάσχει στο ενιαίο νόμισμα, σε αντίθεση με την Ιρλανδία, θα αναλάβει να εξετάσει τις ζημιογόνες επιπτώσεις του γεγονότος αυτού στους λιανοπωλητές και σε όλες τις επιχειρήσεις στη Βόρειο Ιρλανδία, ακόμη και εάν αποτελεί μια διαδικασία που περιορίζεται στη διατύπωση προβλέψεων η αξιοπιστία των οποίων δεν μπορεί να κριθεί τη στιγμή αυτή;

<SPEAKER ID=280 LANGUAGE="EN" NAME="Henderson">
Ο αξιότιμος κ. βουλευτής θέτει ένα σημαντικό θέμα οι συνέπειες του οποίου προφανώς γίνονται αισθητές από τους κατοίκους της εκλογικής του περιφέρειας. Οι διαφορές στην τιμή συναλλάγματος μεταξύ της ιρλανδικής και της αγγλικής λίρας θα έχουν πάντοτε επιπτώσεις στη μεθοριακή περιοχή μεταξύ της Ιρλανδικής Δημοκρατίας και της Βορείου Ιρλανδίας. Θυμάμαι ότι πριν από όχι και τόσο πολύ καιρό η σχέση ήταν αρκετά αντίθετη.
<P>
Μπορώ να τον διαβεβαιώσω ότι το ECOFIN έχει δεσμευθεί να παρακολουθήσει τον τρόπο με τον οποίο διαμορφώνονται οι τιμές συναλλαγματος καθώς οδεύουμε στην εποχή του ενιαίου νομίσματος και στις σχέσεις του με τα άλλα νομίσματα που επηρεάζει.
<P>
Μπορώ επίσης να πω - και αυτό δεν είναι ένα θέμα για το Συμβούλιο - ότι η ίδια η βρετανική κυβέρνηση θα παρακολουθεί τον τρόπο με τον οποίο διαμορφώνεται η οικονομική κατάσταση μεταξύ των χωρών που έχουν υιοθετήσει το ενιαίο νόμισμα και του Ηνωμένου Βασιλείου. Σε αυτό είναι φανερό ότι περιλαμβάνονται η Δημοκρατία της Ιρλανδίας και το τμήμα της Βορείου Ιρλανδίας που ανήκει στο Ηνωμένο Βασίλειο. Αυτό είναι μερος της διαδικασίας παρακολούθησης του βαθμού με τον οποίο λαμβάνει χώρα οποιαδήποτε σύγκλιση.
<P>
Ο αξιότιμος κ. βουλευτής θα γνωρίζει ότι αποτελεί εκπεφρασμένο στόχο της κυβέρνησης του Ηνωμένου Βασιλείου ότι πρέπει να υπάρχει μια περίοδος κατά την οποία η σύγκλιση μπορεί να λάβει χώρα μεταξύ της οικονομίας που προσδιορίζεται με βάση τη λίρα και της οικονομίας που προσδιορίζεται με βάση το ενιαίο νόμισμα.
<P>
Θα υπάρχει λοιπόν μια παρακολούθηση της διαδικασίας από το ECOFIN. Όμως επιπλέον, η κυβέρνηση του Ηνωμένου Βασιλείου θα προχωρήσει στη δική της ανάλυση την οποία, είμαι βέβαιος, θα θέσει στο ECOFIN πράγμα που θα βοηθήσει στη διαμόρφωση ενός προτύπου για παρακολούθηση από το Συμβούλιο.

<SPEAKER ID=281 NAME="Πρόεδρος">
Ερώτηση αριθ. 4 του κ. Felipe Camisσn Asensio (Η-0393/98):
<P>
Θέμα: Δημιουργία της Ευρωπαοκής Υπηρεσίας για την Ασφάλεια της Πολιτικής Αεροπορίας
<P>
Τί πληροφορίες διαθέτει το Συμβούλιο σχετικά με την ενδεχόμενη δημιουργία μιας Ευρωπαϊκής Υπηρεσίας για την Ασφάλεια της Πολιτικής Αεροπορίας;

<SPEAKER ID=282 NAME="Henderson">
Τον Σεπτέμβριο του 1996 η Ευρωπαϊκή Επιτροπή προέβη σε μια σύσταση για μία απόφαση του Συμβουλίου που θα παρείχε στην Επιτροπή εξουσιοδότηση για το ξεκίνημα διαπραγματεύσεων σχετικά με την ίδρυση μιας Ευρωπαϊκής Υπηρεσίας για την Ασφάλεια της Πολιτικής Αεροπορίας (EASA). Από τότε, το Συμβούλιο ασχολείται ενεργά με το θέμα.
<P>
Το Συμβούλιο αναγνωρίζει την ανάγκη επίτευξης ενός υψηλού και ενιαίου επιπέδου ασφαλείας για την πολιτική αεροπορία στην Ευρώπη και συνεπώς υποστηρίζει την ίδρυση της EASA. Τα όργανα του Συμβουλίου προχωρούν στις εργασίες τους με βάση το σκεπτικό ότι η Υπηρεσία για την Ασφάλεια θα έχει τη μορφή ενός διεθνούς οργανισμού που θα στηρίζεται σε μεγάλο βαθμό στο σύστημα μιας κοινής αρχής για την πολιτική αεροπορία. Έχει ζητηθεί η γνώμη των ενδιαφερομένων πλευρών που αναγνωρίζονται σε ευρωπαϊκό επίπεδο και υποστηρίζουν την ταχεία ίδρυση της εν λόγω υπηρεσίας για την ασφάλεια. Το Συμβούλιο Υπουργών Μεταφορών αναμένεται να εξετάσει μια απόφαση σχετικά με μια διαπραγματευτική εντολή, κατά τη συνεδρίασή του τον Ιούνιο.

<SPEAKER ID=283 LANGUAGE="ES" NAME="Camisσn Asensio">
Όντως, έχοντας ακούσει το Συμβούλιο έχω την εντύπωση πως συμφωνούμε αρκετά με το ότι βρισκόμαστε ενώπιον ενός σχεδίου, αυτό της συγκεκριμένης Υπηρεσίας, μεγάλης σπουδαιότητας, ίσως όχι βραχυπρόθεσμα, αλλά βέβαια μακροπρόθεσμα. Και όχι μόνο για τις βελτιώσεις που μπορεί να επιφέρει στις συνθήκες εντός των αεροσκαφών, αλλά ουσιαστικά λόγω των πιστοποιητικών εγγύησης που ίσως να δημιουργήσει για όλο το σύστημα της πολιτικής αεροπορίας. Οι αμφιβολίες που μπορούσαμε να έχουμε δεν έχουν καθόλου επιλυθεί με την παρέμβαση του Συμβουλίου. Για αυτόν τον λόγο, ρωτήσαμε το Συμβούλιο αν δεν πιστεύει πως, σε επίπεδο Συμβουλίου ή τουλάχιστον κάποιου μέλους του Συμβουλίου, θα μπορούσε να παρουσιαστεί κάποια δυσκολία όσον αφορά τη σφαιρική εικόνα αυτής της Υπηρεσίας, αν θα πρόκειται για μια αποκλειστικά κοινοτική οργάνωση ή αν πραγματικά θα διευρύνεται, για παράδειγμα προς τις χώρες της Ανατολικής Ευρώπης. Αυτό μήπως συνεπάγεται κάποιες δυσκολίες, και πώς θα τις επίλυε το Συμβούλιο;

<SPEAKER ID=284 LANGUAGE="EN" NAME="Henderson">
Ευχαριστώ τον αξιότιμο κ. βουλευτή για την συμπληρωματική του ερώτηση. Πρόκειται για ένα ιδιαίτερα προφανές θέμα που πρέπει να εξεταστεί από το Συμβούλιο. Υπάρχει η άποψη ότι πρέπει να είναι όσο το δυνατό γενικότερο, ώστε τα υψηλότερα πρότυπα ασφαλείας να μπορούν να αποτελέσουν αντικείμενο παρακολούθησης, ενδελεχούς έρευνας και συμφωνίας πάνω στο ευρύ αυτό πεδίο.

<SPEAKER ID=285 LANGUAGE="EN" NAME="von Habsburg">
Θα ήθελα να ρωτήσω τον Προεδρεύοντα εάν στη διάσκεψη στο πλαίσιο της οποίας, όπως είπε, πρόκειται να συσταθεί η εν λόγω υπηρεσία, θα εξεταστεί η ασφάλεια μέσα στο αεροσκάφος. Εδώ και πολλά χρόνια υπήρχε μια απόφαση σύμφωνα με την οποία ο επιβάτης μπορούσε να πάρει μια μόνο χειραποσκευή στο αεροσκάφος. Πετώ συχνά και έχω παρατηρήσει ότι αυτό δεν τηρείται από τις περισσότερες αεροπορικές εταιρίες. Πρόκειται για έναν από τους κύριους παράγοντες ανασφάλειας στο αεροσκάφος σε περιπτώσεις ατυχημάτων ή δυσκολιών. Αραγε προτίθεται να προβεί σε ενέργειες ώστε το συγκεκριμένο αυτό πρόβλημα να περιληφθεί στις διαπραγματεύσεις και στις προπαρασκευαστικές ενέργειες για την ίδρυση της υπηρεσίας;

<SPEAKER ID=286 LANGUAGE="EN" NAME="Henderson">
Στην πραγματικότητα πρόκειται για ένα πρόβλημα στο οποίο πρέπει να απαντήσουν οι αεροπορικές εταιρίες. Γνωρίζω ότι από την άποψη αυτή υπήρξα παραβάτης σε αρκετές περιπτώσεις: προσπάθησα να μεταφέρω πάρα πολλές τσάντες και ορισμένες φορές μου είπαν από την εταιρία να αφήσω την τσάντα στα σκαλιά και θα τοποθετηθεί στη σκευοφόρο. Αυτό είναι ένα από τα θέματα που μπορούν να καλυφθούν από την Υπηρεσία για την Ασφάλεια. Ο σκοπός είναι να έχει αρμοδιότητα για όλους τομείς της ασφάλειας της πολιτικής αεροπορίας - ειδικά για τα αεροδρόμια και τον έλεγχο της εναέριας κυκλοφορίας - αλλά σίγουρα θα καλύπτει και τον προτεινόμενο τομέα.

<SPEAKER ID=287 LANGUAGE="DE" NAME="Rόbig">
Κύριε Πρόεδρε, κι εγώ ως πιλότος βρίσκομαι συχνά στον αέρα και μου προκαλεί εντύπωση το γεγονός ότι, διαφορετικά απ'ότι θα φανταζόταν κανείς, οι διεπαφές, ιδιαίτερα μέσω της Eurocontrol, συχνά δεν ανταποκρίνονται στις προδιαγραφές ασφαλείας. Πιστεύω πως χρειαζόμαστε καινούριες προδιαγραφές τυποποίησης στον τομέα αυτόν, οι οποίες θα γίνουν με βάση το ίδιο software και το ίδιο hardware και θα αποτελέσουν το θεμέλιο για ενιαίες ευρωπαϊκές συμβάσεις.
<P>
Δεύτερον, με το δορυφορικό σύστημα παγκόσμιας πλοήγησης (GPS) αποκτούμε νέες δυνατότητες στην αεροπλοΐα. Δεν είναι πολύς καιρός που βρέθηκα στη Μόσχα, όπου με το GLONASS θα αποκτούσαμε ένα επιπρόσθετο σύστημα. Με αυτό θα άρχιζε μια νέα εποχή στην αεροπλοΐα. Κατά πόσον έχει η νέα αυτή υπηρεσία και το καθήκον να επιβάλει καινούριες προδιαγραφές ασφαλείας σε μελλοντικά προγράμματα;

<SPEAKER ID=288 LANGUAGE="EN" NAME="Henderson">
Ο αξιότιμος κ. βουλευτής έθεσε ένα πολύ σχετικό θέμα. Ελπίζω βεβαίως ότι οι όροι αναφοράς για την Υπηρεσία Ασφαλείας θα καλύπτουν την αρμοδιότητα εξέτασης των επιπτώσεων της νέας τεχνολογίας σε πολλούς τομείς της ασφάλειας της πολιτικής αεροπορίας και τη δυνατότητα υποβολής προτάσεων σχετικά με τις δοκιμές της νέας τεχνολογίας και την απαίτηση να πληρούνται τα υψηλότερα πρότυπα ασφαλείας.

<SPEAKER ID=289 NAME="Πρόεδρος">
Ερώτηση αριθ. 5 του κ. Alan Gillis (H-0395/98):
<P>
Θέμα: Νομιμοποίηση προσόδων από παράνομες δραστηριότητες
<P>
Έχοντας υπόψη τις παράνομες δραστηριότητες καταχωρημένων στην Ιρλανδία εταιρειών που δεν έχουν έδρα στη χώρα αυτή, τι μέτρα προτίθεται να λάβει το Συμβούλιο, στο πλαίσιο των ευρωπαϊκών πολιτικών για την καταπολέμηση των ναρκωτικών, για να πείσει την ιρλανδική κυβέρνηση να κλείσει τις εταιρείες αυτές για τις οποίες η κυβέρνηση έχει παραδεχτεί ότι είναι αναμεμειγμένες σε δραστηριότητες νομιμοποίησης παράνομου χρήματος;

<SPEAKER ID=290 NAME="Henderson">
Ήδη από το 1991 έχει τεθεί σε εφαρμογή μια οδηγία του Συμβουλίου σχετικά με την πρόληψη της χρήσης του χρηματοοικονομικού συστήματος για τον σκοπό του ξεπλύματος χρημάτων. Η Επιτροπή συντάσσει εκθέσεις για την εφαρμογή της οδηγίας αυτής σε τακτικές χρονικές περιόδους και τις υποβάλλει στο Ευρωπαϊκό Κοινοβούλιο και στο Συμβούλιο. Μέχρι τώρα, η Επιτροπή δεν έχει υποβάλει καμία πρόταση για την αλλαγή της νομοθεσίας σχετικά με το ξέπλυμα χρημάτων.
<P>
Όσον αφορά τη συγκεκριμένη ερώτηση που τέθηκε από τον κ. βουλευτή, το πρόβλημα στο οποίο αναφέρεται δεν έχει συζητηθεί στα όργανα του Συμβουλίου.

<SPEAKER ID=291 LANGUAGE="EN" NAME="Gillis">
Θα ήθελα να ευχαριστήσω τον Προεδρεύοντα. Είμαι πολύ απογοητευμένος που το ιδιαίτερα σημαντικό αυτό θέμα δεν αναφέρεται περαιτέρω στην ημερήσια διάταξη. Θα μπορούσε κανείς να το αποκαλέσει σχεδόν ύβρη, δεδομένων των εκατοντάδων χιλιάδων πολιτών της Ένωσης - οι περισσότεροι από τους οποίους είναι εξαιρετικά νέοι - οι ζωές των οποίων καταστρέφονται εντελώς από τους βαρώνους των ναρκωτικών που κάνουν τεράστιες περιουσίες και πολύ συχνά βοηθούνται από την ανεπαρκή εταιρική νομοθεσία. Οι περισσότεροι από τους νέους αυτούς ανθρώπους πεθαίνουν πάρα πολύ νωρίς.
<P>
Εμείς στο Κοινοβούλιο έχουμε καταστήσει το θέμα των ναρκωτικών στο σύνολό του θέμα πρώτης προτεραιότητας. Εν όψει αυτού, θα ήθελα να ρωτήσω τον Προεδρεύοντα το εξής: Δεν νομίζει ότι και αυτός πρέπει να κάνει το ίδιο όσον αφορά το ξέπλυμα χρημάτων και τον αγώνα για την καταπολέμηση των ναρκωτικών και της διακίνησής τους, έχοντας υπόψη ότι η Ευρωπαϊκή Ένωση δεν έχει τώρα σχεδόν καθόλου σύνορα και ότι αυτοί που διακινούν τα ναρκωτικά μπορούν να κυκλοφορούν ελεύθερα;

<SPEAKER ID=292 LANGUAGE="EN" NAME="Henderson">
Συμφωνώ πάρα πολύ με το θέμα που έθεσε ο αξιότιμος κ. βουλευτής. Αναμφίβολα, υπάρχει σχέση μεταξύ της προμήθειας ναρκωτικών με σκοπό την υπερβολική χρήση και του ξεπλύματος χρημάτων από τα κέρδη της εμπορίας τους και μάλιστα, μερικές φορές, της εξασφάλισης των οικονομικών μέσων για την αγορά τους. Θα έλεγα στον κ. βουλευτή ότι εάν πιστεύει πως κατά κάποιον τρόπο δεν εφαρμόζονται οι ισχύοντες κανόνες, πρέπει να επιστήσει την προσοχή των αρμόδιων αρχών.
<P>
Η Προεδρία έχει δώσει πρώτη προτεραιότητα συνολικά στο θέμα της καταπολέμησης της εμπορίας ναρκωτικών και των συναφών δραστηριοτήτων όπως είναι το ξέπλυμα χρημάτων. Στο πλαίσιο της Ευρωπαϊκής Διάσκεψης έχει συσταθεί μια ομάδα ειδικών για να εξετάσει τους τρόπους με τους οποίους μπορούν να καταπολεμηθούν τα ναρκωτικά σε έναν ευρύτερο χώρο από την Ευρωπαϊκή Ένωση και μόνο, αλλά και ο οποίος να καλύπτει και τις χώρες που επιθυμούν να προσχωρήσουν στην Ένωση, ορισμένες από τις οποίες είναι συχνά χώρες διαμετακόμισης από την περιοχή προέλευσης των ναρκωτικών και κατά συνέπεια συνδέονται με την παροχή των χρηματοοικονομικών πόρων για την αγορά ή την απόκτηση κερδών από αυτά.
<P>
Πρόκειται για ένα θέμα ύψιστης προτεραιότητας και είμαι βέβαιος ότι η Σύνοδος Κορυφής στο Cardiff θα θελήσει να ασχοληθεί με το θέμα αυτό που είναι μείζονος σημασίας και συνδέεται ιδιαίτερα με τον παράγοντα-άνθρωπο - οι γονείς και άλλοι σε όλη την Ευρωπαϊκή Ένωση νοιώθουν τρόμο στη σκέψη ότι τα παιδιά τους μπορεί να έρθουν σε επαφή με τα ναρκωτικά και να καταλήξουν χρήστες ναρκωτικών. Είμαι βέβαιος ότι θα υποστηρίξουν αμέριστα οποιαδήποτε δράση η Ευρωπαϊκή Ένωση - ή οποιοδήποτε από τα εθνικά κράτη της Ένωσης - μπορούν να αναλάβουν για την καταπολέμηση αυτής της διεφθαρμένης μορφής εμπορίου.

<SPEAKER ID=293 LANGUAGE="DE" NAME="Posselt">
Ήμουν εισηγητής στα θέματα της διεύρυνσης προς ανατολάς και της εσωτερικής ασφαλείας. Βλέπουμε πως εξαιτίας των μεγάλων προγραμμάτων ιδιωτικοποίησης, σε συνδυασμό με επισφαλείς καταστάσεις ως προς το κράτος δικαίου, διενεργείται σε ευρεία κλίμακα ξέπλυμα χρημάτων στις υποψήφιες χώρες και παρεμπιπτόντως γίνεται και ξέπλυμα χρημάτων σε κεφάλαια που προέρχονται από την Ευρωπαϊκή Ένωση και τα οποία επιστρέφουν πάλι σ' αυτήν ως εμβάσματα.. Παίζει κάποιο ρόλο το ζήτημα του ξεπλύματος χρημάτων στο διαρθρωτικό διάλογο με τα κράτη της Κεντρικής και Ανατολικής Ευρώπης και στις προετοιμασίες για ένταξη; Ο συνάδελφος Schmid από τους Σοσιαλδημοκράτες έφερε το θέμα αυτό στην έκθεσή μου. Η λήψη δραστικών μέτρων από πλευράς των υποψηφίων χωρών κατά του ξεπλύματος χρημάτων αποτελεί απαραίτητη προϋπόθεση για την ένταξή τους.

<SPEAKER ID=294 LANGUAGE="EN" NAME="Henderson">
Ο αξιότιμος κ. βουλευτής έχει απόλυτα δίκιο ότι υπάρχει και πρέπει να συνεχίσει να υπάρχει ένας διάλογος μεταξύ της Ένωσης και των χωρών που επιθυμούν να προσχωρήσουν σε αυτήν πάνω σε ολόκληρο το φάσμα θεμάτων της καταπολέμησης του εμπορίου ναρκωτικών και του συναφούς προβλήματος του ξεπλύματος χρημάτων.
<P>
Ελπίζω ότι είμαι σε θέση να διαβεβαιώσω τον αξιότιμο κ. βουλευτή υπογραμμίζοντας το γεγονός ότι ως μέρος της διαδικασίας λεπτομερούς εξέτασης είναι αναγκαίο οι χώρες εκείνες που επιθυμούν να γίνουν μέλη της Ένωσης να πληρούν το κεκτημένο της Ένωσης. Αυτό καλύπτει και το τραπεζικό σύστημα, και ένα από τα στοιχεία του τραπεζικού συστήματος που στο πλαίσιο αυτό είναι σημαντικό, συνίσταται στην τήρηση των τραπεζικών κανόνων που με πολύ απλά λόγια απαιτούν από τους πολίτες να προσδιορίζουν την πηγή μεγάλων χρηματικών ποσών τα οποία καταθέτουν στο τραπεζικό σύστημα. Δεν γνωρίζω εάν αυτό ισχύει ήδη σε ορισμένες από τις χώρες που επιθυμούν να προσχωρήσουν στην Ένωση. Μπορεί να συμβαίνει σε ορισμένους τομείς, μπορεί να συμβαίνει σε ορισμένες τράπεζες. Όμως, ως συνιστώσα του τραπεζικού συστήματος, αυτό θα είναι μέρος της λεπτομερούς εξέτασης στον τραπεζικό χώρο και μπορεί να αποτελέσει σημαντική προστασία.

<SPEAKER ID=295 LANGUAGE="DE" NAME="Schmid">
Κύριε Πρόεδρε του Συμβουλίου, η ευρωπαϊκή νομοθεσία κατά του ξεπλύματος χρημάτων που αναφέρατε πριν δεν ισχύει στο Γιβραλτάρ, αλλά ούτε και στο Τζέρσεϋ, το Γκουέρνσεϋ και τη Νήσο Μαν, αν και οι περιοχές αυτές βρίσκονται υπό βρετανική κυριαρχία. Επίσης δεν ισχύει και σε κρατίδια όπως η Ανδόρρα, το Μονακό και το Κράτος του Βατικανού. Έχει αρχίσει το Συμβούλιο συζητήσεις για το κλείσιμο αυτών των κενών που είναι σημαντικά στην πράξη, διότι εκεί συγκεντρώνεται το ξέπλυμα χρημάτων στην Ευρώπη;

<SPEAKER ID=296 LANGUAGE="EN" NAME="Henderson">
Δεν επιθυμώ να απαντήσω σχετικά με τις συγκεκριμένες εδαφικές περιοχές που αναφέρθηκαν από τον αξιότιμο κ. βουλευτή, διότι αυτό θα ήταν λάθος χωρίς προηγούμενη ειδοποίηση και λεπτομερή ανάλυση της κατάστασης σε κάθε περιοχή. Όμως, σε γενικές γραμμές, μπορώ να πω ότι είναι ιδιαίτερα προς το συμφέρον των υπεράκτιων εκείνων τραπεζικών φορέων να πληρούν τους συνήθεις κανόνες που ισχύουν διεθνώς. Εάν διαπιστωθεί ότι δεν πληρούν τα πρότυπα αυτά, θα χαθεί η εμπιστοσύνη στην ικανότητά τους να προσαρμοστούν με το τραπεζικό σύστημα που λειτουργεί στον υπόλοιπο κόσμο και αυτό θα τους στερήσει από πολλές καταθέσεις που θα έβρισκαν ελκυστικές.
<P>
Για παράδειγμα, γνωρίζω ότι στη Νήσο του Μαν έχουν καταβληθεί σημαντικές προσπάθειες ώστε να γίνει απόλυτα σαφές πως το επίπεδο των κανονιστικών ρυθμίσεων που απαιτείται εκεί είναι το ίδιο με ό, τι απαιτείται και στην Πόλη του Λονδίνου. Μπορεί βέβαια να προβληθούν ενστάσεις σχετικά με την επάρκεια των κανονιστικών ρυθμίσεων στην Πόλη του Λονδίνου, όμως, για παράδειγμα, οι αρχές της Νήσου του Μαν αποδίδουν μεγάλη σημασία να διασφαλίσουν ότι αυτό πράγματι συμβαίνει. Στο Γιβραλτάρ επίσης έχουν ληφθεί μέτρα από την κυβέρνηση με σκοπό να καθησυχάσουν οποιονδήποτε πιθανό επενδυτή ότι ισχύουν τα ίδια διεθνή πρότυπα στις τραπεζικές εργασίες με εκείνα που ισχύουν αλλού.
<P>
Οι αρχές αυτές λοιπόν έχουν συνειδητοποιήσει ότι για το δικό τους εμπορικό συμφέρον πρέπει να πληρούν τα διεθνή πρότυπα. Αυτό θα καθησυχάσει τους επενδυτές και πρέπει επίσης να αποτελέσει αποτρεπτικό παράγοντα για οποιονδήποτε που στο μέλλον θέλει να ξεπλύνει χρήματα και νομίζει ότι τα πράγματα θα είναι ευκολότερα εδώ από ό, τι σε κάποιο από τα τραπεζικά συστήματα που ισχύουν στο κύριο τμήμα της Ευρωπαϊκής Ένωσης.

<SPEAKER ID=297 NAME="Πρόεδρος">
Ερώτηση αριθ. 6 του κ. David Bowe (H-0400/98):
<P>
Θέμα: Συμβούλιο Περιβάλλοντος της 23ης Μαρτνου 1998
<P>
Είναι ικανοποιημένο το Συμβούλιο με τα αποτελέσματα του Συμβουλίου Περιβάλλοντος που πραγματοποιήθηκε στις 23 Μαρτίου 1998. Εάν όχι, ποίοι είναι οι λόγοι της μη ικανοποίησής του;

<SPEAKER ID=298 NAME="Henderson">
Με ευχαρίστηση ανακοινώνω την ιδιαίτερα ικανοποιητική έκβαση που είχε το Συμβούλιο Περιβάλλοντος στις 23 Μαρτίου. Το Συμβούλιο κατέληξε σε τέσσερις κοινές αποφάσεις, συμφώνησε σε τέσσερις σειρές συμπερασμάτων και σημείωσε σημαντική πρόοδο σε έναν αριθμό σημαντικών θεμάτων όπως η αλλαγή στο κλίμα και η ποιότητα του αέρα. Η εργασία αυτή αναμένεται ότι θα συμβάλλει σημαντικά στη βελτίωση της ζωής των ανθρώπων στην Ευρώπη. Μεγάλο μέρος της επιτυχίας αυτής οφειλόταν στο ότι οι απόψεις του Κοινοβουλίου δόθηκαν σε εύθετο χρόνο, χάρη στην εργασία της Επιτροπής Περιβάλλοντος, Δημόσιας Υγείας και Προστασίας των Καταναλωτών, μέλος της οποίας είναι, όπως γνωρίζω, ο αξιότιμος κ. βουλευτής.

<SPEAKER ID=299 LANGUAGE="EN" NAME="Bowe">
Ευχαριστώ τον Προεδρεύοντα για τα συγχαρητήρια που έδωσε στην Επιτροπή Περιβάλλοντος, Δημόσιας Υγείας και Προστασίας των Καταναλωτών, τα οποία και θα μεταφέρω στους συναδέλφους μου. Συμφωνώ με την ανάλυση του Συμβουλίου σχετικά με την πρώτη συνάντηση του Συμβουλίου Περιβάλλοντος κατά τη διάρκεια της παρούσας Προεδρίας. Πρόκειται για ένα θαυμάσιο βήμα προς τα εμπρός ώστε να απαλλαγούμε από τα τελευταία ίχνη της εικόνας του Ηνωμένου Βασιλείου ιδιαίτερα, ως τον "βρώμικο άνθρωπο της Ευρώπης».
<P>
Όμως, θα ήθελα να ρωτήσω τι άλλο - αυτό είναι μόνο το πρώτο βήμα - θα κάνει η Προεδρία ή νομίζει πως έχει ήδη κάνει κατά τη διάρκεια της θητείας της για να πετύχει περισσότερα στον τομέα του περιβάλλοντος και να εξαλείψει εντελώς την εικόνα του Ηνωμένου Βασιλείου ως "τον βρώμικο άνθρωπο της Ευρώπης»;

<SPEAKER ID=300 LANGUAGE="EN" NAME="Henderson">
Eυχαριστώ τον αξιότιμο κ. βουλευτή για την ερώτησή του. Η Προεδρία και το Συμβούλιο θεωρούν το όλο θέμα της βελτίωσης του περιβάλλοντος ως θέμα πρώτης προτεραιότητας. Εκτός από τα σημεία στα οποία έχω ήδη αναφερθεί στην αρχική μου απάντηση, εκφράζω επίσης την ικανοποίησή μου που συμφωνήθηκαν κοινές θέσεις πάνω σε τρεις οδηγίες σχετικά με την επιχωμάτωση, τις εκπομπές από ελαφρά κλειστά φορτηγά και τις εκπομπές πτητικών οργανικών συστατικών από ορισμένες επεξεργασίες βιομηχανικών προϊόντων. Πληροφορούμαι ότι τώρα υπάρχει μια γνωμοδότηση από το Κοινοβούλιο πάνω στα εν λόγω θέματα.
<P>
Το Συμβούλιο συμφώνησε επίσης πάνω σε συμπεράσματα σχετικά με τις κλιματικές αλλαγές που αξιολογούν τα αποτελέσματα της Διάσκεψης του Κυότο τον περασμένο Δεκέμβριο και ορίζουν τις κύριες προτεραιότητες για την εργασία που πρέπει να γίνει πάνω στο εμπόριο εκπομπών και άλλα θέματα πριν από την επόμενη διάσκεψη των μερών στο Μπουένος Αιρες τον Νοέμβριο. Πρόκειται για εξαιρετικά σημαντικές εργασίες που έγιναν για να βελτιώσουν το περιβάλλον μας σε όλη την Ευρώπη και ελπίζω ότι θα δώσουν κάποια ώθηση στο θέμα συνολικά, έτσι ώστε η εργασία να μπορεί να διεξαχθεί από την επιτροπή του αξιότιμου κ. βουλευτή και βεβαίως, από τις μελλοντικές Προεδρίες του Συμβουλίου.

<SPEAKER ID=301 LANGUAGE="EN" NAME="McIntosh">
θα ήθελα να καλωσορίσω τον Προεδρεύοντα σε αυτό τον άλλο χώρο και να τον ρωτήσω εάν συμμερίζεται την ανησυχία μου ότι στο άτυπο Συμβούλιο Περιβάλλοντος και Μεταφορών οι υπουργοί εξέφρασαν την επιθυμία τους να εισαγάγουν ένα φόρο πάνω στην κηροζίνη που θα είχε δραματικές επιπτώσεις στην αεροπλοΐα. Δεν δέχεται ο υπουργός ότι στην πραγματικότητα οι αερομεταφορές είναι πιθανότατα ένας από τους καθαρότερους και φιλικότερους προς το περιβάλλον τρόπους μεταφοράς ανθρώπων και αγαθών σε όλη την Ευρώπη και ότι θα ήταν λάθος να γίνουν στόχος με τον τρόπο αυτό; Δεν συμφωνεί επίσης ότι η επιβολή ενός φόρου πάνω στην κηροζίνη που αντιλαμβάνομαι ότι ασφαλώς αποτελεί επιθυμία της Υπηρεσίας Περιβάλλοντος του Ηνωμένου Βασιλείου και άλλων χωρών στην Ευρώπη θα είχε ιδιαίτερα καταστροφικές συνέπειες σε μια μορφή ταξιδίου που είναι φιλική προς το περιβάλλον καθώς και στις τοπικές οικονομίες και στο προσωπικό των αεροδρομίων και των αεροπορικών εταιριών;

<SPEAKER ID=302 NAME="Henderson">
Αποτελεί πάντοτε μεγάλη χαρά να δέχομαι ερωτήσεις από την αξιότιμη κ. βουλευτή, είτε στην παρούσα Αίθουσα είτε σε άλλο χώρο. Γνωρίζω ότι έχει ζωηρό ενδιαφέρον για τα θέματα που συζητούμε.
<P>
Δεν τίθεται θέμα η Ένωση να έχει ως στόχο ένα συγκεκριμένο τομέα της οικονομικής δραστηριότητας και να ζητήσει από αυτόν να συμβάλλει περισσότερο από ό, τι οι άλλοι τομείς σε θέματα περιβάλλοντος. Η βασική αρχή είναι ότι όλοι οι τομείς της οικονομικής δραστηριότητας πρέπει σε κάθε περίπτωση να παρακολουθούν και να εξετάζουν λεπτομερώς και προσεκτικά τις περιβαλλοντικές επιπτώσεις οποιασδήποτε δραστηριότητάς τους. Πράγματι, η Συνθήκη του Αμστερνταμ απαιτεί από την Ένωση να λαμβάνει αυτό υπόψη της σε οποιαδήποτε από τα μέτρα που παίρνει.
<P>
Ελπίζω πως μπορώ να διαβεβαιώσω την αξιότιμη κ. βουλευτή ότι επί του παρόντος το θέμα στο οποίο αναφέρεται είναι μια πρόταση. Όλες οι διάφορες υπηρεσίες που θα ασχοληθούν με τη συγκεκριμένη πρόταση θα εξετάσουν τις επιπτώσεις ώστε να διαπιστώσουν εάν είναι πιθανό να προκύψει το επιθυμητό αποτέλεσμα. Όταν έχουμε στη διάθεσή μας τα συμπεράσματα από περαιτέρω αναλύσεις και διαβουλεύσεις, τότε θα είμαι περισσότερο έτοιμος να δώσω μια οριστικότερη απάντηση. Είμαι βέβαιος ότι η αξιότιμη κ. βουλευτής θα επανέλθει στο θέμα, εάν όχι στον χώρο αυτό, τότε σε κάποιον άλλο, με μια παρόμοια ερώτηση.

<SPEAKER ID=303 LANGUAGE="EN" NAME="Martin David">
Γνωρίζω ότι η κ. McIntosh πρέπει να κατανέμει τον χρόνο της μεταξύ δύο κοινοβουλίων τις ημέρες αυτές, αλλά αναρωτιέμαι εάν γνωρίζει ότι σήμερα την ώρα του μεσημεριανού γεύματος το Κοινοβούλιο ψήφισε κατά της ιδέας ενός φόρου πάνω στην κηροζίνη και ότι οι Εργατικοί βουλευτές του παρόντος Κοινοβουλίου υποστήριξαν τη θέση αυτή κατόπιν οδηγιών που έλαβαν από την κυβέρνηση της Αυτής Μεγαλειότητος. Αναρωτιέμαι εάν ο κ. υπουργός θα ικανοποιηθεί από την απόφαση αυτή.

<SPEAKER ID=304 NAME="Πρόεδρος">
Κύριε Henderson, έχετε τον λόγο στην περίπτωση που θέλετε να απαντήσετε σε αυτήν την ερώτηση. Έχετε δικαίωμα, κύριε Henderson, είτε να απαντήσετε είτε όχι. Αυτή η προεδρία σας καλεί να λάβετε τον λόγο, αλλά είναι ένα θέμα που απορρέει από τον χώρο της ερώτησης που διετυπώθη αρχικά. Επομένως, εσείς πρέπει να αποφασίσετε αν θα απαντήσετε ή όχι στην παρέμβαση-ερώτηση του κ. David Martin.

<SPEAKER ID=305 LANGUAGE="EN" NAME="Henderson">
Κύριε Πρόεδρε, δεν μπορώ να αντισταθώ σε μια πρόσκλησή σας. Λέω λοιπόν στον αξιότιμο κ. βουλευτή ότι δεν γνώριζα την απόφαση αυτή, αλλά πρόκειται για κάτι που θα ληφθεί υπόψη από το Συμβούλιο κατά τις συσκέψεις του.

<SPEAKER ID=306 NAME="Πρόεδρος">
Δεδομένου ότι αναφέρονται στο ίδιο θέμα, οι ερωτήσεις αριθ. 7 και 8 θα εξεταστούν από κοινού:
<P>
Ερώτηση αριθ. 7 του κ. Pedro Marset Campos (H-0405/98):
<P>
Θέμα: Η κατάσταση στην Παλαιστίνη
<P>
Μετά την απαράδεκτη συμπεριφορά του ισραηλινού πρωθυπουργού κ. Netanyahu κατά την πρόσφατη επίσκεψη του προεδρεύοντος του Συμβουλίου κ. Cook, δεν νομίζει το Συμβούλιο ότι θα πρέπει να υιοθετηθεί από την Ευρωπαϊκή 'Ενωση μια πιο αποφασιστική στάση, με όλα όσα αυτό συνεπάγεται, για την σταθερή στήριξη των ειρηνευτικών συμφωνιών του 'Οσλο και των αποφάσεων των Ηνωμένων Εθνών και, επίσης, να κληθεί το Ισραήλ να σεβαστεί όλες τις αποφάσεις του ΟΗΕ και του Συμβουλίου Ασφαλείας;
<P>
Τί μέτρα προτίθεται να λάβει το Συμβούλιο για την αποδοχή και τον σεβασμό των αποφάσεων του ΟΗΕ από την ισραηλινή κυβέρνηση; Ερώτηση αριθ. 8 του κ. Sφren Wibe (H-0414/98):
<P>
Θέμα: Οικονομικές κυρώσεις κατά του Ισραήλ
<P>
Ο υπουργός εξωτερικών της Μεγάλης Βρετανίας Cook επέδειξε ιδιαίτερο θάρρος κατά την πρόσφατη επίσκεψή του στο Ισραήλ και την Παλαιστίνη. Ο ισραηλινός πρωθυπουργός όμως δεν ήταν όχι μόνο πρόθυμος να διαπραγματευθεί, αλλά συμπεριφέρθηκε πολύ αλαζονικά.
<P>
Δεν θεωρεί το Συμβούλιο ότι θα πρέπει να ληφθούν συγκεκριμένα μέτρα κατά του Ισραήλ, ενδεχομένως υπό μορφήν οικονομικών κυρώσεων, ώστε να σεβαστεί η χώρα την ειρηνευτική συμφωνία;
<SPEAKER ID=307 NAME="Henderson">
Η προσέγγιση του Συμβουλίου στην ειρηνευτική διαδικασία της Μέσης Ανατολής είναι σταθερά βασισμένη στη διεθνή νομιμότητα, περιλαμβανομένων των υπ' αριθ. 242, 338 και 425 ψηφισμάτων των Ηνωμένων Εθνών. Όλα αυτά τα χρόνια, το Συμβούλιο προτρέπει συνέχεια το Ισραήλ να συμμορφωθεί με τα ψηφίσματα αυτά. Το Συμβούλιο έχει τη σταθερή πεποίθηση ότι το σχέδιο του Όσλο και η αρχή της γης έναντι της ειρήνης αποτελούν την καλύτερη προοπτική για μια λύση που θα προσφέρει δικαιοσύνη στους Παλαιστινίους και ασφάλεια στους Ισραηλινούς.

<SPEAKER ID=308 LANGUAGE="ES" NAME="Marset Campos">
Κύριε Προεδρεύοντα του Συμβουλίου, σας ευχαριστώ για την απάντηση που δώσατε αλλά τη θεωρώ ανεπαρκή για τον εξής λόγο: πριν από 50 χρόνια δημιουργήθηκε το Κράτος του Ισραήλ και επίσης πριν από 50 χρόνια ο ΟΗΕ δεσμεύτηκε για τη σύσταση του κράτους της Παλαιστίνης.
<P>
Το Ισραήλ έχει έναν μεγάλο σύμμαχο, τις Ηνωμένες Πολιτείες, με το lobby του, ενώ η Παλαιστίνη θα έπρεπε να λάβει από εμάς μια ιδιαίτερη ενίσχυση, τόσο για την ειρήνη της Μέσης Ανατολής όσο για το μέλλον της Μεσογείου.
<P>
Δεν θεωρεί το Συμβούλιο πως θα έπρεπε να αυξηθεί η παρέμβαση της Ευρωπαϊκής Ένωσης προκειμένου να μπορεί να έχει -όπως ίσχυε πάντα- ένα όραμα αλληλεγγύης και ευλαβικής τήρησης της διεθνούς νομιμότητας, ενώπιον των ενεργειών του προέδρου Νετανιάχου που συνεχώς θέτει εμπόδια σε αυτήν την ειρηνευτική διαδικασία;

<SPEAKER ID=309 LANGUAGE="EN" NAME="Henderson">
Συμφωνώ ιδιαίτερα με το θέμα που έθεσε ο αξιότιμος κ. βουλευτής, ότι είναι ανάγκη και αποτελεί καθήκον η συμμετοχή της Ευρωπαϊκής Ένωσης. Πράγματι, έχει ευθύνη να προσπαθήσει να κάνει ό, τι μπορεί για την επίλυση των ποικίλων διαφορών στη Μέση Ανατολή. Δεν θυμάμαι να μην ήμουν παρών σε οποιαδήποτε συνεδρίαση του Συμβουλίου το περασμένο έτος όπου να μη συζητήθηκαν οι δραστηριότητες οι οποίες θα μπορούσαν να αναληφθούν εκ μέρους της Ένωσης σε μια προσπάθεια συμβολής στην ειρηνευτική διαδικασία.
<P>
Κατά τη διάρκεια της Προεδρίας πραγματοποιήθηκαν δύο επισκέψεις στη Μέση Ανατολή, εκ των οποίων η δεύτερη από τον πρωθυπουργό κ. Blair, που κατέληξαν σε μια διάσκεψη στο Λονδίνο όπου κατεβλήθη προσπάθεια να προχωρήσει η ειρηνευτική διαδικασία. Η διάσκεψη στο Λονδίνο ήταν σημαντική διότι αποκατέστησε τον διάλογο. Τώρα υπάρχει η δυνατότητα περαιτέρω διαλόγου που θα διεξαχθεί κατόπιν προσκλήσεως της αμερικανικής κυβέρνησης. Όπως το αντιλαμβάνομαι, οι όροι αναφοράς που εκδόθηκαν από την αμερικανική κυβέρνηση είναι σε γενικές γραμμές αποδεκτοί από τον Πρόεδρο Αραφάτ. Επί του παρόντος γίνονται ενέργειες από την αμερικανική κυβέρνηση με την υποστήριξη της Ευρωπαϊκής Ένωσης, να πειστεί ο κ. Νετανιάχου να συμμετάσχει και αυτός στις εν λόγω συνομιλίες. Έχουμε βοηθηθεί από τον ειδικό εκπρόσωπό μας, ο οποίος κατά το πρόσφατο παρελθόν έχει αναλάβει πολλή και σκληρή εργασία για λογαριασμό της Ένωσης στη Μέση Ανατολή.
<P>
Έχει καθοριστική σημασία, δεδομένου ότι είμαστε οι μεγαλύτεροι χορηγοί βοήθειας στην περιοχή αυτή, να ασκήσουμε και εμείς το πολιτικό μας καθήκον σε μια προσπάθεια να βοηθήσουμε την ειρηνευτική διαδικασία και να συνεχίσουμε να ασκούμε τη μεγαλύτερη δυνατή πίεση στους συμμετέχοντες σε αυτήν, σε μια προσπάθεια διαμεσολάβησης για την επίτευξη μιας συμφωνίας.

<SPEAKER ID=310 LANGUAGE="SV" NAME="Wibe">
Θέλω να ευχαριστήσω τον Προεδρεύοντα του Συμβουλίου τόσο για την απάντησή του, όσο και, κυρίως, για τις ενέργειες της βρετανικής Προεδρίας σ' αυτόν τον τομέα, τις οποίες πραγματικά εκτιμώ. Διερωτώμαι όμως παρ' όλα αυτά, όπως και ο κ. Marset Campos, αν δεν χρειάζονται λίγο περισσότερο συγκεκριμένα μέτρα, υπό μορφή πολιτικών ή οικονομικών πιέσεων στο Ισραήλ, ώστε να πειστεί η χώρα να συμμετάσχει στην ειρηνευτική διαδικασία.
<P>
Θέλω να θέσω μια συγκεκριμένη ερώτηση: απηύθυνε μήπως το Συμβούλιο υπό την Προεδρία του π.χ. μία έκκληση ή απαίτησε από το Ισραήλ να επιτρέψει στα εκατομμύρια Παλαιστινίων φυγάδων, που εδώ και γενεές ζούν σε στρατόπεδα προσφύγων εκτός του Ισραήλ, να επιστρέψουν στην πρώην πατρίδα τους; Έχει επίσης απαιτηθεί από το Ισραήλ να επιστρέψει π.χ. τις παλαιστινιακές περιουσίες που εκλάπησαν από τον παλαιστινιακό λαό κατά τον πόλεμο του 1948;
<P>
Πιστεύω ότι πρέπει να τεθούν τέτοιου είδους συγκεκριμένες απαιτήσεις για να πειστεί το Ισραήλ να αλλάξει την τωρινή επικίνδυνη στάση του.

<SPEAKER ID=311 LANGUAGE="EN" NAME="Henderson">
Ευχαριστώ τον αξιότιμο κ. βουλευτή για την ερώτησή του. Σε πολλές περιπτώσεις κατά τη διάρκεια της παρούσας Προεδρίας, το Συμβούλιο προσπάθησε να ασκήσει πίεση στους εμπλεκόμενους στην κρίση της Μέσης Ανατολής, περιλαμβανομένου του Πρωθυπουργού κ. Νετανιάχου, σε μια προσπάθεια να πεισθούν να προχωρήσουν σε κάποια δράση σχετικά με το θέμα στο οποίο αναφέρεται ο κ. Βουλευτής, και βεβαίως και σε πολλά άλλα θέματα.
<P>
Είναι σημαντικό να προχωρούμε με μικρά βήματα, εάν αυτός είναι ο μόνος τρόπος για να σημειωθεί πρόοδος. Πολλοί που εμπλέκονται ή γνωρίζουν την κατάσταση αναγνωρίζουν ότι πρέπει πράγματι να υπάρξει η μορφή εκείνη του διαλόγου που ασχολείται ταυτόχρονα με τα διάφορα πολιτικά και οικονομικά ζητήματα, έτσι ώστε να γίνονται βήματα προς τα εμπρός ως μέρος μιας συνολικής συμφωνίας με δέσμευση όλων των ενδιαφερομένων πλευρών.
<P>
Το πρόβλημα στην προσπάθεια να δίνεται έμφαση σε ένα επί μέρους θέμα είναι ότι η πρόοδος δεν είναι πάντοτε μόνιμη και συχνά οδηγεί σύντομα σε μια κατάσταση όπου υπάρχει υπαναχώρηση από οποιαδήποτε θετικά βήματα έχουν σημειωθεί. Αυτός είναι ο λόγος που χρειάζεται να διεξαχθεί ένας ευρύτερος διάλογος ο οποίος θα περιλαμβάνει τα πολιτικά και οικονομικά θέματα. Εδώ και καιρό προτρέπουμε την ισραηλινή κυβέρνηση να συμμετάσχει στην τελευταία αυτή αμερικανική πρωτοβουλία. Τουλάχιστον - έστω και σε κάποιο βαθμό - αποκαταστάθηκε ο διάλογος μετά τις συνομιλίες του Λονδίνου.

<SPEAKER ID=312 NAME="Πρόεδρος">
Ερώτηση αριθ. 9 της κ. Αννας Καραμάνου (Η-0411/98):
<P>
Θέμα: Πολεμικά σενάρια μέσα από παιδικά ηλεκτρονικά παιχνίδια
<P>
Σύμφωνα με πρόσφατη έρευνα της εφημερίδας «Καθημερινή», οι πολεμικές βιομηχανίες βρήκαν στην αγορά των παιχνιδιών πρόσφορο έδαφος για την επέκταση των επιχειρηματικών τους σχεδίων, βοηθούσης και της τεχνολογίας των προσομοιώσεων. Μέσα από σενάρια πολέμου και εικονικά πεδία μάχης, τα παιδιά εκπαιδεύονται στις τεχνικές του πολέμου, στη χρήση βίας, στην πονηριά και την πανουργία, προκειμένου να γίνουν οι σύγχρονοι υπερπολεμιστές. Οι έρημοι του Ιράκ και του Κουβέιτ αποτελούν το σκηνικό για παιχνίδια όπως το Desert Tank, Super Battletank, M1 Abrahams και Desert Strike, στα οποία οι παίκτες καλούνται να οδηγήσουν άρματα μάχης και πολεμικά ελικόπτερα και να καταστρέψουν τα κρησφύγετα των «Μη Χριστιανών-Τρομοκρατών».
<P>
Τί μέτρα προτίθεται να λάβει το Συμβούλιο προκειμένου να προστατευθεί η ψυχική υγεία των παιδιών από τους κάθε λογής κερδοσκόπους και πολεμοχαρείς και με ποιούς τρόπους προτίθεται να παρέμβει, ώστε να μεταλαμπαδευτούν στη νέα γενιά οι Ευρωπαϊκές φιλειρηνικές αξίες και η απόρριψη του πολέμου και της βίας ως μέσων επίλυσης των διαφορών;

<SPEAKER ID=313 NAME="Henderson">
Το Συμβούλιο έχει εξετάσει δύο προτάσεις πάνω σε συναφή θέματα. Πρώτον, ένα σχέδιο απόφασης για ένα πολυετές κοινοτικό σχέδιο δράσης σχετικά με την προώθηση την ασφαλούς χρήσης του Internet. To σχέδιο δράσης θα προωθήσει διάφορα μέτρα κατά της βίας και του παράνομου υλικού στο Internet, περιλαμβάνομένων, πρώτον, συστημάτων σήμανσης ή την κατάταξη υλικού σύμφωνα, για παράδειγμα, με τον βαθμό της βίας που περιέχει. Οι γονείς θα μπορέσουν να χρησιμοποιούν τα λεγόμενα προγράμματα γονικού ελέγχου που μπορούν να εμποδίσουν την πρόσβαση σε υλικό το οποίο έχει καταταγεί σε εκείνα που περιέχουν βία. Δεύτερον, οι υπηρεσίες διαχείρισης μηνύσεων προς τους χρήστες του Internet για να αναφέρουν παράνομο υλικό και να δώσουν τη δυνατότητα στις αρχές επιβολής του νόμου να καταδιώξουν αυτούς που το παρήγαγαν. Τρίτον, άλλα μέτρα αναβάθμισης της ενημέρωσης ώστε οι γονείς να γνωρίζουν ποια μέσα είναι διαθέσιμα για την προστασία των παιδιών τους. Το Συμβούλιο εξετάζει επίσης μια πρόταση για μια σύσταση πάνω στην προστασία των ανηλίκων και της ανθρώπινης αξιοπρέπειας σε οπτικοακουστικές και ενημερωτικές υπηρεσίες. Η πρόταση συνιστά τα κράτη μέλη να θεσπίσουν εθελοντικά εθνικά πλαίσια για την προστασία των ανηλίκων στους τομείς των ραδιοφωνικών εκπομπών και των επιγραμμικών υπηρεσιών, ιδιαίτερα ενθαρρύνοντας τα ενδιαφερόμενα μέρη - χρήστες, καταναλωτές, επιχειρήσεις και δημόσιες αρχές - να συμμετάσχουν στην ανάπτυξη και υλοποίηση δράσεων για τον σκοπό αυτό. Συνιστά επίσης τη θέσπιση αυτορρυθμιζόμενων πλαισίων και κωδίκων δεοντολογίας σε εθνικό επίπεδο για τις επιγραμμικές υπηρεσίες. Ελπίζω ότι το Συμβούλιο και το Κοινοβούλιο μπορούν να συνεχίσουν να συνεργάζονται στενά πάνω και στις δύο δράσεις, φροντίζοντας για την ταχύτερη δυνατή έγκρισή τους.

<SPEAKER ID=314 NAME="Καραμάνου">
Κύριε Πρόεδρε του Συμβουλίου, από την απάντησή σας αποκόμισα την εντύπωση ότι το θέμα δεν αντιμετωπίζεται με την προσοχή που απαιτεί η σοβαρότητά του. Δεν είναι δυνατόν να αντιμετωπίζεται μάλλον ως επουσιώδες το γεγονός ότι η διαπαιδαγώγηση της νέας γενιάς των ευρωπαίων πολιτών έχει κυριολεκτικά ξεφύγει από τα Θεσμικά 'Οργανα και βρίσκεται στα χέρια των κερδοσκόπων και ιδιαίτερα εκείνων που εισπράττουν οφέλη από την καλλιέργεια της βίαιης συμπεριφοράς των νέων και εκείνων που μέσω των video games και των CD-ROM -και δεν αναφέρομαι μόνον στο Internet εδώ- ουσιαστικά εμπλέκουν τα παιδιά μας σε πολεμικά σενάρια και κυριολεκτικά τα εκπαιδεύουν στις πολεμικές τέχνες -θα έλεγα- ΰ la αρχαία Σπάρτη. Είμαστε καθημερινά μάρτυρες της αύξησης της παιδικής βίαιης συμπεριφοράς και της εγκληματικότητας και νομίζω ότι το Συμβούλιο θα πρέπει να σκεφθεί πιο σοβαρά μέτρα από την απλή σύσταση. Νομίζω ότι το υπάρχον νομικό καθεστώς σε επίπεδο Ευρωπαϊκής 'Ενωσης δεν καλύπτει αυτό το θέμα, το οποίο θεωρώ κεφαλαιώδους σημασίας, όπως επίσης θεωρώ ότι ελάχιστες αγορές είναι τόσο επικίνδυνες όσο αυτές των video games. Υπάρχει και σχετικό άρθρο του Economist τον Ιανουάριο 1998 που θα σας πρότεινα, κύριε Πρόεδρε του Συμβουλίου, να μελετήσετε.

<SPEAKER ID=315 LANGUAGE="EN" NAME="Henderson">
Ευχαριστώ την αξιότιμη κυρία για τη συμπληρωματική της ερώτηση. Νομίζω ότι δίνει περαιτέρω έμφαση στην ανάγκη να αναληφθεί κάποια δράση. Δεν μπορώ να προσθέσω κάτι περισσότερο πάνω στη δράση που είναι πρακτικά χρήσιμη, αλλά γνωρίζω ότι υπάρχουν πολλά εκατομμύρια ανθρώπων σε όλη την Ευρωπαϊκή Ένωση που τους απασχολεί ιδιαίτερα το συγκεκριμένο θέμα, και αυτός είναι ο λόγος που είναι σημαντικό να υποβάλουμε προτάσεις και να κάνουμε ό, τι μπορούμε από πρακτική άποψη, σε μια προσπάθεια δημιουργίας ενός καλύτερου περιβάλλοντος για τεχνολογίες όπως το Internet.

<SPEAKER ID=316 LANGUAGE="EN" NAME="Elliot">
Θα ήθελα να πω στον Προεδρεύοντα ότι βρήκα την απάντησή του πολύ θετική και ενθαρρυντική. Αισθάνομαι μεγάλη ικανοποίηση με αυτό, αλλά θέλω να τον ρωτήσω εάν δεν υπάρχει κάποια περαιτέρω δράση στην οποία μπορούμε να προχωρήσουμε. Είναι καλό που οι γονείς πρέπει να αναλάβουν τη ευθύνη, αλλά ένα από τα προβλήματα με το Internet είναι ότι στις περισσότερες οικογένειες οι νέοι και τα παιδιά είναι αυτοί που γνωρίζουν να το χειρίζονται ενώ οι γονείς δεν έχουν στοιχεία.
<P>
Μου φαίνεται ότι πρέπει να κάνουμε περισσότερα για τους ανθρώπους που κερδίζουν πολλά χρήματα προωθώντας τη βία με τον τρόπο αυτό. Αναρωτιέμαι εάν μπορούμε να εξετάσουμε την πιθανότητα ορισμένα από τα θέματα αυτά, ιδιαίτερα σε περιπτώσεις ρατσιστικής ή θρησκευτικής έχθρας, να αποτελούν παραβίαση του νέου άρθρου που αποτέλεσε αντικείμενο συμφωνίας στη διάσκεψη της Συνθήκης του Αμστερνταμ πάνω στη μη επιβολή διακρίσεων. Όταν το εν λόγω άρθρο κυρωθεί, ίσως να είναι ένα μέσο με το οποίο θα μπορούσαμε να καταδιώξουμε ορισμένους από τους ανθρώπους αυτούς. Αλλωστε, η Ευρωπαϊκή Ένωση δημιουργήθηκε σε πολύ μεγάλο βαθμό λόγω της δυστυχίας και της αθλιότητας των δύο Παγκοσμίων Πολέμων, αλλά υπάρχει μια νέα γενιά νέων ανθρώπων που μεγαλώνουν και δεν γνωρίζουν ποια είναι πραγματικά η φρίκη του πολέμου. Αυτή η μορφή της εκλογικευμένης παρουσίασης της βίας είναι πραγματικά εξαιρετικά ανησυχητική.

<SPEAKER ID=317 LANGUAGE="EN" NAME="Henderson">
Ο αξιότιμος κ. βουλευτής θίγει δύο σημαντικά θέματα. Είναι πολύ ουσιαστική η αναφορά του σχετικά με τους γονείς να μπορούν να αναλάβουν δράση στο Internet για να εμποδίσουν υλικό που δεν θέλουν να δουν τα παιδιά τους. Προσωπικά, δυσκολεύομαι να χρησιμοποιήσω σωστά μια συσκευή βίντεο και συνήθως πρέπει να ζητήσω από τον γιο μου να μου δείξει πώς λειτουργεί, αλλά η τεχνολογία αυτή είναι πολύ απλή σε σύγκριση με το Internet. Πρόκειται για ένα πολύ ουσιαστικό σημείο, και ίσως οι τοπικές δημόσιες αρχές μπορούν να προσφέρουν στους γονείς συμβουλές για τους τρόπους με τους οποίους μπορούν να ασχοληθούν με την τεχνολογία.
<P>
Πάνω στο θέμα των κυρώσεων που πρέπει να υποστούν όσοι διαπράττουν αδικήματα σχετικά με την παρουσίαση υλικού που αντίκειται στον νόμο, εάν πρόκειται για παράβαση του υπάρχοντος νόμου, τότε πρέπει να αναφερθεί στις αρχές και εναπόκειται στις διωκτικές αρχές σε όλη την Ένωση να αποφασίσουν εάν υπάρχει ή όχι περίπτωση για την οποία μπορεί να ασκηθεί ποινική δίωξη. Σχετικά με το εάν η κατάσταση αλλάζει ή όχι μετά τη Συνθήκη του Αμστερνταμ, η Κοινότητα έχει την επιπλέον ευθύνη να φροντίσει ότι οποιαδήποτε δράση στην οποία προχωρεί δεν αποτελεί επιβολή διακρίσεων, και αυτό είναι κάτι που θα λαμβάνεται υπόψη σε οποιαδήποτε δραστηριότητα διεξάγουμε ως Ένωση στην προσπάθειά μας να καταπολεμήσουμε τις επιπτώσεις ορισμένων από τα επιβλαβή εκείνα προϊόντα που βρίσκονται στο Internet.

<SPEAKER ID=318 NAME="Πρόεδρος">
Ερώτηση αριθ. 10 του κ. Hans Lindqvist (H-0416/98):
<P>
Θέμα: Εναρμονισμένο κοινοτικό οικολογικό σήμα
<P>
Στη Σουηδία υφίστανται τρία αξιόπιστα συστήματα χορήγησης οικολογικού σήματος: Bra Miljφval, Svanen και KRAV. Τα οικολογικά αυτά σήματα είναι ευρέως διαδεδομένα στη χώρα, ενώ αντίστοιχο παράδειγμα δεν υπάρχει σε κανένα άλλο κράτος μέλος. Η επιτυχία αυτή είναι αποτέλεσμα των συνειδητών εργασιών των περιβαλλοντικών οργανώσεων για την προώθηση της ζήτησης σε ό, τι αφορά προϊόντα που φέρουν το οικολογικό σήμα, αλλά και του μεγάλου ενδιαφέροντος από πλευράς ενός αυξανόμενου αριθμού καταναλωτών ιδιαίτερα ευαίσθητων όσον αφορά το περιβάλλον.
<P>
Η ΕΕ προετοιμάζει απαγόρευση των σουηδικών οικολογικών σημάτων. Σύμφωνα με μια νέα πρόταση οδηγίας, θα επιτρέπεται η απονομή μόνο ενός ενιαίου κοινοτικού οικολογικού σήματος, του «άνθους». Τα ανεξάρτητα οικολογικά σήματα όπως αυτό της ένωσης για την προστασία της φύσης, »Bra Miljφval», θα απαγορευθούν. Όμως, παρόλες τις προσπάθειες από το 1992, το κοινοτικό σύστημα δεν διαθέτει παρά μόνο ελάχιστους ανάδοχους του δικαιώματος εκμετάλλευσης του σήματος. Και αυτό διότι υφίστανται τόσες πολλές ελλείψεις στο σύστημα που δεν το καθιστούν ιδιαίτερα ελκυστικό ούτε για τους αναδόχους αλλά ούτε και για τους καταναλωτές. Σύμφωνα με πληροφορίες, δεν διασφαλίζεται πλέον η συμμετοχή των περιβαλλοντικών οργανώσεων στο συμβουλευτικό φόρουμ της Επιτροπής.
<P>
Μπορεί να αναφέρει το Συμβούλιο τα μέτρα που προτίθεται να λάβει για να δοθεί τέλος στα σφάλματα της Επιτροπής στον τομέα του περιβάλλοντος;

<SPEAKER ID=319 NAME="Henderson">
Ένας από τους στόχους της πρότασης της Επιτροπής για τη διχοτόμηση του Κανονισμού αριθ. 880/92 με τον οποίο καθιερώθηκε ένα σύστημα κατακύρωσης ενός κοινοτικού οικολογικού σήματος, είναι η εξασφάλιση μεγαλύτερης συνοχής και συμπληρωματικότητας μεταξύ του εν λόγω συστήματος και των άλλων συστημάτων που λειτουργούν στο πλαίσιο της Κοινότητας.
<P>
Η πρόταση δεν επιδιώκει την απαγόρευση άλλων συστημάτων που λειτουργούν σε εθνικό ή περιφερειακό επίπεδο; μάλλον, η συνέπεια του άρθρου 11 του προτεινόμενου νέου κανονισμού θα είναι ότι μέσα σε πέντε χρόνια τα εθνικά προγράμματα πρέπει να περιορίζονται στις ομάδες εκείνες προϊόντων για τα οποία δεν έχουν θεσπιστεί κριτήρια στο πλαίσιο του κοινοτικού συστήματος.
<P>
Η ομάδα εργασίας του Συμβουλίου διεξήγαγε μια αρχική συζήτηση σχετικά με την πρόταση, την οποία παρακολούθησαν εκπρόσωποι της Επιτροπής και το παρόν ήταν ένα από τα θέματα για το οποίο ένας αριθμός κρατών μελών εξέφρασε την ανησυχία του. Προς το παρόν, δεν υπάρχουν σχέδια για περαιτέρω συζήτηση της πρότασης.

<SPEAKER ID=320 LANGUAGE="SV" NAME="Lindqvist">
Ακριβώς σήμερα συζητήσαμε μία έκθεση σχετικά με αυτό το θέμα στο Κοινοβούλιο. Το Κοινοβούλιο συμφώνησε με το αίτημα να μην επιδεινωθούν οι εθνικοί κανονισμοί εξαιτίας της εφαρμογής κοινοτικών κανονισμών, που θα ισχύουν γενικώς σ' ολόκληρο τον χώρο της ΕΕ. Ελέχθη με μεγάλη σαφήνεια ότι θα πρέπει, έπειτα από την λήξη της πενταετούς περιόδου, να μπορούν να υπάρχουν εγγυήσεις ότι η κοινοτική οικολογική σήμανση θα είναι τουλάχιστον εξίσου αυστηρή όσο η σήμανση που εφαρμόζεται στα καλύτερα προγράμματα της εθνικής οικολογικής σήμανσης.
<P>
Η συμπληρωματική μου ερώτηση είναι: συμφωνεί το Συμβούλιο με αυτήν την απόφαση του Κοινοβουλίου και ποιά συμπεράσματα εξάγει κατά τα λοιπά από την πολύ θετική συζήτηση στο Κοινοβούλιο σήμερα;

<SPEAKER ID=321 LANGUAGE="EN" NAME="Henderson">
Όπως θα γνωρίζει ο αξιότιμος κ. βουλευτής, και τον ευχαριστώ για την ερώτησή του, στο Συμβούλιο δεν υπήρξε η αναγκαία υποστήριξη για την υποβολή μιας παρόμοιας πρότασης.
<P>
Είτε το Συμβούλιο αποδεχθεί τις τροποποιήσεις που προτείνονται από την επιτροπή του κ. βουλευτή, είτε όχι, είναι κάτι το οποίο δεν μπορώ επί του παρόντος να σχολιάσω - εγκρίθηκε μόλις σήμερα. Όμως, πρόκειται για κάτι που είναι ενώπιον του Συμβουλίου και εναπόκειται στο Συμβούλιο και στα κράτη μέλη να προχωρήσουν σε μια αξιολόγηση των επιπτώσεων των προτάσεων πάνω στη γενική κατάσταση των πραγμάτων και να διαπιστώσουν εάν οι αρχικές επιφυλάξεις τους έχουν γίνει αποδεκτές ή όχι.

<SPEAKER ID=322 NAME="Πρόεδρος">
Ερώτηση αριθ. 11 του κ. Maj Theorin (H-0417/98):
<P>
Θέμα: Κοινή αμυντική πολιτική
<P>
Στη Συνθήκη του Αμστερνταμ δεν περιλαμβάνεται το θέμα της κοινής αμυντικής πολιτικής και της άμεσης ενσωμάτωσης της ΔΕΕ στην ΕΕ. Αντίθετα, οι δράσεις ανθρωπιστικής βοήθειας, τα μέτρα για τη διατήρηση της ειρήνης, το σύστημα έγκαιρης προειδοποίησης και η επίλυση των διαμαχών θεωρούνται σημαντικά θέματα κοινού ενδιαφέροντος. Παρόλα αυτά υφίστανται συνέχεια στο Ευρωπαϊκό Κοινοβούλιο προτάσεις για μια κοινή αμυντική πολιτική. Θεωρεί το Συμβούλιο ότι μια κοινή αμυντική πολιτική θα αποτελέσει πραγματικότητα στο εγγύς μέλλον;

<SPEAKER ID=323 NAME="Henderson">
Μετά την κύρωση της Συνθήκης του Αμστερνταμ, το νέο άρθρο 17 της Συνθήκης για την Ευρωπαϊκή Ένωση θα ορίζει ότι "η κοινή εξωτερική πολιτική και πολιτική ασφαλείας θα περιλαμβάνει όλα τα θέματα που αναφέρονται στην ασφάλεια της Ένωσης, συμπεριλαμβανομένης της σταδιακής διαμόρφωσης μιας κοινής αμυντικής πολιτικής, σύμφωνα με τη δεύτερη υποπαράγραφο, που μπορεί να οδηγήσει σε μια κοινή άμυνα, εφόσον αυτό αποφασιστεί από το Ευρωπαϊκό Συμβούλιο».
<P>
Υπό τον όρο της υιοθέτησης της εν λόγω απόφασης από τα κράτη μέλη "σύμφωνα με τις αντίστοιχες συνταγματικές επιταγές», η νέα Συνθήκη λοιπόν ορίζει την κοινή άμυνα ως μια δυνατότητα που παραμένει ανοικτή για το μέλλον υπό τις προϋποθέσεις που καθορίζονται στο άρθρο. Με τη θέση της Συνθήκης σε ισχύ, το κείμενο αυτό θα ορίζει τις παραμέτρους σχετικά με την αντιμετώπιση του θέματος της κοινής άμυνας από την Ένωση.

<SPEAKER ID=324 LANGUAGE="SV" NAME="Theorin">
Ευχαριστώ για την απάντηση στην ερώτησή μου. Είναι απολύτως σωστό αυτό που αναφέρει ο εκπρόσωπος του Συμβουλίου, ότι έτσι είναι διατυπωμένο στις παραγράφους, και πράγματι υπάρχει η διατύπωση "εφόσον αυτό αποφασιστεί από το Συμβούλιο». Η μεταγενέστερη της Συνθήκης του Μάαστριχτ προσθήκη αυτών των λέξεων οφείλεται φυσικά και στο ότι μια σειρά χωρών της ΕΕ δεν συμφωνούν με μία κοινή άμυνα τώρα. Υπάρχουν πολλοί που έχουν αποσαφηνίσει ότι η Συνθήκη του Αμστερνταμ συνεπάγεται ότι το θέμα της κοινής άμυνας, με τις τωρινές περιγραφές, έχει μετατεθεί για το απώτερο μέλλον. Πρόκειται για την Αγγλία, τη Δανία, τη Σουηδία, την Ιρλανδία, την Αυστρία και τη Φινλανδία, που όλες αναφέρουν ότι δεν είναι έτοιμες να ενταχθούν, υπό την παρούσα μορφή της, σε μία κοινή άμυνα.
<P>
Σύμφωνα με την ερμηνεία που δίνω, η απάντηση του Συμβουλίου στην ερώτησή μου είναι επομένως ότι δεν είναι επίκαιρη, στο άμεσο μέλλον, μία κοινή άμυνα.

<SPEAKER ID=325 LANGUAGE="EN" NAME="Henderson">
Θα ήθελα να ευχαριστήσω την κ. βουλευτή για την ερώτησή της. Ελπίζω ότι μπορώ να την διαβεβαιώσω πως την περίοδο αυτή το Συμβούλιο έχει τη δυνατότητα να συζητά την εξωτερική και την αμυντική πολιτική, και πράγματι το κάνει σε πολλές περιπτώσεις. Όμως, τα άρθρα στα οποία αναφερόταν η αρχική ερώτηση αφορούσαν την κοινή άμυνα.
<P>
Η θέση που εγκρίθηκε στο Αμστερνταμ είναι μια θέση αποδεκτή από όλες τις χώρες της Ένωσης. Πρόκειται για μια θέση που καθιστά δυνατή μια συζήτηση, που δίνει τη δυνατότητα για την ανάληψη κοινής δράσης στον βαθμό που αυτό είναι πρακτικά δυνατό στο πλαίσιο των αποστολών τύπου Petersberg, όπου υπάρχει ανάγκη ανάληψης δραστηριότητας για την αποκλιμάκωση μιας κρίσης ή για οτιδήποτε άλλο.
<P>
Το θέμα της στρατιωτικής άμυνας είναι κάτι που πρέπει να καθοριστεί σε έναν άλλο χώρο. Για το θέμα αυτό υπάρχουν διαφορετικές απόψεις. Στην Ευρωπαϊκή Ένωση υπάρχουν διάφορες ενώσεις για αμυντικά θέματα και για το προσεχές μέλλον δεν προβλέπω καμία αλλαγή σχετικά με το ζήτημα αυτό.

<SPEAKER ID=326 NAME="Πρόεδρος">
Ευχαριστώ πολύ, κύριε Henderson. Μας απομένουν ακριβώς 5 λεπτά από τη χρονική προθεσμία που είχαμε συμφωνήσει. Σας προτείνωνα δοθεί κοινή απάντηση στις ερωτήσεις αριθ. 12 και 13. Είμαι σίγουρος πως η συντομία στην οποία μας έχετε συνηθίσει καθώς και το πνεύμα πειθαρχίας των κ.κ. Newens και Gahrton θα μας επιτρέψουν να τελειώσουμε στις 19.10, όπως είχαμε συμφωνήσει.
<P>
Δεδομένου ότι αναφέρονται στο ίδιο θέμα, οι ερωτήσεις αριθ. 12 και 13 θα εξεταστούν από κοινού:
<P>
Ερώτηση αριθ. 12 του κ. Arthur Newens (H-0419/98):
<P>
Θέμα: Συμφωνία Ιράκ-Ηνωμένων Εθνών
<P>
Θα ήθελε ο ακών την προεδρία να προβεί σε δήλωση με θέμα τον τρόπο με τον οποίον η συμφωνία που επετεύχθη προσφάτως ανάμεσα στα Ηνωμένα Έθνη και το Ιράκ σχετικά με τις επιθεωρήσεις εγκαταστάσεων για όπλα μαζικής καταστροφής και για αυξήσεις στην παροχή ειδών διατροφής καθώς και ιατρικής και ανθρωπιστικής βοήθειας λειτουργεί στην πράξη; Ερώτηση αριθ. 13 του κ. Per Gahrton (H-0455/98):
<P>
Θέμα: Ο αποκλεισμός του Ιράκ
<P>
Κατά τη διάρκεια διάσκεψης της ΕΕ σχετικά με την ανθρωπιστική βοήθεια προς το Ιράκ, στις αρχές του Απριλίου, η Επίτροπος Bonino επέκρινε δριμύτατα τον αποκλεισμό του Ιράκ για τις αρνητικές επιπτώσεις του στον ανθρωπιστικό τομέα.
<P>
Συμμερίζεται το Συμβούλιο την άποψη της Επιτρόπου Bonino, ότι ο αποκλεισμός του Ιράκ πλήττει τους αθώους περισσότερο από ό, τι το καθεστώς του Σαντάμ; Προτίθεται το Συμβούλιο να αναλάβει πρωτοβουλία για τη λήψη μέτρων προς την κατεύθυνση της χαλάρωσης ή της άρσης του αποκλεισμού του Ιράκ;
<SPEAKER ID=327 NAME="Henderson">
Οι έλεγχοι της UNSCOM σε ευαίσθητους χώρους επαναλήφθηκαν στις 6 Μαρτίου. Όλα διενεργήθηκαν με την πλήρη συνεργασία των ιρακινών αρχών, αν και με ορισμένες γραφειοκρατικές καθυστερήσεις. Λίγο μετά ακολούθησαν οι έλεγχοι στους προεδρικούς χώρους, στις 26 Μαρτίου και στις 4 Απριλίου, οι οποίοι διεξήχθησαν χωρίς καμία ιδιαίτερη δυσκολία. Το πρόγραμμα ανθρωπιστικής βοήθειας των Ηνωμένων Εθνών στο πλαίσιο του υπ' αριθ. 1153 ψηφίσματος του Συμβουλίου Ασφαλείας δεν θα τεθεί σε ισχύ έως ότου η κυβέρνηση του Ιράκ υποβάλει στον ΟΗΕ ένα σχέδιο κατανομής της βοήθειας, σχέδιο το οποίο έχει συμφωνηθεί και από τις δύο πλευρές.
<P>
Τα τρόφιμα και τα φάρμακα ουδέποτε έχουν υπαχθεί στις κυρώσεις. Στο πλαίσιο του ανθρωπιστικού προγράμματος του ΟΗΕ για την εξαγωγή πετρελαίου και την εισαγωγή τροφίμων, η ιρακινή κυβέρνηση μπορεί να εξάγει μεγάλες ποσότητες πετρελαίου για να χρηματοδοτήσει την αγορά αγαθών για ανθρωπιστικούς σκοπούς. Κατόπιν των πρόσφατων συστάσεων του Γενικού Γραμματέα του ΟΗΕ για τη βελτίωση του υφιστάμενου συστήματος εξαγωγής πετρελαίου και εισαγωγής τροφίμων, στο πλαίσιο της επόμενης φάσης του προγράμματος, το Ιράκ θα μπορεί να υπερδιπλασιάσει τον όγκο των εξαγωγών πετρελαίου του σε 5, 3 δισ. δολλάρια για μία περίοδο έξι μηνών.
<P>
Κατά την πρόσφατη συνάντηση της Ευρωπαϊκής Ένωσης όπου συζητήθηκε η κατάσταση σχετικά με την ανθρωπιστική βοήθεια στο Ιράκ, αποδείχθηκε η συνεχιζόμενη δέσμευση της Ένωσης και της διεθνούς κοινότητας να κάνουν ό, τι είναι δυνατό για να συνδράμουν τον ιρακινό λαό. Στο πλαίσιο του ανθρωπιστικού προγράμματος του ΟΗΕ, το καθεστώς διαθέτει άφθονους πόρους, αλλά προτιμά να μην τους χρησιμοποιεί για να βοηθήσει τον μέσο ιρακινό πολίτη. Η Ευρωπαϊκή Ένωση θα συνεχίσει να υποστηρίζει τις προσπάθειες του ΟΗΕ να πειστεί η κυβέρνηση του Ιράκ να αναπτύξει τους πόρους που διαθέτει για την καλύτερη δυνατή κάλυψη των αναγκών του ιρακινού λαού. Οι όροι για την άρση του καθεστώτος των κυρώσεων του ΟΗΕ κατά του Ιράκ είναι σαφείς: όταν η χώρα αυτή συμμορφωθεί με όλα τα σχετικά ψηφίσματα του ΟΗΕ, οι κυρώσεις μπορούν να αρθούν.

<SPEAKER ID=328 LANGUAGE="EN" NAME="Newens">
Δεν παραδέχεται παρ' όλα αυτά ο Προεδρεύων ότι η συμφωνία που έγινε από τον Γενικό Γραμματέα του ΟΗΕ με το Ιράκ δεν οδήγησε σε καμία πραγματική αύξηση στο ύψος των εισαγωγών τροφίμων και προμηθειών ιατρικού υλικού που ανέρχονται μόλις στο ένα τρίτο του όγκου που εισαγόταν πριν από τις κυρώσεις, προκαλώντας μεγάλες κακουχίες και πολλούς θανάτους οι οποίοι, βεβαίως, εν μέρει οφείλονται στον ιρακινό δικτάτορα;
<P>
Θα εξετάσει μέσω των κατάλληλων διαδικασιών τις σοβαρές γραφειοκρατικές καθυστερήσεις που προκαλούνται από την Επιτροπή Κυρώσεων του ΟΗΕ, καθώς και τον αποκλεισμό ενός μεγάλου αριθμού ειδών στα οποία περιλαμβάνεται υλικό όπως μικροσκόπια, γυαλιά, σπάτουλες, θερμόμετρα και βαζελίνη που δεν μπορούν να θεωρηθούν προμήθειες στρατιωτικού υλικού και η έλλειψη των οποίων πλήττει τα ασθενέστερα τμήματα του πληθυσμού και όχι τον Σαντάμ Χουσεΐν και τη συγκεκριμένη πελατεία του;

<SPEAKER ID=329 NAME="Henderson">
Ευχαριστώ τον αξιότιμο κ. βουλευτή για την ερώτησή του, πρέπει όμως να του πω ότι ο Σαντάμ είναι που χρησιμοποιεί τα παιδιά για πολιτικούς σκοπούς. Η ιρακινή κυβέρνηση είχε πάντοτε τη δυνατότητα να έχει τρόφιμα και προμήθειες για το πετρέλαιο. Αυτό ενισχύθηκε από τη συμφωνία στην οποία μεσολάβησε ο Γενικός Γραμματέας του ΟΗΕ. Η δυνατότητα αυτή υπάρχει ακόμη, εάν το Ιράκ συμμορφωθεί με τους πολύ λογικούς όρους που έχουν τεθεί.

<SPEAKER ID=330 LANGUAGE="SV" NAME="Gahrton">
Ο εκπρόσωπος του Συμβουλίου αναφέρει ότι ο Σαντάμ χρησιμοποιεί παιδιά για πολιτικούς σκοπούς. Σίγουρα όλοι εμείς εδώ είμαστε πεπεισμένοι ότι το καθεστώς του Σαντάμ είναι ένα απεχθές δικτατορικό καθεστώς, αλλά όμως παραείναι απλό να τα φορτώνουμε όλα στο καθεστώς του Σαντάμ. Υπάρχουν εκθέσεις από ένα πλήθος ανθρωπιστικών οργανώσεων, που ουδόλως στηρίζουν το καθεστώς του Σαντάμ, για τις φρικτές επιπτώσεις στις οποίες έχει οδηγήσει ο αποκλεισμός.
<P>
Η ερώτησή μου επροκλήθη από το ότι και η Επίτροπος κ. Bonino έχει επίσης αντιληφθεί ότι οι επιπτώσεις είναι φρικτές. Δεν πρέπει να λάβει το Συμβούλιο υπόψη του τις πραγματικές συνέπειες του αποκλεισμού και να μην μέμφεται μόνον τον Σαντάμ; Γι' αυτό θέλω να ρωτήσω τα εξής: ποιοί ακριβώς είναι οι όροι που πρέπει να ικανοποιηθούν; πως θα ξέρουμε ότι το Ιράκ έχει ικανοποιήσει όλους τους όρους του ΟΗΕ; πώς είναι δυνατόν να αποδειχθεί ποτέ ότι δεν υπάρχει ούτε ένα παράνομο όπλο στο Ιράκ;

<SPEAKER ID=331 NAME="Henderson">
Ευχαριστώ τον αξιότιμο κ. βουλευτή για την ερώτησή του, ας μου επιτραπεί όμως να του πω ότι ο λόγος που η διευκόλυνση παροχής τροφίμων και προμηθειών ιατρικών προϊόντων αντί πετρελαίου είναι διαθέσιμη, είναι διότι το Συμβούλιο και οι διεθνείς σύμμαχοί μας στα Ηνωμένα Έθνη γνωρίζουν τις πιθανές συνέπειες σε μια κοινωνία που δεν έχει πρόσβαση στα βασικά αυτά αγαθά. Αυτός είναι ο λόγος που καταβλήθηκε κάθε δυνατή προσπάθεια ώστε να μπορέσει το Ιράκ να αγοράσει τον απαραίτητο εξοπλισμό και τις προμήθειες. Το Ιράκ είναι αυτό που επέλεξε να μην ανταποκριθεί στους πολύ λογικούς όρους που τέθηκαν και επαναλήφθηκαν από τον Γενικό Γραμματέα του ΟΗΕ, στην πρόσφατη πρότασή του προς την ιρακινή κυβέρνηση. Η διευκόλυνση αυτή ήταν πάντοτε διαθέσιμη, συνεχίζει να είναι και εξαρτάται από το Ιράκ να ανταποκριθεί σε αυτή την πολύ λογική πρόταση για λογαριασμό του λαού του, που χρειάζεται απελπισμένα τις προμήθειες αυτές.

<SPEAKER ID=332 NAME="Πρόεδρος">
Ευχαριστώ πολύ, κύριε Henderson.
<P>
Κυρίες και κύριοι, δεδομένου ότι έληξε ο χρόνος της Ώρας των Ερωτήσεων προς το Συμβούλιο, οι ερωτήσεις αριθ. 14 έως 38 θα απαντηθούν γραπτώς.
<P>
Η Ώρα των Ερωτήσεων έληξε.
<P>
Εκφράζω τις ευχαριστίες μου στον κύριο Henderson.
<P>
Τον λόγο έχει ο κ. Παπακυριαζής για ένα διαδικαστικό θέμα.

<SPEAKER ID=333 NAME="Παπακυριαζής">
Κύριε Πρόεδρε, το διαδικαστικό ζήτημα που θέλω να θέσω είναι προφανές. Θέλω να εκφράσω τη στενοχώρια μου και να διαμαρτυρηθώ, διότι δεν είχαμε τον χρόνο να εξετάσουμε περισσότερες ερωτήσεις. Αντιλαμβάνομαι βέβαια τη θέση σας, τη σέβομαι απολύτως, όμως αυτή είναι η πραγματικότητα. Επίσης λαμβάνω υπόψη ότι μια συζήτηση όπως η συζήτηση για το Κόσοβο είναι ένας πολύ σοβαρός λόγος αυτής της καθυστέρησης; όμως υπάρχει θέμα, κύριε Πρόεδρε, ελπίζω να το αντιλαμβάνεσθε και θέτω μία ερώτηση που δεν είναι απλώς ρητορική είναι και ουσιαστική: Εάν εγώ θεωρώ ότι η ερώτησή μου έχει μια επικαιρότητα και σοβαρότητα και δεδομένου ότι η συζήτησή της αναβλήθηκε για τον συγκεκριμένο λόγο, μπορώ να την επαναφέρω στην επόμενη σύνοδο;

<SPEAKER ID=334 NAME="Πρόεδρος">
Κύριε Παπακυριαζή, δύο ζητήματα. Πρώτον: η ημερήσια διάταξη καθορίζεται από τη Διάσκεψη των Προέδρων των πολιτικών ομάδων. Επομένως, αυτές τις απαιτήσεις που έχετε σχετικά με την ημερήσια διάταξη, θα σας παρακαλούσα να τις διαβιβάσετε στον εκπρόσωπό σας στις Διασκέψεις των Προέδρων των πολιτικών ομάδων. Αυτή η προεδρία σήμερα περίμενε επί μισή ώρα για να μπορέσει να αρχίσει την Ώρα των Ερωτήσεων. Επομένως, θα σας υπερευχαριστούσα αν οποιαδήποτε παρατήρηση που θέλετε να κάνετε σχετικά με αυτό το ζήτημα, του οποίου εγώ είμαι μόνο διαχειριστής, την διαβιβάζατε στην πρόεδρο της Ομάδας σας.
<P>
Το δεύτερο ζήτημα είναι αν αποσύρετε την ερώτησή σας αν μπορείτε να τη διατυπώσετε εκ νέου. Αλλά αν δεν την αποσύρετε, η ερώτησή σας θα απαντηθεί γραπτώς, όπως είπα πριν, εντός των επομένων 48 ωρών. Επομένως, κύριε Παπακυριαζή, έχετε τη δυνατότητα να έχετε μια γραπτή απάντηση μέσα στις επόμενες 48 ώρες ή να αποσύρετε την ερώτησή σας και, σε αυτήν την περίπτωση, θα συμπεριληφθεί εκ νέου στην Ώρα των Ερωτήσεων, αλλά εγώ δεν μπορώ να σας διαβεβαιώσω πως αυτή η ερώτηση θα εξετασθεί στη συνεδρίαση της Ολομελείας.
<P>
(Η συνεδρίαση, διακοπείσα στις 19.15, επαναλαμβάνεται στις 21.00)

<CHAPTER ID=10>
Ευρω-μεσογειακή συνεργασία (συνέχεια)
<SPEAKER ID=335 NAME="Πρόεδρος">
Η ημερήσια διάταξη προβλέπει τη συνέχεια της κοινής συζήτησης επί των προφορικών ερωτήσεων προς το Συμβούλιο και την Επιτροπή σχετικά με τις ευρω-μεσογειακές συμφωνίες σύνδεσης.

<SPEAKER ID=336 LANGUAGE="DE" NAME="Sakellariou">
Κύριε Πρόεδρε, κύριε Αντιπρόεδρε της Επιτροπής, οι τίτλοι των ειδήσεων σήμερα το πρωί ήταν: "Παλαιστίνιος δολοφονήθηκε στην Ιερουσαλήμ από Ισραηλινούς εξτρεμιστές. Η ισραηλινή πολεμική αεροπορία βομβάρδισε τον Νότιο Λίβανο - τέσσερις νεκροί μεταξύ του πληθυσμού.»
<P>
Αυτά είναι τα στοιχεία της ειρηνευτικής διαδικασίας όπως την εννοεί ο κ. Νετανιάχου! Ας μην κοροϊδευόμαστε: Η ειρηνευτική διαδικασία μεταξύ Ισραήλ και Παλαιστίνης βρίσκεται σε απόλυτη στασιμότητα, για να μην πούμε ότι δεν υφίσταται πια. Η Συνθήκη του Όσλο, η βάση της εν λόγω διαδικασίας, δεν γίνεται πια σεβαστή από την ισραηλινή κυβέρνηση. Πρέπει να παραδεχθούμε αυτό το γεγονός, επειδή θίγει καίρια την ευρω-μεσογειακή συνεργασία στο σύνολό της. Κατά την έναρξη της ευρω-μεσογειακής συνεργασίας, προσπαθήσαμε να την διαχωρίσουμε από την ειρηνευτική διαδικασία. Ελπίζω σήμερα να έχουν καταλάβει όλοι ότι αυτό είναι ανέφικτο. Αν θέλουμε να σημειώσουμε προόδους στην ευρω-μεσογειακή συνεργασία, πρέπει να αναμιχθούμε επίσης στην επονομαζόμενη ειρηνευτική διαδικασία. Τότε πρέπει να έχουμε λόγο κατά τις διαπραγματεύσεις μεταξύ Ισραήλ και Παλαιστίνης.
<P>
Ένα δεύτερο σημείο που μας απασχόλησε τον τελευταίο καιρό, κύριε Αντιπρόεδρε, και που έχει επίσης πολύ στενή σχέση με την διαδικασία της Βαρκελώνης, είναι η Αλγερία. Κατά τη γνώμη μου, η αντιπροσωπεία του Ευρωπαϊκού Κοινοβουλίου άνοιξε μία πόρτα διαλόγου με την Αλγερία. Επίσης, το Κοινοβούλιο βλέπει σήμερα πολλά πράγματα με άλλο μάτι. Πρώτα απ' όλα, οι συνάδελφοί μας που ήταν εκεί και που μας υπέβαλαν μία αναλυτική έκθεση, είχαν την δυνατότητα να αποκαταστήσουν μία σειρά εσφαλμένων πληροφοριών. Πρέπει να συνεχίσουμε με συνέπεια την πορεία αυτή. Πρέπει να επιδιώξουμε τη συνεργασία με τους συναδέλφους μας του αλγερινού εθνικού κοινοβουλίου και να τους υποστηρίξουμε να συνεχίσουν τη διαδικασία εκδημοκρατισμού της Αλγερίας που ξεκίνησε με επιτυχία με τις εκλογές. Δεν μπορούμε να κάνουμε πολλά, ωστόσο θα έπρεπε να είμαστε πρόθυμοι να κάνουμε εκείνα που πραγματικά μπορούμε, δηλαδή να βοηθήσουμε την Αλγερία με το να αναλάβουμε κάποιες από τις φροντίδες της, με το να είμαστε πρόθυμοι να συνεργαστούμε μαζί της π.χ. κατά την καταπολέμηση της τρομοκρατίας, όχι στην Αλγερία, παρά στα δικά μας κράτη, στην Ευρώπη. Γιατί μέχρι σήμερα υπήρξαμε πολύ αμελείς στο συγκεκριμένο θέμα και αφήσαμε την τρομοκρατία να ανθίσει στις χώρες μας.

<SPEAKER ID=337 NAME="Δημητρακόπουλος">
Κύριε Πρόεδρε, κύριε Αντιπρόδρε της Επιτροπής, είναι πράγματι μια σημαντική συνεδρίαση στο Ευρωπαϊκό Κοινοβούλιο, καθόσον αναφέρεται στο μέλλον και στη σημασία του προγράμματος MEDΑ και των επιμέρους πτυχών του. Δεν υπάρχει καμμία αμφιβολία ότι τόσο το προγράμμα αυτό στο σύνολό του όσο και τα επιμέρους προγράμματα MED είναι ένα σημαντικό -το σημαντικότερο ίσως εργαλείο- για την επιτυχία της μεσογειακής πολιτικής, μιας πολιτικής η οποία -το είπατε, άλλωστε, και σεις, κύριε Αντιπρόεδρε της Επιτροπής, σήμερα το πρωί πολλές φορές και συμφωνώ μαζί σας- αντιμετωπίζει κάποια προβλήματα, κυρίως διότι μέσα στον σημαντικό χώρο της Μεσογείου υπάρχουν εστίες κρίσεων. Δεν υπάρχει αντίρρηση, αντίθετα νομίζω υπάρχει συμφωνία στην αίθουσα αυτή, ότι το πρόγραμμα MEDA πρέπει όχι μόνον να προχωρήσει αλλά και να καλύψει όσο γίνεται μεγαλύτερο φάσμα σε ό, τι αφορά τη Μεσόγειο. Και δεν υπάρχει καμμία αμφιβολία ότι η συμβολή του προγράμματος MEDA με αυτά που μπορούν να επιτευχθούν μέσα από το πρόγραμμα MEDA στην εξεύρεση πολιτικών λύσεων μπορεί να είναι μεγάλη.
<P>
'Ομως οι εστίες κρίσεως που χαρακτηρίζουν αυτή την στιγμή τη Μεσόγειο, στην Τουρκία, την Κύπρο, τη Μέση Ανατολή, την Αλγερία δεν μπορούν να αντιμετωπισθούν μόνο με οικονομικά μέσα; χρειάζονται πολιτικές λύσεις, χρειάζονται πολιτικές προτάσεις. Το λέγω αυτό απευθυνόμενος στο Συμβούλιο. Δεν αρκεί να παραπονούμαστε για την ύπαρξη προβλημάτων. Δεν αρκεί να διαπιστώνουμε ότι πολλές φορές δεν είμαστε παρόντες. Πρέπει να πάμε ένα βήμα πιο πέρα. Πρέπει να διατυπώσουμε προτάσεις, και μπορούν να διατυπωθούν οι προτάσεις αυτές. Ομιλούμε πολλές φορές και θα ομιλούμε ακόμα και άλλες για το ζήτημα της Μέσης Ανατολής, είναι ζήτημα σημαντικό. 'Ομως δεν αρκεί να το διαπιστώνουμε, πρέπει να παρουσιάσουμε συγκεκριμένες προτάσεις, οι οποίες να καλύπτουν όχι μόνο τις διμερείς σχέσεις μεταξύ Ισραήλ και Παλαιστινιακής Αρχής, αλλά και τις υπόλοιπες χώρες της περιοχής, όπως η Συρία, ο Λίβανος ακόμη και η Ιορδανία, χώρες που είναι σημαντικοί παράγοντες για την ειρήνη και τη σταθερότητα στη Μέση Ανατολή. Ομιλούμε και θα ομιλήσουμε και άλλες φορές για την Αλγερία και, συμφωνώ με τον συναδελφό μου τον κύριον Σακελλαρίου ότι το Ευρωπαϊκό Κοινοβούλιο άνοιξε μία μεγάλη πόρτα; είναι στο χέρι τώρα και του Συμβουλίου αλλά και της Επιτροπής -και χαίρομαι που στείλατε μία ομάδα, κύριε Επίτροπε, στην Αλγερία- να αξιοποιήσει αυτό το άνοιγμα στην πράξη. Δεν αρκεί να λέμε ο Ισλαμισμός είναι ένα ανάθεμα. Πρέπει να βρούμε τον τρόπο, τον σωστό τρόπο να τον αντιμετωπίσουμε.

<SPEAKER ID=338 NAME="Παπαγιαννάκης">
Κύριε Πρόεδρε, κύριε Επίτροπε, όπως και το 1972, έτσι και σήμερα προτείνουμε στη Μεσόγειο γενικά συνεργασία ή βοήθεια στο οικονομικό επίπεδο, βέβαια αυτή τη φορά σε κάπως καλύτερα επίπεδα.
<P>
'Οπως και τότε όμως, έτσι και τώρα, από την ευρύτερη μεσογειακή περιοχή ανακύπτουν και αναβλύζουν πολιτικά ζητήματα και διεκδικήσεις απέναντι στα οποία η Ευρωπαϊκή 'Ενωση εξακολουθεί να είναι αμήχανη ή αντιφατική, άτολμη ή απούσα, αν και τώρα, βέβαια, προτείνει κάποιον ασαφή διάλογο. Ωστόσο, στην Αλγερία ψάχνεται, στη Δυτική Σαχάρα είναι απούσα, στη Μέση Ανατολή είναι στην ουσία θεατής, στην Κύπρο υποβιβάζει πολιτικά την αρχική θετική της ανάμιξη, απέναντι στην Τουρκία πότε κρατάει «σκληρή στάση» χωρίς εμφανή αποτελεσματικότητα, πότε ανέχεται απαράδεκτη ανάμιξη αυτής της χώρας στα εσωτερικά ζητήματα της 'Ενωσης, όπως πρόσφατα με το ιδιότυπο βέτο που πρόβαλε η Τουρκία σε κοινοτικά προγράμματα σε ελληνικά κατοικημένα νησιά.
<P>
Δεν χρειάζεται να συνεχίσω, κύριε Πρόεδρε. Νομίζω ότι όσο δεν υπάρχει πραγματικά κοινή εξωτερική πολιτική που να εγγυάται ασφάλεια, ακεραιότητα, ειρήνη, ελευθερία και συνανάπτυξη, αυτή η σημερινή απόπειρα θα κινδυνεύει να αποτύχει όπως και εκείνη η απόπειρα του 1972 που είχαμε αποκαλέσει «Συνολική Μεσογειακή Πολιτική», κάπως ειρωνικά ίσως.

<SPEAKER ID=339 NAME="Πρόεδρος">
Ανακοινώνω ότι έλαβα επτά προτάσεις ψηφίσματος, που υπεβλήθησαν σύμφωνα με το άρθρο 40, παράγραφος 5, του Κανονισμού .

<SPEAKER ID=340 NAME="Marνn">
Κύριε Πρόεδρε, θέλω απλώς να απαντήσω εν συντομία στους ισχυρισμούς που ακούστηκαν σήμερα το πρωί. Μην ξεχνάτε πως, στο κάτω κάτω της γραφής, το ευρωμεσογειακό πρόγραμμα της Διάσκεψης της Βαρκελώνης υπάρχει εδώ και δύο χρόνια, πως ένα τόσο μακρόπνοο πρόγραμμα όπως είναι η δημιουργία μιας ζώνης ελευθέρων συναλλαγών είναι κάτι που θα απαιτήσει πολύ περισσότερο χρόνο, και η διετής αυτή περίοδος ήταν δύο χρόνια εκκίνησης, πολύ δύσκολης εκκίνησης.
<P>
Μην ξεχνάτε, όπως σας έλεγα, από πού ξεκινήσαμε και πού βρισκόμαστε.
<P>
Τον πρώτο χρόνο εκτέλεσης του προγράμματος MEDΑ, το Ευρωπαϊκό Κοινοβούλιο αποφάσισε να συστήσει ένα αρνητικό αποθεματικό της τάξης του 20 %. Πέρυσι το ποσοστό ήταν 10 %. Εφέτος δεν υπάρχει κανένα αποθεματικό.
<P>
Επιπλέον, τα μεσογειακά προγράμματα αποκεντρωμένης συνεργασίας, τα οποία είχαν δημιουργήσει προβλήματα, ενεργοποιήθηκαν εκ νέου. Δηλαδή, για πρώτη φορά το πρόγραμμα MEDA είναι πλήρως επιχειρησιακό. Υπάρχουν πολλά πράγματα που ακόμη δεν λειτουργούν καλά, βέβαια, αλλά το σημαντικό είναι να γνωρίζουμε πως το πρόγραμμα αυτή τη στιγμή κινείται ολοταχώς.
<P>
Από την άλλη, δεν μπορούμε να ξεχάσουμε κάτι που είναι εμφανές και στο οποίο αναφέρθηκαν ο κ. Σακελλαρίου και οι υπόλοιποι ομιλητές. Ενώ η έλλειψη ειρήνης στη Μέση Ανατολή συνεχίζει να έχει αρνητικές επιπτώσεις στη διαδικασία της Βαρκελώνης, θα μπορούμε να εργαστούμε καλά στον δεύτερο πυλώνα, δηλαδή, στις συμφωνίες σύνδεσης. Αλλά δεν θα μπορούμε να εργαστούμε κανονικά στον πρώτο πυλώνα -ασφάλεια, ειρήνη και σταθερότητα, μέτρα εμπιστοσύνης και Χάρτης της Μεσογείου- για ευνόητους λόγους. Όσον αφορά τον τρίτο πυλώνα -διασκέψεις κατά τομείς και κοινωνία των πολιτών-, το έργο μας είναι πολύ δύσκολο γιατί γνωρίζετε πως πέρυσι χρειάστηκε να ακυρώσουμε τουλάχιστον τρεις τομεακές διασκέψεις γιατί κάποιοι έρχονταν, άλλοι όχι, και αν έρχονταν οι μεν τότε δεν έρχονταν οι δε.
<P>
Συνεπώς, πρόκειται για ένα πολύ σοβαρό θέμα. Ελπίζω στις 6 του μηνός στο Παλέρμο να μπορέσουμε όλοι μαζί να επιλύσουμε αυτήν την κατάσταση. Η εξουσία της Ευρωπαϊκής Επιτροπής έγκειται ακριβώς στο να αποσυνδέσει τη Διάσκεψη της Βαρκελώνης από τα σκαμπανεβάσματα της ειρηνευτικής διαδικασίας, γιατί ενόσω έχουμε ανταλλαγή μομφών, είναι πολύ δύσκολο να εργαστούμε σε καθημερινή βάση.

<SPEAKER ID=341 NAME="Πρόεδρος">
Ευχαριστώ πολύ, κύριε Επίτροπε Marνn.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=11>
Κοσσυφοπέδιο (συνέχεια)
<SPEAKER ID=342 NAME="Πρόεδρος">
Η ημερήσια διάταξη προβλέπει τη συνέχεια της συζήτησης επί των δηλώσεων του Συμβουλίου και της Επιτροπής σχετικά με το Κοσσυφοπέδιο.

<SPEAKER ID=343 LANGUAGE="EN" NAME="Titley">
Kύριε Πρόεδρε, παίρνω τον λόγο για να συμβάλω και εγώ στην παρούσα συζήτηση, αλλά όχι με τον φυσιολογικό τρόπο, διότι νωρίτερα σήμερα το απόγευμα η συζήτηση με θέμα το Κοσσυφοπέδιο περιορίστηκε και υπήρξε κάποιο χάος επειδή προσπαθούσαμε να πάρουμε τις δηλώσεις από τον Προεδρεύοντα του Συμβουλίου και την Επιτροπή, καθώς και τις παρεμβάσεις από τους βουλευτές των πολιτικών ομάδων.
<P>
Κατά τη διάρκεια της σύγχυσης εκείνης, ο κ. Cars υπέβαλε μια ερώτηση στον κ. Henderson, τον Προεδρεύοντα, σχετικά με μια συνάντηση για την οποία είχε πληροφορηθεί μεταξύ των κ.κ. Mιλόσεβιτς και Ρουγκόβα σε μια προσπάθεια επίλυσης ορισμένων από τα προβλήματα που υπάρχουν στο Κοσσυφοπέδιο. Ο κ. Henderson δεν μπόρεσε να απαντήσει στο θέμα που έθεσε ο κ. Cars και μου ζήτησε να επιβεβαιώσω ότι η συνάντηση αυτή θα διεξαχθεί, καθώς και ότι αργά σήμερα το απόγευμα, η Προεδρία εξέδωσε την ακόλουθη ανακοίνωση:
<P>
"Αποτελεί ευχάριστη είδηση το ότι οι κ.κ. Mιλόσεβιτς και Ρουγκόβα θα έχουν προσωπική συνάντηση την Παρασκευή. Η συνάντηση αυτή κατέστη δυνατή χάρη στις συνεχείς πιέσεις της Ευρωπαϊκής Ένωσης, της Ομάδας Επαφής και άλλων μελών της διεθνούς κοινότητας προς τις δύο πλευρές κατά τους δύο τελευταίους μήνες για να ξεκινήσει ένας ουσιαστικός διάλογος. Καλέσαμε όλοι τον Πρόεδρο Mιλόσεβιτς να συνταχθεί ξεκάθαρα με την αναγκαία πολιτική διαδικασία και τώρα περιμένουμε και από τις δύο πλευρές να εκμεταλλευθούν πλήρως την παρούσα ευκαιρία για έναν εποικοδομητικό πολιτικό διάλογο, και ιδιαίτερα από τις αρχές του Βελιγραδίου, δεδομένης της πρωταρχικής ευθύνης που έχουν ως κυβέρνηση να επιδιώξουν μια λύση κατόπιν διαπραγματεύσεων».
<P>
Είμαι βέβαιος ότι το παρόν Κοινοβούλιο θα ανταποκριθεί με ενθουσιασμό στις ειδήσεις αυτές, καθώς ήταν ακριβώς αυτό για το οποίο ασκούσαμε πιέσεις. Ο κ. Henderson με παρακάλεσε να αναφέρω ότι ζητά συγγνώμη που δεν απάντησε απ' ευθείας στον κ. Cars, αλλά αυτό συνέβη λόγω της κατάστασης που δημιουργήθηκε.
<P>
Αντιλαμβάνομαι όμως ότι την μοναδική αυτή συνάντηση στο Βελιγράδι θα ακολουθήσουν διαπραγματεύσεις στην Pristina μέσα σε μία εβδομάδα και ότι στη συνέχεια θα διεξαχθούν εβδομαδιαίες συναντήσεις. Συνεπώς, αυτό αποτελεί μια εξέλιξη μείζονος σημασίας στην υφιστάμενη διαφορά και είναι ακριβώς αυτό που ζητούσαν τα μέλη του Ευρωπαϊκού Κοινοβουλίου.

<SPEAKER ID=344 NAME="Σαρλής">
Κύριε Πρόεδρε, θα πρέπει να διατυπώσω τη διαμαρτυρία μου για δεύτερη φορά για τον τρόπο κατά τον οποίο διεξήχθη η συζήτηση για το Κοσσυφοπέδιο. Για λόγους τους οποίους δεν γνωρίζω, διεκόπη η συζήτηση για το Κοσσυφοπέδιο διότι έπρεπε να ακολουθήσουν οι ερωτήσεις. Δεν θέλω να αποδώσω ευθύνες στον συνάδελφό σας ο οποίος είχε την προεδρία του Κοινοβουλίου, αλλά εν πάση περιπτώσει, κάποιος φταίει ή κάποιος δεν κάνει καλά τους λογαριασμούς του όσον αφορά τον χρόνο. Δεν είναι δυνατόν να υπάρχουν θέματα τα οποία επεκτείνονται, στη συγκεκριμένη περίπτωση τα προβλήματα της Ινδίας, και να καταλήγουμε εμείς, οι οποίοι έχουμε εγγραφεί από τα κόμματά μας, να μη μπορούμε να μιλήσουμε.
<P>
Κατ'αρχάς θα πρέπει να πω ότι η παρέμβαση του προεδρεύοντος του Συμβουλίου δεν μας ενημέρωσε για τη συνάντηση η οποία καθορίστηκε να διεξαχθεί στις 15 Μαΐου μεταξύ του κ. Ρουγκόβα και του κ. Μιλόσεβιτς και πρέπει να πω ότι τουλάχιστον ο συνάδελφος εδώ μεταβιβάζει προς εμάς αυτό το οποίο ήδη ορισμένοι συνάδελφοι το γνωρίζαμε στην αίθουσα, ότι δηλαδή είχε αποφασισθεί αυτή η συνάντηση. Χαίρομαι, διότι βοήθησε και η Ευρωπαϊκή 'Ενωση για την επίτευξη αυτής της συνάντησης, αλλά απορώ πώς ο κ. Hamilton δεν έκανε καμμία νύξη περί των προσπαθειών να πραγματοποιηθεί αυτή η συνάντηση. Ξέχασε επίσης να μνημονεύσει ότι εκείνος ο οποίος δημιούργησε και πρωτοστάτησε σ'αυτήν την συνάντηση δεν ήταν ο εκπρόσωπος της Ευρωπαϊκής 'Ενωσης, ο κ. Gonzαlez, αλλά ήταν ο κ. Holbrooke, ο αμερικανός ειδικός απεσταλμένος, ο οποίος κανόνισε το ραντεβού Ρουγκόβα-Μιλόσεβιτς. Θα έπρεπε, νομίζω- και απευθύνομαι στο Συμβούλιο το οποίο δεν ακούει βεβαίως-, τουλάχιστον να προστατεύσουμε τον κ. Gonzαlez, έναν πολύ πετυχημένο πρωθυπουργό, από του να τον ορίζουμε αντιπρόσωπο και μεσολαβητή και οι δύο πλευρές να μην ασχολούνται και να μην έχουν τις επαφές τους μέσω του κ. Gonzαlez, αλλά να λειτουργούν μέσω του αμερικανού διαμεσολαβητή. Βεβαίως η συνάντηση αποτελεί μια νέα εξέλιξη, μια εξέλιξη προς την σωστή κατεύθυνση, αλλά θα πρέπει, κύριε Πρόεδρε, να σας πω ότι εξακολουθούν σ'αυτήν την χώρα να γίνονται αιματηρά επεισόδια. Μια επίσης θετική εξέλιξη είναι η απόφαση της Δυτικοευρωπαϊκής 'Ενωσης στη Ρόδο όπου παμψηφεί οι Υπουργοί Εξωτερικών και 'Αμυνας της Δυτικοευρωπαϊκής 'Ενωσης είπαν ότι αφενός μεν πρέπει να διατηρηθεί η εδαφική ακεραιότητα της Γιουγκοσλαβίας, παράλληλα δε πρέπει και να σταματήσει η τρομοκρατία και κάτι να κάνουν οι Γιουγκοσλάβοι για να υπάρξει κάποιος ουσιαστικός διάλογος. Θα πρέπει επομένως οι προτάσεις τις οποίες διετύπωσε η Δυτικοευρωπαϊκή 'Ενωση να τύχουν στήριξης. Δεν χρειάζονται λόγια και δεν χρειάζεται η παραπλάνηση η οποία γίνεται προς το Ευρωπαϊκό Κοινοβούλιο εκ μέρους του Συμβουλίου. Και, κλείνω, για να μην κτυπάτε και την σφύρα, λέγοντας ότι ο κ. Van den Broek στην παρέμβασή του ήταν πολύ θετικός και πολύ μετριόφρων.

<SPEAKER ID=345 NAME="Πρόεδρος">
Ανακοινώνω ότι έλαβα επτά προτάσεις ψηφίσματος, που υπεβλήθησαν σύμφωνα με το άρθρο 37, παράγραφος 2, του Κανονισμού .
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=12>
Ανταγωνιστικότητα της ευρωπαϊκής βιομηχανίας
<SPEAKER ID=346 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0138/98) του κ. Caudron, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την ανταγωνιστικότητα της ευρωπαϊκής βιομηχανίας [SEC(96)2121 - C4-0025/97].

<SPEAKER ID=347 NAME="Caudron">
Κύριε Πρόεδρε, Κύριε Επίτροπε, αγαπητοί συνάδελφοι, είναι συνήθως στη μόδα να παραπονιόμαστε για την υποτιθέμενη χαμηλή επίδοση της ευρωπαϊκής βιομηχανίας. Μετά την ολοκλήρωση της έκθεσής μου, την οποία άρχισα πριν μερικούς μήνες, θέλω και μπορώ να πω ότι αυτό δεν είναι σωστό και επιπλέον, από πολλές απόψεις, ότι είναι εντελώς λανθασμένο.
<P>
Φυσικά, απόψε, μετά το τέλος όλης αυτής της εργασίας, δεν τίθεται για μένα θέμα να αγνοήσω ούτε να αποσιωπήσω τις αδυναμίες μας. Θα αναφερθώ σε πέντε μεταξύ άλλων. Πρώτη αδυναμία είναι η ανεπάρκεια εδώ και πολλά χρόνια των δημοσίων και ιδιωτικών επενδύσεων η οποία αναμφίβολα αποτέλεσε τροχοπέδη στην καινοτομία και στα κέρδη σε παραγωγικότητα της βιομηχανίας μας. Δεύτερη αδυναμία, σοβαρές ελλείψεις στον τομέα της τεχνολογίας των πληροφοριών και της παραγωγής προϊόντων πληροφορικής, καθώς και στον τομέα της βιοτεχνολογίας. Τρίτη αδυναμία, μια δυσβάστακτη φορολογία, συχνά άδικη και η οποία συχνά αποτέλεσε τροχοπέδη στην ανταγωνιστικότητα των βιομηχανιών μας. Τέταρτη αδυναμία, η μικρή διορατικότητα της ευρωπαϊκής βιομηχανίας σε σχέση με τους ανταγωνιστές της, είτε αυτοί είναι Αμερικανοί είτε Ιάπωνες. Πέμπτη αδυναμία, ανάμεσα σε άλλες είναι μια μεγάλη δυσκολία προσαρμογής του συνόλου των κοινωνιών μας στο σύνολο των τεχνολογικών μεταβολών, και αυτό καλύπτει όλους τους τομείς και όλα τα άτομα.
<P>
Αυτά τα προβλήματα είναι σημαντικά και απαιτούν, τόσο από την πλευρά της Ευρωπαϊκής Ένωσης όσο και από την πλευρά των κρατών μελών, την λήψη ξεκάθαρων, κατανοητών, απλών μέτρων, με ένα κατάλληλο χρονοδιάγραμμα.. Στην έκθεσή μου, προτείνω μερικά από αυτά, τα οποία περιέστρεψα γύρω από δύο άξονες.
<P>
Ο πρώτος άξονας είναι οι αναγκαίες μεταβολές του περιβάλλοντος της ευρωπαϊκής βιομηχανίας. Σχετικά με αυτό κάνω επτά προτάσεις.
<P>
Πρώτη πρόταση, ο σχεδιασμός μιας σφαιρικής οικονομικής πολιτικής της Ευρωπαϊκής Ένωσης, με τον συντονισμό των οικονομικών πολιτικών των κρατών. Ήδη βρίσκεται σε εξέλιξη, όμως μπορούμε να κάνουμε πολλά περισσότερα σε αυτόν τον τομέα.
<P>
Δεύτερη πρόταση, ο συντονισμός των φορολογικών πολιτικών, ιδιαίτερα για την καταπολέμηση όλων των μορφών φορολογικού ντάμπινγκ και όλων των άλλων απορρυθμίσεων.
<P>
Τρίτη πρόταση, ο εκσυγχρονισμός της δημόσιας διοίκησης στα κράτη μας, μέσω της αναζήτησης μιας διοικητικής αποδοτικότητας, η οποία είναι χωρίς καμία αμφιβολία ένα από τα κλειδιά για τη βελτίωση του περιβάλλοντος των επιχειρήσεων με την επιστροφή στην αληθινή έννοια της υπηρεσίας κοινής ωφέλειας.
<P>
Τέταρτη πρόταση, η ενίσχυση και η βελτίωση της εσωτερικής αγοράς με το ευρώ, το οποίο, όπως όλοι γνωρίζουν, θα διαδραματίσει έναν πολύ σημαντικό ρόλο, ενώ παράλληλα θα είναι ένας εκπληκτικός μοχλός για την ευρωπαϊκή ιθαγένεια.
<P>
Πέμπτη πρόταση, το καθεστώς της ευρωπαϊκής κοινωνίας, την οποία πρέπει επιτέλους να απομακρύνουμε από το κύκλωμα λήψης αποφάσεων προκειμένου να ευνοήσουμε τη σύσταση μεγάλων ευρωπαϊκών ομίλων, μεγάλων βιομηχανικών ομίλων.
<P>
Έκτη πρόταση, μια εμπορική πολιτική της Ένωσης η οποία δεν θα βρίσκεται πλέον σε εμβρυακή μορφή και θα επιτρέπει ιδιαίτερα την επιβολή της τήρησης των κανόνων του διεθνούς ανταγωνισμού στους ανταγωνιστές μας στον υπόλοιπο κόσμο.
<P>
Έβδομη πρόταση, τέλος, χωρίς να θέτουμε υπό αμφισβήτηση την κινητοποίησή μας υπέρ των μικρών και μεσαίων επιχειρήσεων, δεν πρέπει να ξεχνάμε ότι, πέρα από τις μικρές και μεσαίες επιχειρήσεις, έναν σημαντικό ρόλο διαδραματίζουν και οι μεγάλες επιχειρήσεις στην ανάπτυξη της παγκόσμιας οικονομίας και ότι η έρευνα και η τεχνολογική ανάπτυξη εξαρτώνται, σε μεγάλο βαθμό, από τις μεγάλες επιχειρήσεις, οι οποίες μόνες, έχουν τον τρόπο να καταλάβουν τις πρώτες θέσεις στη διαδικασία έρευνας και ανάπτυξης.
<P>
Τώρα θα περάσω στον δεύτερο άξονα, στις προτάσεις που αφορούν την εσωτερική προσαρμοστικότητα της επιχείρησης.
<P>
Κατά πρώτον, η μαζική εισαγωγή των τεχνολογιών της πληροφόρησης. Ο ηλεκτρονικός υπολογιστής πρέπει να γίνει ένα οικουμενικό εργαλείο για τις σχέσεις μέσα στην επιχείρηση, ανάμεσα στις επιχειρήσεις, ανάμεσα στις επιχειρήσεις και τους πολίτες.
<P>
Δεύτερον, η κατάρτιση, η οποία πρέπει να εξεταστεί καλύτερα, ιδιαίτερα από τους επιχειρηματίες, και λέω μάλιστα αυτή η κατάρτιση να ενταχθεί στους όρους, οι οποίοι αυτό το διάστημα συζητούνται, για τη μείωση του χρόνου εργασίας. Όσον αφορά τους όρους μείωσης του χρόνου εργασίας, γνωρίζουμε τη συζήτηση η οποία μας διχάζει μέχρι ένα ορισμένο βαθμό, και θέλω να πω ότι προσωπικά, αν και δεν μπορώ ως εισηγητής να υποστηρίξω την τροπολογία της Ομάδας της Ευρωπαϊκής Ενωτικής Αριστεράς σε αυτό το σημείο, υποστηρίζω ως Γάλλος σοσιαλιστής, την τροπολογία αριθ. 4 της Ευρωπαϊκής Ενωτικής Αριστεράς.
<P>
Τρίτον, οι επιχειρήσεις οφείλουν να είναισε θέση να προσαρμοστούν στις μεταβολές της αγοράς τις οποίες υφίστανται. Παρ' όλα αυτά, η λύση που συνίσταται συχνά στην απλή και πλήρη εξάλειψη των ρυθμίσεων ώστε να καταστεί η αγορά εργασίας προσαρμόσιμη, αυτή η λύση λένε αυτοί, αυτές οι προτάσεις λέω εγώ, δεν είναι ούτε ρεαλιστικές ούτε κοινωνικά αποδεκτές και δηλώνω ότι δεν θα μπορέσουμε να δώσουμε στην επιχείρηση τη δυνατότητα να προσαρμοστεί παρά μόνο από τη στιγμή που οι μισθωτοί θα έχουν εξασφαλίσει ένα σταθερό υπόβαθρο για τα κοινωνικά τους δικαιώματα καθώς και όταν τους παρασχεθούν βεβαιώσεις όσον αφορά την κατανομή των καρπών της οικονομικής ανάπτυξης και της προόδου.
<P>
Τέλος, τέταρτο και τελευταίο σημείο, επειδή ο κύκλος ζωής των προϊόντων γίνεται όλο και μικρότερος, η προστασία μέσω πιστοποίησης στην Ευρώπη πρέπει να συμπεριλάβει αυτά τα νέα δεδομένα. Μας χρειάζεται μια ταχεία μεταρρύθμιση.
<P>
Αγαπητοί συνάδελφοι, αυτό είναι το αποτέλεσμα της σκέψης και της συλλογικής μας εργασίας, τόσο μέσω της επιτροπής οικονομικής νομισματικής και βιομηχανικής πολιτικής, όσο και μέσω του Διαδικτύου, που με εξυπηρέτησε πολύ στη σύνταξη αυτής της έκθεσης. Δεν διατείνομαι ότι έκπόνησα μια επαναστατική εργασία, όμως ελπίζω απλώς ότι συνέβαλα στην προώθηση και τη διεύρυνση της συζήτησης, για να ξεφύγουμε από τον παραδοσιακό περιορισμό σε ένα ή δύο σημεία, τα οποία έχουν έναν ιδεολογικό σκληρό ή και πολύ σκληρό πυρήνα.

<SPEAKER ID=348 LANGUAGE="FI" NAME="Paasilinna">
Αξιότιμε κύριε Πρόεδρε, αξιότιμε κύριε Επίτροπε, αγαπητοί συνάδελφοι, ευχαριστώ τον συνάδελφο κύριο Caudron για τις καλές προτάσεις του. Η ευρωπαϊκή βιομηχανία εξακολουθεί να εκπροσωπεί παραγωγικές διαδικασίες, επαγγελματική επιδεξιότητα και πείρα υψηλού επιπέδου. Η τεχνογνωσία σε επιστημονικούς και τεχνολογικούς τομείς είναι επίσης υψηλού επιπέδου, όμως στον τομέα της τεχνολογίας της πληροφόρησης, ειδικά όσον αφορά τις εφαρμογές και το περιεχόμενο, είμαστε πίσω. Συνεπώς, η εκπαίδευση και η ανάπτυξη της γνώσης και η πολυμορφία, λειτουργούν επίσης ως αφετηρία γιά την οικονομική ανταγωνιστικότητα. Γι' αυτόν τον λόγο επιβάλλεται να επικεντρωθούμε με ιδιαίτερη προσοχή στην ανάπυξη των εκπαιδευτικών συστημάτων, στη στήριξη των εκπαιδευτών και στη δημιουργία ατμόσφαιρας που να ευνοεί την καινοτομία. Η ευρωπαϊκή έρευνα υψηλού επιπέδου έχει επίσης ανάγκη από ενίσχυση, προκειμένου να μην φεύγουν οι ερευνητές μας προς τα αμερικάνικα ερευνητικά κέντρα και πανεπιστήμια του σκληρού χρήματος.
<P>
Η ενίσχυση της ανταγωνιστικότητας της βιομηχανίας και η βελτίωση των παραγωγικών διαδικασιών της δεν μπορούν σε καμία περίπτωση να πραγματοποιηθούν μέσω ελαστικότητας και περικοπών στην αγορά εργασίας. Όσο η Ευρώπη παλεύει με το πρόβλημα της ανεργίας, δεν πρόκειται να γίνεται ανταγωνιστική, διότι στην πραγματικότητα, αυτή συνιστά σπατάλη του ανθρώπινου δυναμικού. Η δύναμη της Ευρώπης βρίσκεται στην πολυμορφία των λαών και των πολιτισμών. Διαθέτουμε καλύτερη εκπαίδευση, μεγαλύτερη ισότητα και καλύτερη κοινωνική ασφάλεια. Αυτά τα στοιχεία συνιστούν βάσεις της κοινωνίας της πληροφόρησης.
<P>
Στην κοινωνία των δικτύων, η παραγωγή λογισμικού συνιστά μια ταχύτατα αναπτυσσόμενη επιχειρηματική δραστηριότητα. Ως εκ τούτου, η Ευρώπη θα έπρεπε να δημιουργήσει πολύμορφα και ευέλικτα δικτυακά κέντρα. Σ' αυτά θα μπορούσε να αναπτύσσεται η βιομηχανία λογισμικού, μέσω εφευρέσεων, καινοτομιών και έρευνας. Θα λειτουγούσαν συγχρόνως και σε τοπικό και σε παγκόσμιο επίπεδο.
<P>
Το επίπεδο παραγωγικότητας της ευρωπαϊκής οικονομίας φαίνεται να συνδέεται άμεσα με το ύψος των επενδύσεων. Ειδικά οι επενδύσεις του δημόσιου τομέα υπήρξαν σε εξαιρετικά χαμηλά επίπεδα. Συνεπώς, θα έπρεπε η Επιτροπή να προβεί σε μια πρόταση, η οποία να δημιουργεί τα πλαίσια για μια νέα πολιτική στον τομέα της βιομηχανίας. Αναμένω να δημιουργηθούν κατευθυντήριες γραμμές, οι οποίες να βασίζονται σε ενέργειες που προωθούν τόσο τις δημόσιες όσο και τις ιδιωτικές επενδύσεις. Επίσης, θα πρέπει να μπορέσουμε να αναδείξουμε μηχανισμούς δράσης και να προβούμε σε τολμηρές χρηματοδοτήσεις για παρόμοιους καινοτόμους βιομηχανικούς τομείς, οι οποίοι να δημιουργούν νέες θέσεις εργασίας. Επίσης, η φορολογία θα πρέπει να μετατοπιστεί από την φορολόγηση των εργαζομένων σε άλλους κλάδους, όπως για παράδειγμα στην κερδοσκοπική αγορά συναλλάγματος.

<SPEAKER ID=349 LANGUAGE="SV" NAME="Carlsson">
Κύριε Πρόεδρε, θέλω να συγχαρώ τον κ. Caudron ο οποίος δέχθηκε με εγκαρδιότητα απόψεις και τις ενσωμάτωσε στην έκθεσή του, την οποία επί μακρόν και επιμελώς επεξεργαστήκαμε στην Επιτροπή Οικονομικής, Βιομηχανικής και Νομισματικής Πολιτικής. Θέλω επίσης να τον επαινέσω για την αποτελεσματικότητα με την οποία αναζήτησε απόψεις από τον βιομηχανικό κλάδο και τις οποίες έλαβε επίσης υπόψη του, κάτι που νομίζω ότι είναι συνετό.
<P>
Θέλω επίσης να συγχαρώ την Επιτροπή διότι σήμερα υπάρχει ένας καλός και ευθύς απολογισμός της κατάστασης στην οποία βρισκόμαστε. Η ανταγωνιστικότητα πρέπει να αναλυθεί σε παγκόσμιο επίπεδο, όπως ακριβώς έκανε η Επιτροπή. Επίσης είναι καίριο να συζητήσουμε την ανταγωνιστικότητα της ευρωπαϊκής βιομηχανίας, διότι ένα μεγάλο μέρος της ευημερίας μας θεμελιώνεται σε αυτήν. Ένα μεγάλο μέρος των εξαγωγών της ΕΕ είναι βιομηχανικά προϊόντα. Η βιομηχανία έχει καθοριστική σημασία για μεγάλα τμήματα του τομέα παροχής υπηρεσιών που υπάρχει έντονη συσσώρευση γνώσεων.
<P>
Από πλευράς της Ομάδας του ΕΛΚ είμαστε ικανοποιημένοι που συμμερίζονται την ανάλυση της σημασίας των κινήτρων των καλών όρων που λειτουργούν ως πλαίσιο. Μία προϋπόθεση για ένα καλύτερο κλίμα στον εμποροβιομηχανικό τομέα, σε μια εποχή όπου οι αλλαγές συντελούνται ολοένα και ταχύτερα, είναι οι μακροπρόθεσμοι, προβλέψιμοι και σταθεροί κανονισμοί. Η άποψή μας είναι ότι οι πρόσκαιρες παρεμβάσεις, οι ειδικοί κανόνες για ορισμένους κλάδους ή η επιλεκτική πολιτική για τον εμποροβιομηχανικό τομέα, είναι αναποτελεσματικοί, δαπανηροί και μακροπρόθεσμα καταστροφικοί για το επιχειρηματικό πνεύμα.
<P>
Η διαμόρφωση φορολογικών συστημάτων, κανόνων σχετικών με το δίκαιο της αγοράς εργασίας και με μία πολύ ευρεία έννοια υποδομής, είναι καθοριστικής σημασίας για την ανάπτυξη, την απασχόληση και την ανταγωνιστικότητα. Αυτό σημαίνει ότι, πέραν των άλλων, πρέπει να απαλειφθούν τα εμπόδια που υπάρχουν σήμερα για την ανάπτυξη στις μικρές επιχειρήσεις. Χρειάζονται διαρθρωτικές μεταρρυθμίσεις. Η παγκοσμιοποίηση της οικονομίας αυξάνει τις απαιτήσεις για μεταρρυθμίσεις.
<P>
Όπως ανεφέρθη, οι περισσότερες προτάσεις τροπολογίας της Ομάδας μας έγιναν δεκτές, θα θέλαμε όμως να είχε τονιστεί με μεγαλύτερη σαφήνεια η σημασία των αποτελεσματικών αγορών, όπου πρέπει να εντατικοποιηθούν τα μέτρα κατά της στρέβλωσης που προκαλεί η κρατική ενίσχυση και το μονοπώλιο. Πρέπει να αυξηθεί η έκθεση στον ανταγωνισμό με το να τηρούνται καλύτερα οι διαδικασίες των δημοσίων προμηθειών και των ιδιωτικοποιήσεων καθώς και να συνεχιστεί η ελευθέρωση και απορρύθμιση των αγορών. Αυτό το αναφέρω διότι έχει σημασία για τον εμποροβιομηχανικό τομέα στο σύνολό του, όπως και για τη βιομηχανία.
<P>
Τα προβλήματα είναι επαρκώς προσδιορισμένα, και το έγγραφο της Επιτροπής, το οποίο καλωσορίζουμε, είναι ένα καίριο μάθημα, πέραν των άλλων για τα κράτη μέλη της ΕΕ. Όμως δεν μας περισσεύει χρόνος για να σπαταλήσουμε, η δουλειά πρέπει να γίνει τώρα, ιδιαίτερα αν εννοούμε σοβαρά το ότι θα αντιμετωπίσουμε την ανεργία.

<SPEAKER ID=350 LANGUAGE="PT" NAME="Ribeiro">
Κύριε Πρόεδρε, κύριε Επίτροπε, αγαπητοί συνάδελφοι, η έκθεση του συναδέλφου Caudron κινείται προς την προοπτική της ανταγωνιστικότητας έτσι όπως η Επιτροπή την εννοεί και επιδιώκει να την επιβάλει οριζοντίως.
<P>
Πρόκειται για μια ανταγωνιστικότητα η οποία στηρίζεται σε μια αυξανόμενη και μάλλον απεριόριστη προσαρμοστικότητα των μισθών, δηλαδή των μισθωτών, σε μια ακόμη μεγαλύτερη απορρύθμιση των αγορών, και κυρίως της αγοράς εργασίας, στην επίτευξη, ει δυνατόν, επιταχυνόμενων ρυθμών ιδιωτικοποιήσεων, κινούμενη στα χνάρια των Ηνωμένων Πολιτειών με τη διασπορά των αποδοχών και την απουσία κοινωνικής πρόνοιας, μια ανταγωνιστικότητα στηριζόμενη στην καχυποψία έναντι των πλεονεκτημάτων και του κόστους της μείωσης των ωρών εργασίας.
<P>
Είναι βέβαιο ότι η έκθεση προβάλλει - και γι' αυτό θέλω να συγχαρώ το συνάδελφο Caudron - μια σειρά από θετικές πλευρές, που θα έλεγα ότι λειτουργούν ως αντιστάθμισμα: τη βελτίωση της επαγγελματικής κατάρτισης, περισσότερες ενισχύσεις για την έρευνα και την καινοτομία, άσκηση κριτικής σε μια στρατηγική που στηρίζεται αποκλειστικά στην ευελιξία των εργασιακών σχέσεων, την αναγκαιότητα των δημοσίων επενδύσεων και ανάδειξη της σημασίας τους, τη διαφύλαξη των δημοσίων επιχειρήσεων και των υπηρεσιών κοινής ωφέλειας.
<P>
Θα ήταν ευχής έργον, κατά τη γνώμη μας, να ήταν η έκθεση λιγότερο ευθυγραμμισμένη με το πλαίσιο στο οποίο στηρίχθηκε και να περιελάμβανε περισσότερα αντισταθμίσματα και διορθωτικές παρεμβάσεις στη στρατηγική. Με αυτό το πνεύμα καταθέσαμε ορισμένες τροπολογίες οι οποίες ευελπιστούμε ότι θα γίνουν δεκτές από τον εισηγητή, αν και έχουμε ήδη λάβει κάποιες απαντήσεις - δεν είναι όλες θετικές αλλά, εν πάση περιπτώσει, φρονώ ότι η αποδοχή κάποιων θέσεών μας θα συμβάλει στην παραπέρα βελτίωση της παρούσας έκθεσης. Τα συγχαρητήριά μου στον εισηγητή.

<SPEAKER ID=351 LANGUAGE="DE" NAME="Wolf">
Κύριε Πρόεδρε, νομίζω ότι αδικούμε τον κ. Caudron με το να του λέμε τώρα απλά ότι η έκθεσή του είναι υπερβολικά προσεκτική και χωρίς σύστημα. Παρ' όλα αυτά, θα έπρεπε να υπενθυμίσουμε για άλλη μια φορά ότι στην έκθεση Delors του 1993 συζητήθηκε η συγκεκριμένη προβληματική σε όλη την αντιφατικότητα και την έκτασή της και θα έπρεπε επίσης να θυμηθούμε το δέκατο κεφάλαιο, όπου διατυπώθηκε τουλάχιστον μία νύξη για μία στρατηγική συνέπεια, η αναγκαιότητα δηλαδή ενός νέου αναπτυξιακού προτύπου.
<P>
Πιστεύω ότι μία έλλειψη της συζήτησης είναι το ότι πρέπει να ορίσουμε εξ αρχής τουλάχιστον δύο πράγματα - και αυτό δεν μπόρεσε να το διορθώσει ούτε ο κ. Caudron παρά τις πολλές και σημαντικές σκέψεις που διατύπωσε. Πρώτον την έννοια της βιομηχανίας, μία έννοια που έχει μεγάλη δυνατότητα διαμόρφωσης, για παράδειγμα ως προς τον διαχωρισμό βιομηχανίας και βιοτεχνίας σχετικά με τις επισκευές, ως προς την ανάπτυξη νέων βιομηχανικών κλάδων που δεν μοιάζουν πια καθόλου με τους παλιούς όσον αφορά το περιεχόμενο της παραγωγής τους, ως προς την κοινωνία της πληροφορίας ή τον τομέα των μεταφορών και των τηλεπικοινωνιών, που δίνουν στην έννοια του βιομηχανικού ιστού που δικαίως μεταχειρίζεται ο κ. Caudron ένα εντελώς νέο περιεχόμενο.
<P>
Δεύτερον πρέπει να σκεφτούμε επίσης με μεγαλύτερη ακρίβεια τη σημασία και το περιεχόμενο της έννοιας της ανταγωνιστικότητας. Δεν πρόκειται μόνο για τις δαπάνες, αλλά και για την ποιότητα, και προ παντός πρόκειται για το ωφέλιμο για τους άλλους, κι όχι τόσο για τα πλεονάσματα των εξαγωγών, και μάλιστα σε έναν μεγάλο ευρωπαϊκό οικονομικό χώρο του οποίου οι εξαγωγές βρίσκονται κάτω από το 10 %.
<P>
Ο κ. Caudron έθιξε ρεαλιστικά προβλήματα, όπως την επενδυτική αδυναμία. Πιστεύω όμως ότι δεν θα πρέπει να αποσιωπήσουμε πως αυτό σχετίζεται με το ότι τόσο στον ιδιωτικό όσο και στον δημόσιο τομέα είχαν την πρωτοκαθεδρία και κυριαρχούσαν τα τελευταία 15 χρόνια οι cost cutters , οι άνθρωποι που θέλουν οπωσδήποτε να μειώσουν τις δαπάνες, πράγμα που είχε τα αντίστοιχα καταστροφικά αποτελέσματα.
<P>
Πέραν τούτου πρέπει να επισημανθεί, για παράδειγμα σχετικά με τις νέες τεχνολογίες, ότι τώρα η Ευρώπη χαρίζει το προβάδισμα που είχε και εν μέρει έχει ακόμη στις περιβαλλοντικές τεχνολογίες. Γι' αυτόν τον λόγο θέλω τώρα εδώ, ως μέλος μίας μικρής ομάδας, να αναφέρω την μεγάλη στρατηγική ανάλυσης αξόνων που θα μπορούσε να αρχίσει εναλλακτικά και που σε μερικά σημεία συμφωνεί με όσα προτείνει ο κ. Caudron, όμως ασφαλώς φτάνει λίγο μακρύτερα.
<P>
Πρώτα-πρώτα χρειαζόμαστε επειγόντως σε ευρωπαϊκό επίπεδο κάτι σαν μία οικονομική κυβέρνηση, που θα χειριστεί πράγματι αποτελεσματικά τις διάφορες διαστάσεις του ντάμπινγκ - φορολογικές, κοινωνικές, οικολογικές - και θα δημιουργήσει νέες προϋποθέσεις ανάπτυξης για τη βιομηχανία με μια νέα πολιτική της οικονομίας της αγοράς.
<P>
Ακόμη, χρειαζόμαστε μία ανανέωση του ευρωπαϊκού κοινωνικού προτύπου και του προτύπου συναίνεσης, που αποτελούν άλλωστε μία προϋπόθεση για καινοτομίες και επίσης έναν παράγοντα παραγωγικότητας. Αν τώρα εκφράζονται παράπονα για έλλειψη καινοτομιών, δεν πρέπει να ξεχνάμε ποιός προκάλεσε αυτήν την αδυναμία. Πιστεύω ότι ήταν η νεοφιλελεύθερη πολιτική απορρύθμισης που προξενεί φόβο σε όλους τους ανθρώπους και εμποδίζει τις καινοτομίες.
<P>
Τρίτον, ένας σημαντικός άξονας θα μπορούσε να είναι η κοινωνικοοικολογική μεταβολή με τη μορφή συστηματικής εκμετάλλευσης τεχνολογιών με μέλλον, διαδικασιών και πόρων, που θα στοχεύει σε μία επανάσταση ως προς την αποτελεσματικότητα και την επάρκεια και σε μια εκ νέου επικέντρωση της οικονομίας στις τοπικές και περιφερειακές ανάγκες. Έτσι θα μπορούσαμε να κάνουμε επιτέλους μία πρακτική συζήτηση και όχι την παλιά, που αφορά στο ερώτημα "βιομηχανική πολιτική - ναι ή όχι» ή εκείνη που αναθέρμανε η κυρία Carlsson για το νόημα και τον σκοπό της απορρύθμισης, γιατί αυτές είναι οι λάθος συζητήσεις.

<SPEAKER ID=352 LANGUAGE="FR" NAME="Sainjon">
Κύριε Πρόεδρε, δύο λεπτά είναι πράγματι πολύ σύντομο χρονικό διάστημα για ένα θέμα τέτοιας σημασίας, όμως θέλω να ευχαριστήσω τον κ. Caudron για την εξαίρετη έκθεσή του η οποία τοποθετεί σαφώς την κοινοτική βιομηχανική πολιτική ανάμεσα στους κύριους άξονες της ευρωπαϊκής οικοδόμησης.
<P>
Η έκθεση του κ. Caudron, διανοίγει πολλά πεδία προβληματισμού. Θα αναφερθώ μόνο σε δύο ή τρία. Κατά πρώτον, η σημασία που πρέπει να προσδίδουμε στην όλο και πιο λειτουργική αλληλοσυμπλήρωση των μικρών και μεσαίων επιχειρήσεων και των μεγάλων βιομηχανικών ομίλων. Γνωρίζουμε όλοι ότι οι σχεδόν δεκαέξι χιλιάδες μικρές και μεσαίες επιχειρήσεις στην Ευρώπη είναι σήμερα οι κύριοι φορείς δημιουργίας θέσεων εργασίας και ότι εξαρτώνται ή συνεργάζονται στην πλειοψηφία τους με μεγάλες επιχειρήσεις. Πρέπει λοιπόν κατά τη γνώμη μου να ενθαρρύνουμε τις συνέργιες και γιατί όχι να εξετάσουμε τη δυνατότητα δημιουργίας ενός καθεστώτος ευρωπαϊκής κοινωνίας προκειμένου να είναι πιο αποτελεσματικές στο διεθνή ανταγωνισμό.
<P>
Δεύτερο πεδίο προβληματισμού: πιστεύω ότι αυτή η εξέλιξη πρέπει οπωσδήποτε να συνοδεύεται από μια υποχρέωση της Ένωσης να ευνοεί την έρευνα, την καινοτομία και την κατάρτιση, που είναι οι ουσιαστικές προϋποθέσεις για την καταπολέμηση της ανεργίας και για την πρόοδο στο κοινωνικό πεδίο, η οποία οφείλεται επίσης στην τεχνολογική πρόοδο. Αυτό μας οδηγεί στο θέμα της αναγκαίας χρηματοδότησης για την επίτευξη αυτών των στόχων, τόσο μέσω του δημοσίου όσο και του ιδιωτικού κεφαλαίου. Πιστεύω ότι το κεφάλαιο-ρίσκο προσφέρει συγκεκριμένες δυνατότητες συμβολής στην ανάπτυξη των καινοτόμων επιχειρήσεων. Ίσως αρμόζει σήμερα να έχουμε μια ψύχραιμη προσέγγιση του θέματος των συνταξιοδοτικών κονδυλίων και της συμβολής τους στην οικονομική ανάπτυξη και την απασχόληση. Φυσικά, αυτό θα απαιτούσε μια αυστηρή δεοντολογία, εφόσον αυτά τα κονδύλια προορίζονται επίσης να συμβάλλουν στην καταβολή των συντάξεων.
<P>
Θα ήθελα να μπορούσα να εκφράσω την άποψή μου για το χρόνο εργασίας και τη μείωσή του, όμως δεν έχω το χρόνο. Πιστεύω όμως, ότι πρόκειται για ένα μεγάλο πρόβλημα διότι αφορά απλά την απασχόληση. Πρέπει κυρίως να αποφύγουμε τη στείρα αυστηρότητα που οδηγεί σε αδιέξοδο. Τα πάντα κινούνται στη ζωή και η ρύθμιση της εργασίας σήμερα, ιδιαίτερα της διάρκειας του χρόνου εργασίας, απαιτεί και θα απαιτεί προσαρμογές, ελαστικότητα, ευελιξία και σε ετήσια κλίμακα.
<P>
Θα ήθελα να μιλήσω για την εναρμόνιση της φορολογίας και για πολλά άλλα πράγματα που συμπίπτουν με την ανάλυση του κ. Caudron, την οποία φυσικά η ομάδα μου θα στηρίξει.

<SPEAKER ID=353 LANGUAGE="DE" NAME="Lukas">
Κύριε Πρόεδρε, η διαπίστωση ότι οι Ηνωμένες Πολιτείες δημιουργούν με την ίδια ανάπτυξη περισσότερες θέσεις εργασίας από την Ευρώπη, τόσο με υψηλή όσο και με μικρότερη προστιθέμενη αξία, είναι κατά τη γνώμη μου πολύ σημαντική. Με 18 εκατομμύρια ανέργους, είναι αναγκαίο να δημιουργηθεί μία άμεση συνάρτηση μεταξύ της ανταγωνιστικότητας και της δημιουργίας θέσεων εργασίας. Είναι γεγονός ότι η ανταγωνιστική βιομηχανία δημιουργεί περισσότερες θέσεις εργασίας. Ο τομέας όπου η Ευρώπη πρέπει να ανακτήσει έδαφος σε κοινοτικό και εθνικό επίπεδο είναι η βιομηχανική έρευνα.
<P>
Οι προσπάθειες θα έπρεπε να επικεντρωθούν πολύ περισσότερο στις εμπορικές εφαρμογές. Πολύτιμες συνεργείες χάνονται εξ αιτίας της έλλειψης συντονισμού των ερευνητικών πολιτικών των κρατών μελών. Ειδικά όσον αφορά στις τεχνολογίες πληροφοριών, μία εξαιρετικά καλά χρηματοδοτούμενη και συντονισμένη ερευνητική και αναπτυξιακή πολιτική θα μπορούσε να συμβάλει ουσιαστικά σε μία βελτίωση της ανταγωνιστικότητας της ευρωπαϊκής βιομηχανίας.

<SPEAKER ID=354 LANGUAGE="SV" NAME="Wibe">
Κύριε Πρόεδρε, ο κ. Caudron έθιξε επτά σημεία, που αναφέρονται στην έκθεσή του. Θα θίξω τρία θέματα που δεν αναφέρονται εκεί, αλλά θα μπορούσαν όμως να έχουν θέση εκεί.
<P>
Το πρώτο αφορά την αιτία που οι ΗΠΑ, τα τελευταία πέντε χρόνια, έχουν υψηλότερη ανάπτυξη από την Ευρώπη. Μου προκαλεί κάποια έκπληξη το ότι κανείς δεν ανέφερε το προφανές γεγονός ότι οι ΗΠΑ δεν είχαν ένα πρόγραμμα σύγκλισης. Οι ΗΠΑ δεν έχουν την ίδια αυστηρή νομισματική πολιτική που έχει η Ευρώπη. Επίσης οι ΗΠΑ δεν είχαν τον ίδιο αυστηρό προσανατολισμό της καταπολέμησης του πληθωρισμού.
<P>
Το δεύτερο σημείο αφορά τους φόρους. Στην έκθεση οι φόροι αναφέρονται μόνον ως κάτι που αναστέλλει την ανάπτυξη και την παραγωγικότητα. Η μοναδική θεωρία που το στηρίζει αυτό είναι εκείνη σύμφωνα με την οποία οι φόροι μειώνουν την όρεξη των ανθρώπων για εργασία. Όμως αυτή η θεωρία δεν μπορεί βέβαια να εφαρμοστεί σήμερα στην Ευρώπη. Δεν πρόκειται για έλλειψη όρεξης για εργασία για τα τα 20 εκατομμύρια ανέργων! Νομίζω ότι θα μπορούσε να είχε προστεθεί εδώ ότι οι φόροι επιστρέφονται στους πολίτες, είτε υπό την μορφή επιδομάτων, είτε υπό τη μορφή ενίσχυσης του δημοσίου τομέα, και ότι οι φόροι συμβάλουν έτσι στην αύξηση της ζήτησης, η οποία είναι βέβαια το απόλυτα ισχυρότερο κίνητρο για τις καινοτομίες.
<P>
Επιπλέον, λείπει ένα σημείο για την σημασία της ολοένα και πιο άνισης κατανομής των εισοδημάτων. Ένας πλούσιος άνθρωπος έχει σχεδόν μηδενική οριακή ροπή προς κατανάλωση. Ένας φτωχός έχει μια ροπή προς κατανάλωση κοντά στο ένα. Όταν η κατανομή των εισοδημάτων γίνεται ολοένα και πιο άνιση, κάτι που δυστυχώς συμβαίνει στην σημερινή Ευρώπη, τότε έχουμε μια αυτόματη μείωση της ζήτησης. Αυτή με τη σειρά της μειώνει την παραγωγή και την ανάπτυξη και ως εκ τούτου και τις καινοτομίες.
<P>
Αυτά τα τρία σημεία δεν βρίσκω τόσο στην έκθεση του εισηγητή, όσο και στην αρχική ανακοίνωση της Επιτροπής.

<SPEAKER ID=355 LANGUAGE="ES" NAME="Imaz San Miguel">
Κύριε Πρόεδρε, θα ήθελα κατ' αρχάς να συγχαρώ τον κύριο Caudron για την έκθεσή του, μια ενδιαφέρουσα έκθεση που εμπλουτίζει τη θέμα σχετικά με την ανταγωνιστικότητα της ευρωπαϊκής βιομηχανίας. Γιατί βασικήπροτεραιότητα της κοινωνίας μας είναι η απασχόληση, και η βιομηχανία -ας μην το ξεχνάμε- αποτελεί τη βάση της κοινωνίας μας για την ανάπτυξη, για την ευημερία και τη δημιουργία απασχόλησης στον κόσμο μας. Επομένως, η ανταγωνιστικότητα της ευρωπαϊκής βιομηχανίας αποτελεί βασικήανάγκη για το ίδιο μας το κοινωνικοοικονομικό πρότυπο και για την ίδια την ευημερία της ευρωπαϊκής κοινωνίας.
<P>
Το ενιαίο νόμισμα θα ευνοήσει αυτήν την ανταγωνιστικότητα, γιατί, αφ' ενός, δημιουργεί μια κατάσταση σταθερότητας για τις επενδύσεις, παγιώνει την εσωτερική αγορά και μειώνει το κόστος των συναλλαγών για τις επιχειρήσεις και, αφ' ετέρου, μας οδηγεί επίσης σε σκηνικά χαμηλών επιτοκίων, που χρησιμεύουν επίσης για την βελτίωση της χρηματοδότησης και της ανταγωνιστικότητας των ευρωπαϊκών επιχειρήσεων.
<P>
Όλα αυτά είναι απαραίτητα αλλά δεν επαρκούν, γιατί βρισκόμαστε επίσης σε ένα περιβάλλον παγκοσμιοποίησης, που πρέπει επίσης να το θεωρήσουμε ως μια ευκαιρία, αλλά που απαιτεί μια ανταγωνιστικότητα και μια μεγαλύτερη ευελιξία εκ μέρους της ευρωπαϊκής βιομηχανίας. Και η αλήθεια είναι πως δεν μπορούμε να ανταγωνιστούμε βασιζόμενοι σε μια ευελιξία της αγοράς εργασίας και μια σφαιρική μείωση της μάζας των μισθωτών ως βασικά αξιώματα για αυτήν την ανταγωνιστικότητα. Πρέπει να αναζητήσουμε άλλο είδος μέτρων για να καταστήσουμε την ευρωπαϊκή βιομηχανία ικανή να επωφεληθεί από αυτήν την παγκοσμιοποίηση, και για αυτόν τον σκοπό χρειάζονται μέτρα όπως, για παράδειγμα, η σαφής υποστήριξη της καινοτομίας. Αυτήν τη στιγμή, στην Ευρώπη, σε επίπεδο βασικής έρευνας είμαστε πολύ μπροστά, αλλά είναι δύσκολο αυτό να μεταφραστεί στο τι είναι καινοτομία στη βιομηχανία, ποιό είναι το προϊόν της και ποια η διαδικασία παραγωγής της, και πρέπει να κάνουμε βήματα ώστε να δημιουργήσουμε αυτήν τη γέφυρα που θα καταστήσει δυνατή τη βελτίωση της ανταγωνιστικότητας. Πρέπει να υποστηρίξουμε έναν συντονισμό των οικονομικών πολιτικών, συμπεριλαμβανομένων των φορολογικών, που δημιουργούν σκηνικά τα οποία να ευνοούν τις επενδύσεις και την ανταγωνιστικότητα της ευρωπαϊκής βιομηχανίας· πρέπει επίσης να υποστηρίξουμε ένα πλαίσιο ευρωπαϊκής βιομηχανικής πολιτικής η οποία, για παράδειγμα, να εμπεριέχει πτυχές, όπως αυτές τις οποίες σχολίασε ο κ. Sainjon, δημιουργίας συνεργιών, κινήτρων για τη δημιουργία συνεργιών μεταξύ των ευρωπαϊκών μικρομεσαίων επιχειρήσεων, καινοτομικά δημοσιονομικά μέσα τα οποία ουσιαστικά να ευνοούν την ανάπτυξη του επιχειρηματικού κεφαλαίου ώστε αυτή η καινοτομία να μπορεί να προχωρήσει. Εγώ πιστεύω επίσης πως είναι θετική μια πολιτική ανταγωνισμού όπως αυτή που εφαρμόζεται.
<P>
Θα κλείσω με αυτά τα λόγια: ουσιαστικά, κατάρτιση των ανθρωπίνων πόρων μας. Αυτήν τη στιγμή, η ενέργεια μπορεί να αγοραστεί· η τεχνολογία μπορεί να αγοραστεί και να μεταφερθεί· οι πρώτες ύλες μπορούν να αγοραστούν και να μεταφερθούν, αλλά η ανταγωνιστικότητα και το μέλλον μας, εξαρτώνται από εμάς. Επομένως, κατάρτιση, κατάρτιση και κατάρτιση είναι ο στόχος της ανταγωνιστικότητας.

<SPEAKER ID=356 LANGUAGE="PT" NAME="Porto">
Κύριε Πρόεδρε, η πρωτοβουλία της Επιτροπής σχετικά με την ανταγωνιστικότητα της ευρωπαϊκής βιομηχανίας, όπως και η έκθεση του συναδέλφου Caudron - για την οποία θέλω να τον συγχαρώ -, είναι απολύτως επίκαιρες, εφόσον η προώθηση της ανταγωνιστικότητας είναι μονόδρομος στο πλαίσιο του σημερινού κόσμου, όπου τα σύνορα ανοίγουν ολοένα και περισσότερο, προς όφελος όλων.
<P>
Σημασία είχε, πρώτα απ' όλα, να τεθεί το πρόβλημα σε μια σωστή βάση. Και ορθώς πράττει ο εισηγητής όταν τονίζει, στην αιτιολογική έκθεση, πως η πρόσφατη νίκη των δυνάμεων της αγοράς δεν πρέπει να μας ωθήσει στο να παραιτηθούμε από τη "δράση του Δημοσίου σε περιφερειακό, εθνικό ή ευρωπαϊκό επίπεδο».
<P>
Αλλωστε, συγκεκριμένα κατά την τρέχουσα δεκαετία, ένα κεφάλαιο που αφορά τη βιομηχανία συμπεριελήφθη στη Συνθήκη του Μάαστριχτ, όχι με σκοπό να προασπιστεί η εμπλοκή του Δημοσίου στις παραγωγικές δραστηριότητες (εκτός από σπανιότατες εξαιρέσεις) αλλά για διατρανωθεί η απαραίτητη παρέμβαση του Δημοσίου ώστε να καλυφθούν οι ατέλειες και να να συγκροτηθούν εξωτερικές οικονομίες, μοναδικός τρόπος ώστε να επιτευχθεί η πλήρης αξιοποίηση των δυνατοτήτων που προσφέρει η αγορά.
<P>
Ωστόσο, η αναφορά στα εθνικά κράτη υπό το περιφερειακό και το ευρωπαϊκό πρίσμα θα έπρεπε, στις αιτιολογικές σκέψεις και στα διάφορα σημεία του ψηφίσματος, να είχε μεταφραστεί ως προάσπιση των διαρθρωτικών πολιτικών, οι οποίες, προάγοντας τις πιο μειονεκτικές περιφέρειες, συμβάλλουν στην ανάδειξη παραγόντων ανταγωνιστικότητας που μέχρι τώρα δεν έχουν αξιοποιηθεί στον επιθυμητό βαθμό (και έτσι, επομένως, η περιφερειακή πολιτική δεν θα είχε αποκλειστικά και μόνο κοινωνική και πολιτική αιτιολόγηση).
<P>
Δίχως να αμφισβητούμε, επ' ουδενί λόγω, τη σημασία των μεγάλων ομίλων και των συγχωνεύσεων επιχειρήσεων, που υπογραμμίζεται λόγου χάρη στο σημείο αριθ. 22, πιστεύουμε ωστόσο - συμφωνώντας με τη συνάδελφο Carlsson και το συνάδελφο Sainjon - ότι, είτε στο συγκεκριμένο σημείο είτε σε κάποια άλλη παράγραφο, θα έπρεπε επίσης να υπογραμμιστεί ο ρόλος των μικρών και μεσαίων επιχειρήσεων (που αναφέρονται μόνο σε μία αιτιολογική σκέψη, την Δ), οι οποίες σε πολλές περιπτώσεις είναι ιδιαίτερα ανταγωνιστικές (και μάλιστα είναι οι πιο ανταγωνιστικές) τόσο στους κόλπους της ευρωπαϊκής αγοράς όσο και στις αγορές των υπόλοιπων ανεπτυγμένων χωρών, όπως π.χ. στις Ηνωμένες Πολιτείες και στην Ιαπωνία. Διαδραματίζουν άλλωστε - όπως πολύ σωστά επισημαίνεται στις αιτιολογικές σκέψεις - έναν ρόλο συμπληρωματικό προς τις μεγάλες βιομηχανικές μονάδες, και οι δράσεις ενίσχυσης που απαριθμούνται στην έκθεση και στην πρόταση ψηφίσματος απευθύνονται μάλλον, κατά κύριο λόγο, σε αυτές, μιας και οι μεγάλες επιχειρήσεις δεν χρειάζονται τόσο πολύ παρόμοιες ενισχύσεις.
<P>
Τέλος, ίσως θα άξιζε να εμβαθύνουμε παραπέρα στην προβληματική που συνδέεται με την ευελιξία της αγοράς εργασίας (η διατύπωση της αιτιολογικής σκέψης Η είναι, κατά τη γνώμη μου, πολύ περιοριστική), η οποία προφανώς δεν θέτει υπό αίρεση την αναγκαιότητα των κοινωνικών παροχών ενώ συνιστά έναν απαραίτητο παράγοντα για τη δημιουργία νέων ευκαιριών. Και οι ευρωβουλευτές, ως εκπρόσωποι του συνόλου των πολιτών, οφείλουν να μεριμνούν όχι μόνο για όσους έχουν μια θέση εργασίας αλλά επίσης για αυτούς που βρίσκονται στην ανεργία, που πολύ συχνά πρόκειται για νέους ανθρώπους οι οποίοι αναζητούν την πρώτη τους δουλειά. Σε όλους αυτούς δεν λέει τίποτα ένα ευρωπαϊκό "κοινωνικό πρότυπο» το οποίο θα είναι άκαμπτο και μη ρεαλιστικό, παρά τις κάλλιστες - αλλά ουτοπικές - διατυπώσεις που εμφανίζονται στη Συνθήκη και σε άλλα κείμενα -, ένα κοινωνικό πρότυπο που ωστόσο, στην πράξη, δεν οδηγεί στον αναγκαίο επιχειρηματικό δυναμισμό που θα δημιουργήσει θέσεις απασχόλησης και που, επιπλέον, θα προκαλούσε μια γενικευμένη στάση απόρριψης κάποιου πράγματος που έχει σημασία να διαφυλάξουμε: το καλώς εννοούμενο ευρωπαϊκό κοινωνικό πρότυπο.

<SPEAKER ID=357 NAME="Bangemann">
Κύριε Πρόεδρε, η συζήτηση έδειξε ότι τα περασμένα χρόνια σημειώσαμε προόδους κατά τις συζητήσεις που είχαμε για έννοιες όπως η ανταγωνιστικότητα, η παραγωγικότητα, η άρση ρυθμίσεων, η ευελιξία κλπ. Γι' αυτό θα ήθελα να συγχαρώ τον κ. Caudron για την έκθεσή του, γιατί ακόμη και αν δεν αντικατοπτρίζει σε όλα τα σημεία την προσωπική του άποψη, ωστόσο εκφράζει πολύ καλά ότι από ορισμένες απόψεις αναπτύξαμε κοινές γραμμές στη σύλληψη και στον τρόπο σκέψης. Αυτό είναι ήδη κάτι καλό. Φυσικά, πάντα θα υπάρχουν γνώμες που αποκλίνουν, όμως προοδευτικά γίνονται μειοψηφία. Ο κ. Wibe, που δυστυχώς αποχώρησε, μετέφερε εδώ μία σχεδόν αξιοθαύμαστη περιγραφή της κλασσικής σοσιαλιστικής θεωρίας, την οποία, όπως πιστεύω, δεν συμμερίζεται ούτε καν ο κ. Wolf, κι αυτό ήδη σημαίνει πολλά.
<P>
Αυτό σημαίνει πως φυσικά εμφανίζονται επανειλημμένα απόψεις που προέρχονται από το παρελθόν, οι οποίες γίνονται αντικείμενο θερμής υπεράσπισης, ουσιαστικά όμως δεν μας προάγουν, επειδή δεν μπορούν να συγκεντρώσουν πλειοψηφία και, κυρίως, επειδή δεν μπορούν να υλοποιηθούν. Την περασμένη εβδομάδα διεξαγάγαμε συζήτηση με το συμβούλιο υπουργών βιομηχανίας με θέμα την ανταγωνιστικότητα βάσει της έκθεσής μας, η οποία άλλωστε αποτελεί επίσης το αντικείμενο της έκθεσης του κ. Caudron, και συμφωνήσαμε στα ουσιαστικά σημεία. Αρκετές αναλύσεις κάναμε και αρκετά σχέδια εκπονήσαμε. Τώρα το ζήτημα είναι να αρχίσουμε από κάποιο συγκεκριμένο σημείο την εφαρμογή μιας κοινής ευρωπαϊκής πολιτικής, η οποία κατόπιν θα έχει ορισμένα αποτελέσματα, θετικά ή αρνητικά, αυτό θα το δούμε αργότερα. Το να διαφωνεί κανείς σε θεωρητικό επίπεδο π.χ. για το αν η άρση των ρυθμίσεων οδηγεί σε νέες θέσεις εργασίας ή καταστρέφει αυτές που υπάρχουν δεν έχει κατά τη γνώμη μου μεγάλο νόημα, π.χ. εν όψει των εμπειριών μας στον τομέα των τηλεπικοινωνιών. Όπως μπορεί ο καθένας να δει από τις στατιστικές, σήμερα υπάρχουν βασικά δύο τομείς, όπου δημιουργούνται νέες θέσεις εργασίας στην Ευρώπη, και συγκεκριμένα ο τομέας της κονωνίας της πληροφορίας με την ευρεία του έννοια και εκείνος της βιοτεχνολογίας, δηλαδή δύο σύγχρονα πεδία τεχνολογίας που ευτυχώς καταλαμβάνουμε και πάλι, αφού χάσαμε εκεί κάποιο χρόνο. Δεν θα κατηγορήσω κανέναν για αυτό. Μία τέτοια συζήτηση ασφαλώς πρέπει να διεξάγεται για κάποιο χρονικό διάστημα, ώστε να την συνηθίσουν οι άνθρωποι, τώρα όμως κερδίσαμε τον χαμένο χρόνο.
<P>
Υπάρχει άλλη μία δυνατότητα που την εισαγάγαμε στη συζήτηση και που την ανέφερε επίσης ο κ. Caudron: η συγκριτική αξιολόγηση (benchmarking) . Βάσει ενός εντελώς απλού συλλογισμού, παρουσιάσαμε δύο παραδείγματα: τη Νέα Ζηλανδία και την Ιρλανδία. Πρώτον είναι μικρά κράτη που δεν άρχισαν από ένα υψηλό βιομηχανικό επίπεδο, αλλά έχουν περισσότερο αγροτική διάρθρωση και βρίσκονται στην περιφέρεια. Η Νέα Ζηλανδία βρίσκεται κατά κάποιον τρόπο στην περιφέρεια του κόσμου και η Ιρλανδία είναι οπωσδήποτε στην περιφέρεια της Ευρώπης. Και οι δύο χώρες ξεπέρασαν την αλλαγή με μεγάλη επιτυχία. Δημιούργησαν περισσότερες και προπαντός πιο καλοπληρωμένες θέσεις εργασίας, όχι απλά θέσεις εργασίας που κατά κάποιον τρόπο αντιμετωπίζουν την άμεση ανάγκη, αλλά με προοπτικές βιωσιμότητας. Βέβαια, το εν λόγω παράδειγμα δεν μπορεί κανείς να το μεταφέρει απόλυτα σε κάποιο άλλο κράτος, όμως καθιστά φανερό ποιες πρέπει να είναι οι γενικές γραμμές μίας τέτοιας δράσης.
<P>
Έρχομαι τώρα στο ζήτημα της έρευνας και της ανάπτυξης, της καινοτομίας, του ρόλου των μικρομεσαίων επιχειρήσεων. Εδώ έχουμε στο μεταξύ αρκετές δράσεις. Θα πρέπει να τις συνεχίσουμε. Αλλωστε, οι συζητήσεις για το πέμπτο ερευνητικό πρόγραμμα-πλαίσιο δεν έχουν ακόμη τελειώσει. Ο κύριος που το είπε αυτό έχει επίσης αναχωρήσει. Το πρόβλημα είναι πάντα ότι οι άνθρωποι που ουσιαστικά χρειάζονται ενημέρωση φεύγουν, ενώ εκείνοι που δεν θα την είχαν ανάγκη παραμένουν. Για παράδειγμα, έχουμε εδώ και καιρό μεταθέσει την έρευνα σε προϊόντα και διαδικασίες που βρίσκονται κοντά στην αγορά, σε πράγματα που έχουν άμεσες επιδράσεις. Εδώ και χρόνια έχουμε απομακρυνθεί από την αντίληψη ότι η έρευνα είναι μία μεγαλειώδης υπόθεση που πρέπει να διεξάγεται όσο το δυνατόν πιο μακριά από την αγορά. Τώρα έχουμε τις πρώτες ορατές απαρχές στις μικρομεσαίες επιχειρήσεις, τις οποίες παρακολουθεί εντατικά ο συνάδελφός μου Χρήστος Παπουτσής.
<P>
Η ευελιξία των αγορών εργασίας συνιστά βέβαια ένα κάπως κρίσιμο πρόβλημα, επειδή καθένας πιστεύει εδώ ότι μπορεί να προοδεύσει, καταργώντας κοινωνικά δικαιώματα, μολονότι αυτό με τη σειρά του μειώνει την ποιότητα ζωής. Αν κανείς εξετάσει με προσοχή το εν λόγω ζήτημα - και πιστεύω ότι εδώ δεν υπάρχουν κάποιοι σωστοί γενικοί ισχυρισμοί -, μπορεί να διαπιστώσει ορισμένα πράγματα. Στο Λευκό Βιβλίο μας αρχίσαμε να εξετάζουμε με μεγαλύτερη ακρίβεια και να ρωτάμε ποιά είναι η κατάσταση σχετικά με τις θέσεις εργασίας που δεν απαιτούν ιδιαίτερη ειδίκευση. Εννοούμε δηλαδή εκείνες τις θέσεις εργασίας που - ακόμη κι αν κανείς δίνει μεγάλη έμφαση στην ειδίκευση, πράγμα σημαντικό και σωστό κατά τη γνώμη μας - πρέπει παρ' όλ' αυτά να υπάρχουν, γιατί θα υπάρξουν πολλοί άνθρωποι που δεν μπορούν να αποκτήσουν αυτήν την ειδίκευση ή και δεν την θέλουν, ακόμη και αυτό μπορεί να συμβεί.
<P>
Αλλωστε, μία κοινωνία που μπορεί να προσφέρει θέσεις εργασίας μόνο για ένα ορισμένο επίπεδο ειδίκευσης δεν είναι η ιδανική. Αυτές τις θέσεις εργασίας πρέπει να πούμε ότι τις έχουμε χάσει σε πολύ μεγαλύτερο μέτρο από τις ΗΠΑ. Το ενδιαφέρον είναι ότι η παραγωγικότητα της εργασίας είναι εδώ για τον λόγο αυτό μεγαλύτερη απ' ό, τι στις ΗΠΑ, επειδή χάσαμε αυτές τις θέσεις εργασίας χαμηλής εξειδίκευσης. Αν όμως θέλουμε να διατηρήσουμε την παραγωγικότητα ή ίσως να την αυξήσουμε, πρέπει να μειώσουμε τη σχετική φορολογική επιβάρυνση. Αυτό αποτελεί μία εντελώς φυσιολογική, απλή δυνατότητα. Δυστυχώς κανένα κράτος μέλος δεν το έκανε μέχρι τώρα, επομένως πρέπει να σκεφτούμε πώς θα κάνουμε τα κράτη μέλη να εφαρμόσουν στην πράξη αυτό το τμήμα της φορολογικής μεταρρύθμισης.
<P>
Ως προς την άλλη σκέψη - ναι ή όχι στη μείωση των αποδοχών - πάντοτε εκπροσωπούσα τη γνώμη ότι μία καθαρή πρακτική μείωσης των δαπανών, η μείωση των αποδοχών ή η κατάργηση θέσεων εργασίας που αγγίζει την υπαρξιακή περιοχή μίας επιχείρησης, είναι πολύ επικίνδυνη, γιατί οι επιχειρήσεις χάνουν έτσι δυναμικό που θα το χρειαστούν, όταν τα πράγματα πάνε καλύτερα, και τώρα βλέπουμε ότι στην ευρωπαϊκή βιομηχανία δημιουργούνται πάλι νέες θέσεις εργασίας, επειδή αυξήθηκε η ανταγωνιστικότητα και οι επιχειρήσεις μπορούν και πάλι να παράγουν καλύτερα.
<P>
Συνεπώς, το να μειώνει κανείς μόνο τις δαπάνες, το να κάνει μόνο οικονομία, είναι αδιαμφισβήτητα λάθος, όμως το να μειώνει κανείς τις περιττές δαπάνες, π.χ. στα γενικά εισερχόμενα, στην ενέργεια, στις τηλεπικοινωνίες, αυτό είναι ένα σωστό σχέδιο. Εξ αιτίας της μονοπώλησης της αγοράς ενεργείας, έχουμε ακόμη στην Ευρώπη υψηλότερες δαπάνες για την ενέργεια από τις ΗΠΑ. Αυτό φυσικά αποτελεί ένα μειονέκτημα στην ανταγωνιστίκοτητα της βιομηχανίας που δαπανά πολλή ενέργεια. Θέλω να πω επίσης σχετικά στον κ. Wolf, - μολονότι δεν θέλω να ξύσω τις πρόσφατες πληγές του, γιατί είμαι πολύ φιλελεύθερος και επομένως ανθρώπινος, ώστε να κάνω κάτι τέτοιο - ότι το να ανεβάσει κανείς την τιμή της βενζίνης στη Γερμανία στα 5 μάρκα σημαίνει φυσικά ότι εκεί θα χαθούν θέσεις εργασίας. Αυτό δεν έχει καμία σχέση με την περιβαλλοντολογική τεχνολογία. Φυσικά μπορούμε να επιτύχουμε κάποια πράγματα με την περιβαλλοντική τεχνολογία, αν όμως ωθήσουμε τις ενεργειακές δαπάνες σε τέτοια ύψη, όπως ίσως θα θεωρούσε δικαιολογημένο η περιβαλλοντική πολιτική, τότε πρέπει να αποδεχθούμε τις αρνητικές συνέπειες που θα έχει αυτό για τις θέσεις εργασίας. Αυτό σημαίνει ότι, όπως πάντα στη ζωή, ο άνθρωπος πρέπει να κάνει συμβιβασμούς, και καμιά φορά πρέπει επίσης να θέτουμε προτεραιότητες. Στο μεταξύ κατέληξα να πιστεύω ότι αν θέλουμε να έχει νόημα μια τέτοια συζήτηση για την ανταγωνιστικότητα και τις θέσεις εργασίας, πρέπει να έχουμε το θάρρος να θέσουμε τις προτεραιότητες αυτές.
<P>
Δεν έχει νόημα να λέμε ότι θα κάνουμε τώρα πομπώδη περιβαλλοντική πολιτική, αν ισχυριζόμαστε διαρκώς ότι η ανεργία είναι το μεγαλύτερό μας πρόβλημα και ότι τα κοινωνικά μας συστήματα δεν είναι πια ικανά να αντιμετωπίσουν την ανεργία.
<P>
Βέβαια, η παρατήρηση του κ. Caudron ότι ο ίδιος ευχαρίστως θα υπερασπιζόταν αυτήν τη μείωση του χρόνου εργασίας με ερεθίζει να κάνω κι εγώ μία παρατήρηση. Μπορεί κανείς να μειώσει το ατομικό ωράριο, αν εισαγάγει μεγαλύτερη ευελιξία στον κανονισμό περί ωραρίου και αν είναι διατεθειμένος να το κάνει. Τότε μπορεί κανείς μάλιστα να το κάνει με σκοπό την αύξηση της παραγωγικότητας. Μόνο που μία γενική μείωση του εργάσιμου χρόνου χωρίς να γίνει πιο ευέλικτος ο κανονισμός περί ωραρίου με απλούς μαθηματικούς υπολογισμούς οδηγεί στο συμπέρασμα ότι το κόστος της εργασίας θα γίνει ακόμη μεγαλύτερο και έτσι θα χαθούν θέσεις εργασίας.
<P>
Όμως όταν κανείς συζητά με μερικούς ανθρώπους, έχει καμιά φορά την εντύπωση πως μιλάει με κωφάλαλους, επειδή κάποιες βασικές διαπιστώσεις απλά δεν γίνονται αποδεκτές. Τώρα ευτυχώς έχουμε προχωρήσει. Ευχαριστώ για την μεγάλη απήχηση που είχε η έκθεση που η Επιτροπή υπέβαλε και θα υποβάλλει μελλοντικά κάθε χρόνο. Ελπίζω ότι αργότερα θα προκύψει από τη σημερινή και από μελλοντικές συζητήσεις αυτό που από κοινού διαπιστώσαμε στο συμβούλιο υπουργών: Πρέπει τώρα να κάνουμε κάτι.
<P>
Πραγματικά, αρκετόν καιρό συζητήσαμε. Ακόμη κι αν τώρα κάνουμε κάτι εσφαλμένο, και πάλι αυτό είναι καλύτερο από το να μην κάνουμε τίποτα. Επιτρέψτε μας λοιπόν να αρχίσουμε, ακόμη κι αν αυτό είναι αντίθετο με όλες τις θεωρίες του κ. Wolf, γιατί πιστεύω ότι στην πολιτική τελικά το σημαντικό είναι τα αποτελέσματα και όχι το αν κάποιος δικαιώθηκε - ή θέλει να δικαιωθεί - θεωρητικά.. Μπορεί κανείς πάντα να επιχειρήσει κάτι τέτοιο και φυσικά τότε γίνονται θαυμάσιες μάχες. Αλλά αυτές οι μάχες δεν βοηθούν κανέναν από τους ανέργους. Γι' αυτό πιστεύω ότι θα έπρεπε τώρα να αρχίσουμε να κάνουμε κάποια πράγματα που εν τω μεταξύ αποδείχθηκαν αρκετά επιτυχημένα, και όταν δούμε τί θα βγει από αυτά, μπορούμε να σκεφτούμε πώς θα συνεχίσουμε.
<P>
Δεν πρέπει κανείς να κάνει μια πολιτική που θα επαναλαμβάνει για δέκα χρόνια τα ίδια λάθη, αλλά πρέπει τώρα να αρχίσουμε να μαθαίνουμε από τις εμπειρίες μας, να κάνουμε κάτι και να βλέπουμε μετά από δύο ή τρία χρόνια τί προέκυψε. Τότε θα δούμε ότι η κατάστασή μας δεν είναι καθόλου κακή.
<P>
Όσον αφορά στην ανταγωνιστικότητα, στο μεταξύ έχουμε βελτιωθεί αισθητά και από μερικές απόψεις ξεπερνάμε τόσο τις ΗΠΑ όσο και την Ιαπωνία. Το ευρώ θα αποτελέσει επίσης μία σημαντική συμβολή στην ανταγωνιστικότητα της ευρωπαϊκής βιομηχανίας. Γι' αυτό, δεν υπάρχει λόγος να είμαστε απαισιόδοξοι, παρά υπάρχει λόγος να δράσουμε. Αν αυτό είναι το αποτέλεσμα της σημερινής συζήτησης, τότε θα βοηθήσουμε πολλούς ανθρώπους.

<SPEAKER ID=358 NAME="Πρόεδρος">
Ευχαριστώ πολύ, κύριε Επίτροπε Bangemann.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=13>
Ηλεκτρονικό εμπόριο
<SPEAKER ID=359 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0173/98) της κ. Mann, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών για μια ευρωπαϊκή πρωτοβουλία στο ηλεκτρικό εμπόριο [COM(97)0157 - C400297/97].

<SPEAKER ID=360 NAME="Mann, Erika">
Κύριε Πρόεδρε, κύριε Επίτροπε, αξιότιμοι συνάδελφοι, πρώτα θα ήθελα να ευχαριστήσω τους συναδέλφους μου για την εντατική συνεργασία και για την προθυμία τους για συμβιβασμούς, που οδήγησαν στο να έχουμε μπροστά μας μία έκθεση που ελπίζω ότι μπορεί να ενοποιήσει κάπως την πολιτική της Ευρωπαϊκής Ένωσης στον τομέα του ηλεκτρονικού εμπορίου και των ηλεκτρονικών εμπορικών συναλλαγών. Θέλω επίσης να απευθύνω ευχαριστίες στις επιτροπές που συμμετέσχαν, στην Επιτροπή, στο Συμβούλιο, στις εταιρείες, τις συνδικαλιστικές οργανώσεις και τους συνδέσμους καταναλωτών, με τους οποίους ήμουν σε συνεχή διάλογο. Όμως, ιδιαίτερες ευχαριστίες πρέπει να απευθύνω στην Γραμματεία της Οικονομικής, Νομισματικής, και Βιομηχανικής Πολιτικής, που συχνά έμενε ξύπνια μέρα-νύχτα και συμμετείχε στην επεξεργασία της παρούσας έκθεσης.
<P>
Το ηλεκτρονικό εμπόριο γίνεται όλο και πιο σημαντικό για τις εταιρείες και τους πολίτες της Ευρωπαϊκής Ένωσης. Ο πλανήτης ανοίγεται στις εταιρείες, χωρίς ιδιαίτερα μεγάλες επενδύσεις, ως χώρος εμπορικών συναλλαγών. Από αυτό θα μπορούσαν να επωφεληθούν περισσότερο βασικά οι ΜΜΕ. Όμως υπάρχουν ακόμη, βέβαια, πολλές νομικές ανασφάλειες, και δεν υφίσταται ούτε για τους αγοραστές ούτε για τους πωλητές ένα άριστο περιβάλλον.
<P>
Σκοπός της ανακοίνωσης της Επιτροπής είναι να εισαγάγει μία σειρά μέτρων που θα επιτρέψει στο δυναμικό που προσφέρει το ηλεκτρονικό εμπόριο στην ενιαία αγορά να αποδώσει πλήρως. Η ανακοίνωση της Επιτροπής πρέπει να θεωρηθεί απάντηση στην πρωτοβουλία της κυβέρνησης των ΗΠΑ - που την παρουσίασε προσωπικά ο Clinton την 1η Ιουλίου 1997 και μεταδόθηκε ζωντανά από το CNN και το C-SPAN. Πρόκειται για ένα φιλόδοξο χρονοδιάγραμμα που σκοπεύει να έχει ορίσει μέχρι τον 2000 τον χώρο δράσης. Η ηλεκτρονική αγορά είναι ένας ιδεατός χώρος, όπου ανταλλάσσονται πληροφορίες και γίνονται συμβάσεις, αγορές και πληρωμές, όπου γίνονται καταγγελίες και όπου πρέπει να υπάρχουν δεσμευτικοί κανόνες. Είναι σχεδόν όπως στην πραγματική ζωή, και όμως υπάρχουν σημαντικές διαφορές.
<P>
Η ηλεκτρονική αγορά είναι μέρος του Internet. Αυτή πραγματικότητα της κυβερνητικής είναι ένας κόσμος καθ'αυτόν, γερά ριζωμένος στον κόσμο της πραγματικότητας, επίσης όμως με πολύ ιδιαίτερα χαρακτηριστικά, που πρέπει να ληφθούν υπ' όψιν σε μια ευρεία εμπορική πολιτική της Ευρωπαϊκής Ένωσης. Βρισκόμαστε μπροστά σε μία αλλαγή προτύπων που θα επιδράσει σε βάθος πάνω στις υφιστάμενες δομές. Η Ευρωπαϊκή Ένωση θα έπρεπε αυτή τη φορά να εκμεταλλευθεί τις ευκαιρίες που της προσφέρονται. Το σχετικό δυναμικό της είναι, με τη σύλληψη μίας ενιαίας εσωτερικής αγοράς, τεράστιο.
<P>
Η έκθεσή μου περιέχει ένα σαφές μήνυμα - οι συνάδελφοί μου το υποστήριξαν: Πρέπει να θεσπιστούν τόσοι κανόνες, όσοι είναι απαραίτητοι, όχι όμως να γίνει η θέσπιση κανόνων αυτοσκοπός.
<P>
Η νομική ασφάλεια που υπάρχει σήμερα στον ιδεατό κόσμο του Internet είναι εξαιρετικά εύθραυστη και αποσπασματική. Θα είναι αναγκαίο να αποκτήσει ο χώρος της ηλεκτρονικής αγοράς περισσότερη νομική ασφάλεια. Μέχρι τώρα, δεν υπάρχουν παρά μόνο απαρχές - και μάλιστα στα κεφάλια λίγων ειδικών - μίας επιτυχημένης συνύπαρξης εθνικού, ευρωπαϊκού και διεθνούς νομικού συστήματος. Θα είναι απόλυτα αναγκαία μία εναρμόνιση ή μία αναγνώριση προτύπων σε διεθνές επίπεδο στον εν λόγω τομέα. Σε σχέση με αυτό, υπέβαλα μία πρόταση με την οποία καλείται η Επιτροπή να υπογράψει συμφωνία με τους Αμερικανούς σύμφωνα με το πνεύμα της αμοιβαίας αναγνώρισης στον τομέα της προστασίας δεδομένων. Η οδηγία προστασίας των δεδομένων πρέπει να έχει μεταφερθεί μέχρι την 1η Οκτβωρίου σε εθνικό δίκαιο. Φοβόμαστε ότι και πάλι θα καταλήξουμε σε ένα μη συνεκτικό δίκαιο. Θα ήθελα να παροτρύνω την Επιτροπή να υποβάλει το γρηγορότερο δυνατό μία πρόταση για το πώς μπορεί να αποφευχθεί αυτό.
<P>
Το νομικό πλαίσιο πρέπει να είναι ευέλικτο και προσαρμοστικό. Η αυτορύθμιση μπορεί να είναι μία κομψή μέθοδος για να επιτευχθεί και εν συνεχεία να διατηρηθεί η ευελιξία στην ηλεκτρονική αγορά. Πάντως, απαιτεί ανάληψη μεγάλης ευθύνης από πλευράς όσων συμμετέχουν, που πρέπει να υπερβαίνει τον χαρακτήρα μη δεσμευτικών κανόνων. Η καθιέρωση ηθικών προδιαγραφών πρέπει να αντικατοπτρίζεται στο ιδιωτικό δίκαιο, στο αντικό δίκαιο και ιδίως στο συμβατικό δίκαιο. Η Ευρωπαϊκή Ένωση θα πρέπει να αναλάβει ενεργό ρόλο στην προετοιμασία των αναγκαίων ρυθμίσεων.
<P>
Συμφώνησα σε πολλά σημεία με τους συναδέλφους μου. Ασκήσαμε τη σχετική πίεση και επιχειρήσαμε να διατυπώσουμε επίσης απαντήσεις, που ελπίζουμε ότι θα αξιοποιηθούν από την Επιτροπή, καθώς και από το Συμβούλιο.
<P>
Χρειαζόμαστε μια οδηγία με οριζόντιο χαρακτήρα. Αυτή η οδηγία πρέπει να υποβληθεί μέσα στους δύο προσεχείς μήνες. Θα πρέπει να περιλαμβάνει κυρίως τους τομείς του αστικού δικαίου, της διαφήμισης, των επαγγελματικών ανακοινώσεων, των ελευθέρων επαγγελμάτων και των εμπορικών σημάτων. Επιπλέον, χρειαζόμαστε διεθνή συντονισμό και συμφωνία σε πολλούς τομείς. Πιστεύουμε ότι αυτός ο διεθνής συντονισμός πρέπει να υπερβαίνει τα όρια της πρότασης που υπέβαλε ο κ. Bangemann στο πλαίσιο του διεθνούς χάρτη.
<P>
Υποστηρίζουμε τις ενέργειες της Επιτροπής στο πλαίσιο του ΠΟΕ και των ονομασιών πεδίου, καθώς και την πρωτοβουλία για έναν διεθνή χάρτη, με περιορισμένη όμως εμβέλεια. Η πρότασή μου για ένα single point of coordination στην Επιτροπή στον τομέα του ηλεκτρονικού εμπορίου θα μπορούσε να υποστηρίξει τη συγκεκριμένη διαδικασία. Ίσως να είναι σκόπιμο να επεκταθεί η διαδικασία γενικά σε ολόκληρον τον τομέα των πληροφοριών. Πέρα απ' αυτό, χρειαζόμαστε φορολογική εναρμόνιση. Υπάρχει σχετική ανακοίνωση της Επιτροπής προς το επόμενο συμβούλιο του ECOFIN. Υποθέτω ότι αυτή η πρωτοβουλία δεν θα είναι, με τη σημερινή της διατύπωση, αρκετή για να καταλήξουμε πραγματικά σε μία σωστή φορολογική εναρμόνιση. Αντίθετα, η πρώτη εντύπωση μετά την βασική ανάλυση είναι ότι πρόκειται για μία γρήγορη εργασία, που όμως δεν θα αποτύχει!
<P>
Περιμένω με χαρά την σχετική απάντηση του Επίτροπου Bangemann.

<SPEAKER ID=361 NAME="Plooij-Van Gorsel">
Κύριε Πρόεδρε, κύριε Επίτροπε, συνάδελφοι, καταρχάς θα ήθελα να συγχαρώ την κ. Mann εξ ονόματος της Επιτροπής Εξωτερικών Οικονομικών Σχέσεων για την έξοχη έκθεση που εκπόνησε για αυτό το καθοριστικής σημασίας θέμα. Η ανάπτυξη του ηλεκτρονικού εμπορίου εξαρτάται από τη θέσπιση μιας κατάλληλης και λεπτομερούς νομοθεσίας, την καθιέρωση προτύπων και την απλότητα και την ασφάλεια σύμφωνα με αρχές οι οποίες θα πρέπει κατά προτίμηση να έχουν παγκόσμια ισχύ, δεδομένου ότι ο κλάδος θα έχει κατά κύριο λόγο διεθνή χαρακτήρα. Ενα παγκόσμιο νομοθετικό πλαίσιο για το ηλεκτρονικό εμπόριο πρέπει να είναι σαφές, διαφανές, απλό, τεχνολογικώς ουδέτερο, να προωθεί τον ανταγωνισμό και να προσφέρει επαρκή προστασία τόσο στους καταναλωτές όσο και στους παραγωγούς. Ωστόσο, η αγορά οφείλει να προαγάγει την ανάπτυξη του ηλεκτρονικού εμπορίου, ενώ η θέσπιση υπερβολικών ή λανθασμένων νομοθετικών ρυθμίσεων μπορεί να παρεμποδίσει ευθύς εξαρχής την ανάπτυξη του δυναμικού του. Πρέπει να αποφευχθεί η καθήλωση του ηλεκτρονικού εμπορίου λόγω της θέσπισης υπερβολικών ρυθμίσεων. Μια τέτοια κατάσταση θα επιβράδυνε την επίλυση ορισμένων σημαντικών και λεπτών διεθνών θεμάτων, όπως είναι καταρχάς το ερώτημα τι πρέπει να κάνουμε με το θέμα της φορολογίας. Η κα Mann αναφέρθηκε για λίγο στο θέμα. Η φορολογική ουδετερότητα του ηλεκτρονικού εμπορίου τυγχάνει ευρείας υποστήριξης στην Ευρώπη και τις Ηνωμένες Πολιτείες της Αμερικής και δεν θα πρέπει να υπάρξουν διακρίσεις μεταξύ της παραδοσιακής και της ηλεκτρονικής παροχής υπηρεσιών. Η άνιση μεταχείριση διαταράσσει τις εμπορικές συναλλαγές και οδηγεί, συνεπώς, σε στρεβλώσεις του ανταγωνισμού.
<P>
Το δεύτερο σημείο στο οποίο θα ήθελα να αναφερθώ είναι η προστασία της ιδιωτικής ζωής. Ο καταναλωτής πρέπει να είναι βέβαιος ότι το ηλεκτρονικό περιβάλλον είναι αξιόπιστο. Η αγορά εμπορευμάτων δια της ηλεκτρονικής οδού χωρίς την πλήρη καταγραφή δεδομένων προσωπικού χαρακτήρα θα πρέπει να είναι αυτονόητη. Φυσιολογικά, οι πληρωμές μικρών ποσών διενεργούνται χωρίς την καταχώρηση δεδομένων. Αυτό συμβαίνει με ανώνυμο τρόπο και πρέπει να είναι δυνατό και on line . Ετσι, έρχομαι στο τελευταίο σημείο που θα ήθελα να θίξω. Ποιά είναι η θέση της Επιτροπής όσον αφορά την επιβολή ΦΠΑ στο Ιντερνετ; Σας υποβάλω αυτό το ερώτημα, Επίτροπε Bangemann, επειδή πληροφορήθηκα ότι η Επιτροπή προτείνει ένα σύστημα ελέγχου για τον ηλεκτρονικό καταλογισμό ΦΠΑ. Η μέθοδος αυτή μου φαίνεται ιδιαιτέρως αμφιλεγόμενη εάν ληφθεί υπόψη η προστασία των δεδομένων και της ιδιωτικής ζωής καθώς και η επιθυμία πολλών να μην επιβληθεί ΦΠΑ στο Ιντερνετ. Συνεπώς, αδημονώ να ακούσω την απάντηση του Επιτρόπου επί του θέματος αυτού.

<SPEAKER ID=362 NAME="Malerba">
Κύριε Πρόεδρε, κύριε Επίτροπε, δεν θεωρώ απαραίτητο να επαναλάβω την όλο και μεγαλύτερη σημασία του ηλεκτρονικού εμπορίου και τις υποσχέσεις του: το έκανε πολύ καλά η συνάδελφος κ. Mann, της οποίας η έκθεση είναι άξια συγχαρητηρίων. Ως εισηγητής της Επιτροπής Έρευνας, πρέπει να τονίσω μερικά προεξέχοντα σημεία σχετικά με τις κατευθύνσεις στήριξης της έρευνας και της ανάπτυξης για να διευκολυνθεί η ανάπτυξη του ηλεκτρονικού εμπορίου.
<P>
Πιστεύω ότι ήταν σίγουρα ένα θετικό γεγονός η απελευθέρωση της αγοράς των τηλεπικοινωνιών για να διευκολυνθεί η πτώση των τιμών μέσω του ανταγωνισμού. Αυτό όμως δεν είναι αρκετό: χρειάζεται να διευρύνουμε, από την μια πλευρά, το φάσμα των χρηστών, να βοηθήσουμε αυτούς που επενδύουν στην ανάπτυξη εφαρμογών και στο λογισμικό, να βοηθήσουμε τις μικρομεσαίες επιχειρήσεις που θέλουν να προβληθούν διεθνώς μέσω της τηλεματικής, να παροτρύνουμε τις Δημόσιες Υπηρεσίες να εξοικιωθούν με την χρήση του υπολογιστή προσφέροντας έτσι - με τις νέες τεχνολογίες - ακόμα καλύτερες υπηρεσίες στον πολίτη, να αναπτύξουμε την κουλτούρα της αλληλεπίδρασης με τον υπολογιστή όχι μόνο μέσω του σχολείου και του εργασιακού περιβάλλοντος αλλά και μέσω νέων μορφών κατάρτισης και συμμετοχής για όλες τις ηλικίες.
<P>
Εκτός από την παρότρυνση προς την διεύρυνση της αγοράς, είναι αναγκαίο να διατηρήσουμε ανταγωνιστική και καινοτόμο την ευρωπαϊκή βιομηχανία του τηλεπικοινωνιακού εξοπλισμού. Εάν είναι αλήθεια ότι στην βιομηχανία των υπολογιστών έχουμε χάσει τον αγώνα από τις Ηνωμένες Πολιτείες, όσον αφορά την βιομηχανία των τηλεπικοινωνιών ο ανταγωνισμός ακόμα συνεχίζεται. Πρόκειται για έναν ανταγωνισμό που έχει σημασία: το μέλλον εξαρτάται περισσότερο από την διασύνδεση των πάντων με τα πάντα παρά από τον υπολογισμό. Να γιατί θέλω να θυμίσω μόνο μερικά από τα θέματα της έρευνας: την τεχνολογία της μετατροπής, της στατιστικής πρόσβασης, της συμπίεσης των δεδομένων, τη μετάδοση σε υψηλότερη ζώνη είτε καλωδιακά είτε δορυφορικά, τα νέα τερματικά πολυμέσων και, τέλος, την εργασία σχετικά με τα πρότυπα για να δοθεί η δυνατότητα στην ευρωπαϊκή βιομηχανία να συμμετάσχει στο καθορισμό και στην εδραίωση αυτών των νέων προτύπων στην αγορά.
<P>
Θα ήθελα να θυμίσω τέλος ένα σημείο, για το οποίο συζητήσαμε σε προκαταρκτικό στάδιο στα πλαίσια της Επιτροπής Οικονομικής, Νομισματικής και Βιομηχανικής Πολιτικής, και το οποίο κατά την γνώμη μου είναι πολύ σημαντικό για την προώθηση του ηλεκτρονικού εμπορίου σε παγκόσμια κλίμακα - όπως ήδη παρατήρησε η κ. Mann - δηλαδή, την διεθνή συνεργασία για το Ιντερνέτ. Είναι απαραίτητο να ενισχύσουμε την εμπιστοσύνη του χρήστη και να αποφύγουμε μια χαοτική ανάπτυξη - σπαρμένη με διαμάχες και μαθήματα που διδάχτηκαν κατά λάθος ή με απογοητευτικό τρόπο - και, φυσικά, να εξασφαλίσουμε επίσης μια δίκαιη πρόσβαση των ευρωπαίων στα δίκτυα και να αποφύγουμε έναν υπερβολικό αμερικανικό έλεγχο, που κατά βάθος είναι βλαβερός για όλους.
<P>
Έχουμε ήδη αρχίσει την καταγραφή των θεμάτων. Είμαι σίγουρος ότι για τέτοια θέματα, στα οποία πρέπει να υπάρχει ενισχυμένη διεθνής συνεργασία, θα βρούμε στο πρόσωπο του Επιτρόπου Bangemann ένα άτομο ιδιαίτερα δυναμικό και αποφασισμένο να πετύχει λύσεις όχι γραφειοκρατικού τύπου, αλλά που να δίνουν την δυνατότητα να υπάρξει μια αρμονική ανάπτυξη της αγοράς.

<SPEAKER ID=363 LANGUAGE="EN" NAME="Read">
Κύριε Πρόεδρε και κύριοι συνάδελφοι, πριν απ' όλα θα ήθελα και εγώ να συγχαρώ την εισηγήτρια για την περιεκτική εργασία της που καλύπτει ένα ευρύ φάσμα θεμάτων. Νομίζω ότι οι εκτεταμένες διαβουλεύσεις που είχε με τον τομέα της βιομηχανίας, των υπηρεσιών, τους καταναλωτές και τις άλλες ομάδες συμφερόντων αποδείχθηκαν πολύτιμες, και αυτό φάνηκε στην έκθεσή της.
<P>
Θα ήθελα επίσης να συγχαρώ την Επιτροπή, οι προτάσεις της οποίας είναι επίκαιρες, αποτελούν προϊόν ουσιαστικού προβληματισμού και με προοπτική προς το μέλλον.
<P>
Θέλω να επισημάνω ένα-δύο σημεία από την έκθεση της κ. Mann και να προσθέσω επίσης ορισμένα άλλα σχόλια. Θέλω να επαινέσω την έμφαση που δίνει στο αίτημα της Επιτροπής να εξεταστούν οι επιπτώσεις που έχει το ηλεκτρονικό εμπόριο στις θέσεις εργασίας. Γνωρίζω ότι αυτό αποτελεί ήδη μια πρωτοβουλία της Επιτροπής. Οι αλλαγές που αναπόφευκτα επέρχονται πρέπει να προβλεφθούν και να υπάρξει ο κατάλληλος σχεδιασμός για την αντιμετώπισή τους.
<P>
Η κ. Mann ορθώς σχολιάζει την ανάγκη να βελτιωθούν οι γνώσεις και η ενημέρωση των καταναλωτών. Αυτό είναι απολύτως απαραίτητο για να ευδοκιμήσει το ηλεκτρονικό εμπόριο, αλλά πράγματι δεν είναι τόσο εύκολο, ιδιαίτερα με ορισμένες ομάδες καταναλωτών.
<P>
Στη συνέχεια, η έκθεσή της τονίζει τη σημασία της δημιουργίας εμπιστοσύνης στο ηλεκτρονικό εμπόριο. Βεβαίως, η εμπιστοσύνη στη μορφή αυτή εμπορίου μπορεί να δημιουργηθεί μόνο με την προστασία της ιδιωτικής σφαίρας και την προστασία των προσωπικών δεδομένων. Η έμφαση στην κρυπτογράφηση και οι σχετικές με αυτήν προτάσεις είναι απόλυτα ορθές και σωστά επεξεργασμένες. Αυτό είναι σημαντικό, διότι τα χρηματα είναι ένα ευαίσθητο θέμα, ιδιαίτερα προσφιλές σε όλους μας και δεν μπορούμε ποτέ να είμαστε βέβαιοι. Πάντοτε υπάρχουν ορισμένοι κίνδυνοι στο εμπόριο, αλλά τουλάχιστον η μέθοδος διεξαγωγής του πρέπει να είναι όσο το δυνατόν ασφαλέστερη τόσο με τις παλαιές όσο και με τις νέες υπηρεσίες.
<P>
Είναι επίσης σημαντικό στο ηλεκτρονικό εμπόριο να ενισχύεται η δημιουργία και η ανάπτυξη νέων μικρών επιχειρήσεων. Το ηλεκτρονικό εμπόριο μπορεί, και το έχει ήδη κάνει, να μειώσει τους περιορισμούς εισόδου πολλών από εκείνες τις επιχειρήσεις που ευδοκιμούν και καινοτομούν. Ταυτόχρονα, πρέπει να διατηρηθούν τα δικαιώματα των καταναλωτών. Είναι σχεδόν βέβαιο ότι η μέθοδος προστασίας των δικαιωμάτων αυτών θα χρειαστεί να προσαρμοστεί στο νέο περιβάλλον του ηλεκτρονικού εμπορίου.
<P>
Θέλω επίσης να θέσω στο σύνολό του το θέμα της ανάγκης να υπάρξει συμφωνία πάνω στη φορολογία. Η εισηγήτρια έχει απόλυτα δίκιο που απορρίπτει την απαρχαιωμένη πρόταση του "κυβερνοφόρου», η οποία μας οδηγεί πίσω στο παρελθόν. Θα εκτιμούσα τις απόψεις του Επιτρόπου πάνω σε αυτό καθώς και πάνω στην ανάγκη να διευκρινιστεί εάν η φορολόγηση θα γίνεται στη χώρα προελεύσεως ή στη χώρα προορισμού - αυτό πραγματικά πρέπει να ρυθμιστεί σύντομα.
<P>
Τελειώνοντας, θα ήθελα να πω ότι οι χρήστες του ηλεκτρονικού εμπορίου χρειάζεται να έχουν ταχεία, αξιόπιστη, ασφαλή και χαμηλού κόστους πρόσβαση στα αγαθά και τις υπηρεσίες. Η εν λόγω πρόσβαση πρέπει να είναι ταχεία, διότι εάν η διαδικασία διαρκέσει πάρα πολύ οι καταναλωτές θα χάσουν το ενδιαφέρον τους; αξιόπιστη, διότι εάν οι καταναλωτές δεν μπορούν να αγοράζουν και να εμπορεύονται, θα χάσουν το ενδιαφέρον τους επειδή δεν θα τους παρέχει αυτά που χρειάζονται. Η πρόσβαση πρέπει να είναι ασφαλής, διότι χωρίς την προϋπόθεση αυτή, ολόκληρη η ανάπτυξη του ηλεκτρονικού εμπορίου ασφαλώς θα καταρρεύσει; πρέπει να είναι χαμηλού κόστους, διότι αυτό είναι το κλειδί για την πραγματική ανάπτυξη των νέων υπηρεσιών στους τομείς του ηλεκτρονικού εμπορίου και σε πολλές άλλες νέες τεχνολογικές εφαρμογές.
<P>
Η παρούσα έκθεση και η πρόταση της Επιτροπής προχωρούν σε ουσιαστικό βαθμό στη διασφάλιση των στόχων αυτών και τις συνιστώ σε εσάς.

<SPEAKER ID=364 LANGUAGE="NL" NAME="van Velzen, W.G.">
Κύριε Πρόεδρε, επιτρέψτε μου να αρχίσω συγχαίροντας την κ. Mann για την έξοχη έκθεσή της και κυρίως για την πάρα πολύ καλή συνεργασία που είχαμε. Χάρη στον τρόπο με τον οποίο εργάστηκε έχουμε στη διάθεσή μας μια πάρα πολύ καλή έκθεση με την οποία μπορούμε ως Ευρωπαϊκή Ένωση να διαδραματίσουμε έναν, ας πούμε, ηγετικό ρόλο στον τομέα αυτό. Κύριε Πρόεδρε, το Internet είναι η κινητήρια δύναμη της ραγδαίας ανάπτυξης του ηλεκτρονικού εμπορίου. Στον τομέα αυτό προσφέρονται σημαντικές ευκαιρίες στην Ευρώπη και, όταν συζητάμε για θέσεις εργασίας ή για την απασχόληση εν γένει θα είναι πάντοτε καλό να κοιτάζουμε και τα σχετικά δεδομένα. Βλέπουμε, για παράδειγμα, ότι ο τομέας της παραγωγής λογισμικού και της παροχής υπηρεσιών αναπτύσσεται ετησίως με έναν ρυθμό που φθάνει το 10 %. Η ανάπτυξη αυτή αντιστοιχεί στη δημιουργία 50.000 θέσεων εργασίας στην Ευρώπη κάθε χρόνο. Με άλλα λόγια, η ανάπτυξη προσφέρει πάρα πολλές ευκαιρίες, πρέπει όμως να δημιουργήσουμε και τις κατάλληλες προϋποθέσεις. Πρέπει να μεριμνήσουμε για την προσφορά των κατάλληλων δυνατοτήτων εκπαίδευσης και επανεκπαίδευσης και για την προαγωγή της ευελιξίας. Παράλληλα, όμως θα πρέπει να φροντίσουμε για τον περιορισμό των εμποδίων.
<P>
Κύριε Πρόεδρε, πιστεύω ότι η καθιέρωση του ευρώ θα αποτελέσει μια σημαντική ώθηση για το εμπόριο στην επικράτεια της Ευρωπαϊκής Ένωσης. Οι καταναλωτές θα είναι καλύτερα σε θέση να συγκρίνουν τις τιμές και, από την άλλη πλευρά, το ηλεκτρονικό εμπόριο μπορεί να συμβάλλει στην αποδοχή του ευρώ, δεδομένου ότι διευκολύνει τις αγορές στο εξωτερικό. Ο σεβασμός της ιδιωτικής ζωής του καταναλωτή είναι από την άποψη αυτή ένα ουσιαστικό στοιχείο το οποίο ορθώς επισήμαναν οι προηγούμενοι ομιλητές. Αυτό σημαίνει ότι θα πρέπει να υπάρξει μια αυστηρή επιτήρηση της εφαρμογής των κοινοτικών οδηγιών για την προστασία δεδομένων προσωπικού χαρακτήρα οι οποίες θα πρέπει έως τον Οκτώβριο του τρέχοντος έτους να ενσωματωθούν στην εθνική νομοθεσία. Η ελεύθερη κυκλοφορία ηλεκτρονικών υπηρεσιών στην Ευρωπαϊκή Ενωση αποτελεί απαραίτητη προϋπόθεση για την καλή λειτουργία της ενιαίας αγοράς. Πρέπει να αποφευχθεί το ενδεχόμενο οι παρεκκλίσεις των εθνικών νομοθεσιών να οδηγήσουν στον κατακερματισμό της ευρωπαϊκής αγοράς, και θεωρώ ότι η ανακοίνωση της Επιτροπής αποτελεί μια πάρα πολύ σημαντική απόπειρα για τον ορισμό μιας ευρωπαϊκής προσέγγισης η οποία θα πρέπει να αναπτυχθεί περαιτέρω. Θα ήθελα να καλέσω τον Επίτροπο να υποβάλει σύντομα πρόταση για την θέσπιση οδηγίας σχετικά με την παροχή υπηρεσιών στην κοινωνία των πληροφοριών.
<P>
Κύριε Πρόεδρε, έχουμε μεγάλη ανάγκη καλά εκπαιδευμένων προγραμματιστών ηλεκτρονικών υπολογιστών. Η Ευρωπαϊκή Ένωση θα πρέπει να καταβάλει κάθε δυνατή προσπάθεια για να καλύψει αυτή την έλλειψη ενόψει του θέματος της αλλαγής της χιλιετηρίδας. Ταυτόχρονα, αυτή η προσπάθεια θα προσφέρει σε πολλούς ευρωπαίους νέους, που βρίσκονται στο σημείο να επιλέξουν έναν εκπαιδευτικό κλάδο, καλές δυνατότητες για την ανεύρεση απασχόλησης. Διερωτώμαι, συνεπώς, κατά πόσο η Ευρωπαϊκή Ένωση και η Επιτροπή θα έπρεπε να διαδραματίσουν έναν κάποιο ενημερωτικό ρόλο στον τομέα αυτόν.
<P>
Κύριε Πρόεδρε, το ηλεκτρονικό εμπόριο προσφέρει μεγάλες ευκαιρίες στις μικρομεσαίες επιχειρήσεις. Τους προσφέρει τη δυνατότητα να προσεγγίζουν με ευκολία νέες και μακρυνές αγορές και να ανακαλύψουν νέους κλάδους της αγοράς καταβάλλοντας ένα χαμηλό κόστος. Ωστόσο, οι επιχειρήσεις θα πρέπει να προετοιμαστούν κατάλληλα λαμβάνοντας μέτρα εκπαίδευσης και περαιτέρω επαγγελματικής κατάρτισης. Πιστεύω ότι, επί του σημείου αυτού, το πέμπτο πρόγραμμα πλαίσιο μπορεί να διαδραματίσει σημαντικό ρόλο. Ωστόσο, κύριε Πρόεδρε, υπάρχει ένα πάρα πολύ σημαντικό θέμα, που τονίστηκε και από τους προηγούμενους ομιλητές, και που δεν είναι άλλο από το θέμα της εμπιστοσύνης. Η εμπιστοσύνη του καταναλωτή στο ηλεκτρονικό εμπόριο είναι απολύτως απαραίτητη. Χωρίς αυτή τα πράγματα δεν πρόκειται να προχωρήσουν. Πρόκειται βεβαίως για θέματα όπως για παράδειγμα τι θα συμβεί με την ηλεκτρονική υπογραφή. Πόσο ασφαλής είναι η περίπτωση αυτή; Τι συμβαίνει με το ηλεκτρονικό χρήμα; Πώς έχει ρυθμιστεί το θέμα της ευθύνης; Πιστεύω ότι το δίκαιο περί αναλήψεως υποχρεώσεων, η αναγνώριση συμβάσεων, έχει καθοριστική σημασία. Εχει τεράστια σημασία να διασαφηνιστεί επιτέλους το θέμα της φορολογίας. Αυτό αναφέρθηκε ήδη. Κατά συνέπεια, μπορούμε να λάβουμε αποφάσεις για το σημείο αυτό.
<P>
Το προσεχές διάστημα θα ασχοληθούμε με μια ολοκληρωμένη πολιτική και με μια νομοθετική ημερήσια διάταξη, πράγμα που απαιτεί την ανάληψη διεθνών δραστηριοτήτων. Είμαι περίεργος εάν ο Επίτροπος μπορεί να επιβεβαιώσει ότι οι Ηνωμένες Πολιτείες Αμερικής μπορούν πλέον να αποδεχθούν τον προτεινόμενο χάρτη. Η πολιτική ομάδα του ΕΛΚ θεωρεί ότι ο χάρτης αυτός αποτελεί μια εξαιρετικά σημαντική πρόταση και επιθυμεί με θέρμη να τον υποστηρίξει. Ολοι όμως γνωρίζουν ότι δεν πρόκειται να προχωρήσουμε πολύ με τον εν λόγω χάρτη σε περίπτωση που δεν τον αποδεχθούν οι Ηνωμένες Πολιτείες. Ισως να μπορείτε να μας πείτε κάτι περισσότερο επί του θέματος αυτού. Εναπομένει να πω, κύριε Πρόεδρε, ότι η πολιτική ομάδα του ΕΛΚ θα υπερψηφίσει ευχαρίστως το ψήφισμα και την έκθεση της συναδέλφου Erika Mann.

<SPEAKER ID=365 LANGUAGE="EN" NAME="Gallagher">
Κύριε Πρόεδρε, κατ' αρχήν θα ήθελα να συγχαρώ την κ. Mann για την προετοιμασία και την παρουσίαση αυτής της πολύ καλής έκθεσης. Η Ομάδα μου υποστηρίζει πλήρως την πρόταση με στόχο την τόνωση της δυναμικής ανάπτυξης του ηλεκτρονικού εμπορίου στην Ευρωπαϊκή Ένωση. Οι ΗΠΑ και η Ιαπωνία προπορεύονται ήδη και συνεπώς η Ευρωπαϊκή Ένωση δεν μπορεί να μείνει πίσω. Χρειάζεται να διαγράψουμε τη δική μας πορεία για το μέλλον. Η κινητήριος δύναμη πίσω από την πρόσφατη ανάπτυξη του ηλεκτρονικού εμπορίου είναι το Internet. Συνεπώς, είναι ανοικτό παντού και σε όλους. Εάν οι ΗΠΑ επέβαλαν τη θέλησή τους, θα ήμασταν ήδη στην κατεύθυνση μιας ζώνης ελεύθερου εμπορίου στο Internet.
<P>
Πρέπει να γνωρίζουμε πού βρίσκονται οι κίνδυνοι και να προσδιορίσουμε και να καταστήσουμε γνωστά τα οφέλη με σαφήνεια. Πριν από δύο χρόνια οι πωλήσεις σε καταναλωτές στο Internet ανήλθαν σε περίπου 600 εκ. δολλάρια και μέχρι το 2000 μπορεί να φτάσουν τα 200 δισ. Ecu παγκοσμίως. Αυτό αποτελεί ένα σαφές μήνυμα: Ο τομέας προσφέρει ένα τεράστιο φάσμα ευκαιριών, αναπτυξιακών δυνατοτήτων και θέσεων εργασίας. Όμως, ποιες διαβεβαιώσεις μπορεί σήμερα να μου δώσει η Επιτροπή ότι η δυτική και η βορειοδυτική περιοχή της χώρας μου θα επωφεληθούν από τα πλεονεκτήματα του ηλεκτρονικού εμπορίου στο σύνολό τους; Ζητώ λοιπόν να υπάρξει μια θετική διάκριση υπέρ αυτών των άκρως περιφερειακών περιοχών και των μικρομεσαίων επιχειρήσεων που λειτουργούν εκεί ή, μάλιστα, ακόμη σημαντικότερο, έχουν τις δυνατότητες να λειτουργήσουν εκεί.
<P>
Το υψηλό κόστος των τηλεπικοινωνιών επέδρασε ως μείζων ανασταλτικός παράγοντας για ολόκληρο το ηλεκτρονικό εμπόριο στην Ευρώπη. Ελπίζω ότι η θέση σε εφαρμογή μίας δέσμης μέτρων ελευθέρωσης θα έχει ως αποτέλεσμα χαμηλότερες και περισσότερο ελαστικές τιμές. Καθώς περνάει τα σύνορα, είναι απαραίτητο να επιτευχθεί ομοφωνία σε παγκόσμιο επίπεδο και να δημιουργηθεί ένα ευνοϊκό ρυθμιστικό πλαίσιο για το ηλεκτρονικό εμπόριο. Ένα από τα βασικά εμπόδια που πρέπει να ξεπεραστούν είναι η επιτυχής δημιουργία εμπιστοσύνης για όλους τους χρήστες του Internet στις δοσοληψίες τους. Η εκπαίδευση και οι γνώσεις έχουν ζωτική σημασία, όπως και οι ανησυχίες για το έγκλημα στον κυβερνοχώρο, την ασφάλεια και την προστασία των δεδομένων.
<P>
Τελειώνοντας, η επιχειρηματική δραστηριότητα στο Internet καλύπτει τα πάντα από τη λιανική πώληση προϊόντων μαζικής αγοράς έως τις ηλεκτρονικές πληρωμές, τη διαφήμιση και τις αγορές επιχείρηση προς επιχείρηση. Η ανάπτυξη μιας μαζικής αγοράς στο Internet μπορεί να αναπτυχθεί με ταχείς ρυθμούς εάν το κόστος της πρόσβασης μειωθεί και υπάρξει εγγύηση για τις ηλεκτρονικές πληρωμές. Η παρουσία μιας κυβερνητικής αστυνομίας τύπου Europol μπορεί να αποδειχθεί απαραίτητη.

<SPEAKER ID=366 LANGUAGE="NL" NAME="Boogerd-Quaak">
Κύριε Πρόεδρε, κύριε Επίτροπε, θα πρέπει να έχετε κουραστεί να ακούτε συνεχώς τις ίδιες ιστορίες, ωστόσο ως εκπρόσωποι των διαφόρων πολιτικών παρατάξεων θα θέλαμε πάρα πολύ να διακηρύξουμε το μήνυμά μας. Πολύ φοβάμαι ότι και το δικό μου μήνυμα ακολουθεί την ίδια κατεύθυνση των όσων ακούσατε μέχρι στιγμής. Η έκθεση Mann είναι καλή, ιδιαιτέρως λόγω της ευρείας προσέγγισης του προβλήματος. Το ηλεκτρονικό εμπόριο μπορεί να αποτελέσει την προσωποποίηση της ελεύθερης κυκλοφορίας εμπορευμάτων, επειδή οι καταναλωτές θα μπορούν να ψωνίζουν σε οποιαδήποτε χώρα πίσω από έναν ηλεκτρονικό υπολογιστή. Προσπάθησα και εγώ να εξασκηθώ και οφείλω να ομολογήσω ότι είναι ευχάριστο να διαπιστώνει κανείς ότι ο τοπικός χαρακτήρας του εμπορίου δεν είναι πλέον απαραίτητος. Ορισμένες φορές, αυτό είναι βεβαίως δύσκολο, τουλάχιστον για ημιαναλφάβητους, όπως εγώ. Ωστόσο, είναι απλό να συγκρίνει κανείς τις τιμές και η καθιέρωση του ευρώ θα διευκολύνει ακόμη περισσότερο την εξέλιξη αυτή.
<P>
Εάν ληφθούν υπόψη η ταχεία ανάπτυξη του Ιντερνετ και ο διασυνοριακός χαρακτήρας του ηλεκτρονικού εμπορίου, έχει μεγάλη σημασία να προωθηθεί η συνεργασία σε διεθνή κλίμακα για την κατάρτιση ενός νομοθετικού πλαισίου. Ωστόσο, για να γίνει αυτό εφικτό, η Ευρώπη πρέπει να κανονίσει πρώτα τα πράγματα στην επικράτειά της και η επίλυση του προβλήματος αυτού επείγει πραγματικά. Είμαι της άποψης ότι η τακτοποίηση της κατάστασης στην Ευρώπη δεν είναι ένα θέμα τη σημασία του οποίου αψηφά η Επιτροπή. Αντιθέτως, πιστεύω ότι η Επιτροπή έχει καταβάλει πάρα πολύ καλές προσπάθειες στον τομέα αυτό, δυστυχώς όμως τα κράτη μέλη δεν έχουν ακόμη ευθυγραμμιστεί. Για να αποκτήσουμε μια ισχυρή ανταγωνιστική θέση έχει πάρα πολύ μεγάλη σημασία να επιτευχθεί η καλή λειτουργία της εσωτερικής αγοράς για το ηλεκτρονικό εμπόριο. Με άλλα λόγια, πρέπει να εκπληρωθούν οι προϋποθέσεις για την προαγωγή αυτού του είδους εμπορίου. Για αυτό και θα τις επαναλάβω: οι προϋποθέσεις αυτές είναι η εμπιστοσύνη του καταναλωτή στην ασφάλεια του μέσου, η οποία για παράδειγμα είναι εξαιρετικά σημαντική όσον αφορά τις χρηματικές συναλλαγές. Ακολουθεί η προστασία των δεδομένων προσωπικού χαρακτήρα, πράγμα που σημαίνει ότι είναι απαραίτητη η χρήση μιας κατάλληλης τεχνολογίας κωδικοποιήσεων. Πιστεύω ότι χρειαζόμαστε έναν κώδικα δεοντολογίας για την επίλυση εμπορικών διενέξεων και ότι παράλληλα χρειαζόμαστε ορισμένα πράγματα τα οποία έχουν περιγραφεί με έξοχο τρόπο στην έκθεση Mann, όπως η προαγωγή της ικανότητας χρήσης ηλεκτρονικών υπολογιστών σε όλα τα στρώματα του πληθυσμού, η προώθηση της σύνδεσης με το δίκτυο και, κατά αυτόν τον τρόπο, η πρόληψη διαφορών όσον αφορά τη χρήση του Ιντερνετ εκ μέρους του πληθυσμού.
<P>
Υπάρχει και ένα άλλο σημείο που είναι η ανάπτυξη των μικρομεσαίων επιχειρήσεων, η προώθηση νέων ταλέντων. Κύριε Πρόεδρε, κύριε Επίτροπε, από την προσωπική εμπειρία που έχω από συζητήσεις που πραγματοποίησα με εκπροσώπους μικρών επιχειρήσεων, έχω την έντυπωση ότι το θέμα των επιχειρηματικών κεφαλαίων εξακολουθεί να αποτελεί σημαντικό πρόβλημα, παρά τις σχετικές πρωτοβουλίες που αναλήφθηκαν σε ευρωπαϊκή κλίμακα.
<P>
Πρόεδρε, αισθάνομαι υποχρεωμένη να αναφερθώ για λίγο στο πρόβλημα της φορολογίας. Η Αμερική πρότεινε μια ζώνη ελεύθερων συναλλαγών στο Internet, και ίσως η πρόταση αυτή να είναι ενδιαφέρουσα βραχυπρόθεσμα. Γιατί, εάν λάβουμε μέτρα πάρα πολύ γρήγορα και τα κράτη μέλη θεσπίσουν το κάθε ένα για τον εαυτό του φορολογικά μέτρα, θα ενεργήσουμε με λανθασμένο τρόπο. Πρέπει να φροντίσουμε πρώτα να κατακτήσουμε μια δική μας θέση στο δίκτυο και συνεπώς πιστεύω ότι είναι απαραίτητο να εμποδιστούν τα κράτη μέλη να θεσπίσουν μέτρα τα οποία είναι βραχυπρόθεσμα βλαβερά όσον αφορά τη δημιουργία ενός ενιαίου ευρωπαϊκού συστήματος. Από την άποψη αυτή θα ήθελα πάρα πολύ να υποστηρίξω το αίτημα της κ. Plooij όσον αφορά τον ΦΠΑ.

<SPEAKER ID=367 LANGUAGE="FI" NAME="Paasilinna">
Αξιότιμε κύριε Πρόεδρε, ευχαριστώ την κυρία Erika Mann για την εργασία της, η οποία απαιτούσε πολύ δουλειά. Η αύξηση του ηλεκτρονικού εμπορίου γεννάει πολλά σύνθετα ερωτήματα. Αυτά έχουν σχέση με την προστασία των καταναλωτών, την απασχόληση, τη φορολογία και τον φόβο του κοινωνικού παραγκωνισμού. Το ανεξέλεγκτο ηλεκτρονικό εμπόριο θέτει το ζήτημα της νομικής ευθύνης: τίνος είναι η ευθύνη όταν λαβαίνουμε οδηγίες για την κατασκευή βομβών ή όταν ο δίσκος CD που παραγγείλαμε δεν περιέχει τίποτα; Συνεπώς, επιβάλλεται η Επιτροπή να διευθετήσει άμεσα τα προβλήματα σχετικά με τα δικαιώματα πνευματικής ιδιοκτησίας, τα εμπορικά σήματα, την παραπλανητική διαφήμιση και την προστασία των προσωπικών δεδομένων.
<P>
Σε πολλούς τομείς, το ηλεκτρονικό εμπόριο θα αποδειχθεί πιο κερδοφόρο από το παραδοσιακό. Οι επιπτώσεις αυτής της εξέλιξης ενδέχεται να προκαλέσουν ανεργία μεγάλης κλίμακας. Ενδέχεται να συμβεί αυτό που έχει γίνει στη δική μου χώρα, όπου οι ηλεκτρονικές συναλλαγές στον τραπεζικό τομέα έχουν μειώσει τις θέσεις εργασίας του κλάδου σε λιγότερο από τις μισές. Οι επενδύσεις έχουν μειώσει ακόμα πιο πολύ τις θέσεις εργασίας. Η κατάσταση περιπλέκεται. Όταν μιλάμε για την ελευθερία επιλογής στον εμπορικό τομέα, θα έπρεπε αυτή η ελευθερία να αφορά και στους εργαζόμενους: να έχουν δηλαδή την επιλογή μεταξύ απασχόλησης και ανεργίας. Ενώ από τη μία πλευρά δημουργούνται νέες θέσεις εργασίας, την ίδια στιγμή εξαφανίζονται οι παληές με γρήγορο ρυθμό. Επομένως, πρέπει να βρούμε νέες υπηρεσίες που να δημιουργούν νέες θέσεις εργασίας και προστιθέμενη αξία, χωρίς όμως να λειτουργούν σε βάρος της απασχόλησης άλλων τομέων.
<P>
Είναι εύκολο να επιβληθεί μιά ορθολογική διαχείριση, η οποία να λειτουργεί σε βάρος των θέσεων εργασίας. Προσωπικά, έχω διατελέσει πρόεδρος και σας διαβεβαιώνω πως η ορθολογική διαχείριση είναι μια από τις πιο εύκολες δραστηριότητες. Αυτό που είναι δύσκολο να γίνει είναι η δημιουργία νέων κλάδων και σε αυτόν τον τομέα συντελείται η δική μας ευρωπαϊκή δοκιμασία. Ως εκ τούτου, θα πρέπει να δημιουργηθούν καινούργιες εμπορικές δραστηριότητες, εφόσον, για παράδειγμα, δεν φαίνεται να υπάρχουν ανώτερα όρια για την κατανάλωση λογισμικού, όπως υπάρχει για παράδειγμα για τα είδη διατροφής.
<P>
Είναι αλήθεια, πως το ηλεκτρονικό εμπόριο μεταθέτει τα κέντρα και στις περιφερειακές περιοχές. Οι ηλικιωμένοι και οι ανάπηροι μπορούν να παραγγέλνουν τα προϊόντα τους, εφόσον διαθέτουν εναν ηλεκτρονικό υπολογιστή εφοδιασμένο με μόντεμ. Γι' αυτόν τον λόγο, η μηχανική βάση και η σύνδεσή της με το δίκτυο πληροφοριών θα πρέπει να αποτελέσουν βασικά δικαιώματα των πολιτών. Μόνο ενα δίκτυο που καλύπτει όλη την επικράτεια της Ευρώπης, θα δημιουργήσει τις προϋποθέσεις για μια πραγματική εσωτερική αγορά, και, σε τελική ανάλυση, σε αυτό το πεδίο θα αποτιμηθεί η στάθμη της ευρωπαϊκής κοινωνίας.

<SPEAKER ID=368 LANGUAGE="DE" NAME="Rόbig">
Κύριε Πρόεδρε, κύριε Επίτροπε, αξιότιμοι κυρίες και κύριοι, δεν έχει περάσει πολύς καιρός, περίπου 5 με 10 χρόνια, από τότε που οι πολίτες της Ευρώπης δεν ήταν και πολύ εξοικειωμένοι με την έννοια του Internet. Αν κοιτάξουμε την εξέλιξη που σημειώθηκε από τότε, διαπιστώνουμε ότι πραγματικά έχουμε γίνει μάρτυρες μιας επανάστασης στον τομέα της ανταλλαγής δεδομένων και βιώνουμε με τον τρόπο αυτό μία επανάσταση στην κοινωνία και στην συμβίωση των ανθρώπων γενικότερα.
<P>
Παρ' όλα αυτά, τολμώ να ισχυριστώ ότι δεν βρισκόμαστε παρά στην αρχή μιας πολύ πολύπλοκης διαδικασίας μεταβολής. Σταδιακά ανακαλύπτουμε διαρκώς νέους τομείς εφαρμογής των τηλεπικοινωνιών. Μόλις την άνοιξη του τρέχοντος έτους εξέδωσα ένα βιβλίο για τον εν λόγω τομέα και όταν σήμερα το ξαναδιαβάζω, αναγκάζομαι να διαπιστώσω ότι ορισμένοι τομείς και αποσπάσματά του είναι ήδη ξεπερασμένα. Νομίζω ότι πρέπει να υπερνικήσουμε αυτά τα εμπόδια που διαρκώς παρεμβάλλονται εδώ, καθώς και τα φαινόμενα που συνοδεύουν τη συγκεκριμένη καμπή.
<P>
Για τον λόγο αυτό, αισθάνομαι ευγνωμοσύνη για την ανακοίνωση της Επιτροπής, καθώς και για την εξαιρετική στράτευση της εισηγήτριας Erika Mann, καθώς και του Wim van Velzen, υπέρ μιας ευρωπαϊκής πρωτοβουλίας για τις ηλεκτρονικές συναλλαγές. Γιατί το Internet έχει πάψει από καιρό να έχει ως μόνη εφαρμογή του την απλή ανταλλαγή δεδομένων και τη μεταβίβαση πληροφοριών. Αντίθετα, είναι εξ ίσου κατάλληλο για σύγχρονες επιχειρησιακές εξελίξεις και πρόσφατα επίσης για την διεξαγωγή συναλλαγών, που μπορεί να γίνουν απλά, φτηνά και γρήγορα. Εδώ ανοίγονται θαυμάσιες δυνατότητες τόσο για τον καταναλωτή όσο και για πολλές ΜΜΕ, καθώς και προσφορά απασχόλησης. Πέρα απ' αυτό, οι συγκεκριμένες νέες υπηρεσίες δημιουργούν επίσης εντελώς νέες προσφορές εξυπηρέτησης και παροχής υπηρεσιών. Ως προς αυτά υποστηρίζω τον στόχο να δοθεί ένα ευρωπαϊκό πλαίσιο για το ηλεκτρονικό εμπόριο και να αποφευχθεί ο κατακερματισμός της ενιαίας αγοράς. Θέλουμε διεθνείς συμφωνίες και κοινό συντονισμό.

<SPEAKER ID=369 NAME="Βangemann">
Είχα ήδη πολλές φορές την ευκαιρία να συγχαρώ την κ. Mann για την ποιότητα των εκθέσεών της. Αυτό είναι γι' άλλη μια φορά ένα παράδειγμα για το ότι μία τέτοια συζήτηση με το Κοινοβούλιο μπορεί να είναι και για μας πολύ διδακτική και να μας δώσει σημαντικές νέες ωθήσεις. Ίσως είναι ακόμα σημαντικότερο το ότι μεγάλα μέρη της έκθεσης συμφωνούν κατά πολύ με τις θέσεις που εκπροσωπεί έως σήμερα η Επιτροπή, κι αυτό είναι πολύ σημαντικό επειδή κατά τις συζητήσεις για ρυθμίσεις με άλλους εμπορικούς εταίρους και ανταγωνιστές πρέπει να μιλούμε ομόφωνα, προκειμένου να επιβάλουμε τις θέσεις μας.
<P>
Βασικά είμαστε λίγο περήφανοι για το ότι στο ζήτημα αυτό του ηλεκτρονικού εμπορίου ήμασταν από την αρχή λίγο οι διαμορφωτές της κοινής γνώμης, ίσως όχι από την άποψη ότι το θέμα αυτό παίζει ήδη τόσο μεγάλο ρόλο σε μας - και στις ΗΠΑ βρίσκεται, άλλωστε, μόνο στην αρχή του - αλλά περισσότερο ως προς τις σκέψεις για το τί σημαίνει αυτό για την ανάπτυξη και τί πρέπει να κάνουμε για να προωθήσουμε την ανάπτυξη αυτή.
<P>
Ήδη τον Ιούλιο του 1997, στη Διάσκεψητης Βόννης, μας απασχόλησε μια σειρά ερωτημάτων που τότε βρίσκονταν στο προσκήνιο του ενδιαφέροντος, και με αυτή την αφορμή ασχοληθήκαμε κατόπιν με μία σειρά νομοθετικών μέτρων που σήμερα ήδη υπάρχουν. Σε σχέση με αυτά θα ήθελα να τονίσω ότι δεν είναι ανάγκη να δίδονται πάντα νομοθετικές λύσεις. Φυσικά, μπορεί κανείς να αξιοποιήσει επίσης όλες τις άλλες δυνατότητες, όπως για παράδειγμα την αυτοδέσμευση των συμμετεχόντων, και ύστερα κάτι που πρότεινα σε διεθνές επίπεδο, δηλαδή μία πολιτική ρύθμιση συναίνεσης και άλλα παρόμοια. Αυτά θα μας βοηθήσουν και κατά τη συζήτηση με τις ΗΠΑ, γιατί οι ΗΠΑ δεν είναι καθόλου πάντα υπέρ πολύ φιλελεύθερων και εκτενών αυτοδεσμεύσεων, αλλά αντίθετα, όπως έδειξε το παράδειγμα της εγγραφής, μερικές φορές είναι πολύ πιο σκληρές και άκαμπτες από εμάς εδώ στην Ένωση.
<P>
Πάντως, μπορούμε οπωσδήποτε να πούμε: Αν βρούμε αυτήν την πολιτική συναίνεση, κι αν υπάρχει μια κάποια ισοδυναμία στα περιεχόμενα, τότε τελικά δεν παίζει ρόλο η μορφή. Αυτό ισχύει για παράδειγμα και για την προστασία δεδομένων. Έχουμε γι' αυτό μία πλήρη και καλή οδηγία, επομένως ένα νομοθετικό μέτρο. Αν στις ΗΠΑ σκέφτονται πρισσότερο να το κάνουν ως αυτοδέσμευση, τότε το σημαντικό θα είναι τα περιεχόμενα. Το πώς αυτό θα μεταφερθεί τελικά, δεν έχει αποφασιστική σημασία.
<P>
Ο χάρτης που προτείναμε - και ο κ. van Velzen ρώτησε ποια είναι η σχετική στάση των Αμερικανών - έτυχε ευρείας επιδοκιμασίας. Τον ετοιμάζουμε. Έχουμε μια ομάδα εργασίας στο Συμβούλιο. Καλέσαμε την αμερικανική και την ευρωπαϊκή βιομηχανία σε μια πρώτη στρογγυλή τράπεζα. Φυσικά, το πλαίσιο θα διευρυνθεί με άλλες βιομηχανίες άλλων κρατών. Ήρθαμε σε επαφή με όλους τους διεθνείς οργανισμούς που θα παίξουν ρόλο στο συγκεκριμένo θέμα και βρισκόμαστε σε διαρκή επαφή με τους Αμερικανούς.
<P>
Στην αρχή υπήρξαν μερικές παρανοήσεις, επειδή οι Αμερικανοί νόμιζαν ότι θέλαμε να δημιουργήσουμε ένα είδος νέας διεθνούς αρχής με αυστηρό κανονισμό. Όταν το δασαφηνίσαμε αυτό, οι ανησυχίες εξαφανίστηκαν. Ασφαλώς παραμένουν ανοιχτά ερωτήματα, με τα οποία θα πρέπει εν συνεχεία να ασχοληθούμε, αν όμως θέλουμε να επιτύχουμε παγκοσμίως πρόοδο στην πράξη, πρέπει να θέσουμε τώρα σε κίνηση τη διαδικασία, γιατί αυτό που μπορεί να εμφανιστεί ως κίνδυνος για την ενιαία μας αγορά μπορεί, φυσικά, να εμφανιστεί και σε παγκόσμιο επίπεδο. Θα μπορούσαν αυτές οι νέες δυνατότητες να μην χρησιμοποιηθούν με τον τρόπο που ουσιαστικά θα ήταν δυνατόν, επειδή οι άνθρωποι θα ανησυχούν αν δεν επιτευχθεί να δημιουργηθεί παγκοσμίως μία υπεύθυνη βάση για τη χρησιμοποίηση.
<P>
Αυτήν τη στιγμή, βασικά ασχολούμαστε με τα ερωτήματα που έθιξε και η κ. Mann, δηλαδή την προστασία και την ασφάλεια των δεδομένων, την ψηφιακή υπογραφή και την προστασία του καταναλωτή - και για τα δύο ήδη έχουμε υποβάλει νομοθετικά μέτρα -, την πνευματική ιδιοκτησία, τους φόρους και τους δασμούς - σ' αυτά θα αναφερθώ εν συνεχεία διεξοδικά - με τα παράνομα και επικίνδυνα περιεχόμενα και τα Internet governants . Πρόκειται λοιπόν για εν μέρει τεχνικά, όχι όμως λιγότερο σημαντικά ζητήματα, για το πώς μπορεί κανείς να χρησιμοποιήσει με τον καλύτερο τρόπο το Internet. Θα χαιρόμουν πολύ αν ήταν δυνατή μια συνεργασία μαζί σας, εφ' όσον στο Κοινοβούλιο εκπροσωπείται τόσο πολλή ειδική γνώση.
<P>
Επιτρέψτε μου να αναφερθώ ειδικότερα σε τέσσερα σημεία, αφού αυτά θίχθηκαν και κατά τη συζήτηση. Μπορούμε να συνεχίσουμε να κάνουμε σκέψεις για την υπηρεσία συντονισμού. Ουσιαστικά το κάναμε ήδη. Έχουμε μια ομάδα, στην οποία εκπροσωπούνται όλοι οι Επίτροποι που έχουν σχέση με την κοινωνία των πληροφοριών. Μπορεί κανείς, αν το θέλει, να της προσφέρει μία σχετική υποδομή, ώστε ο καθένας να ξέρει σε ποιόν πρέπει να αποτανθεί. Δεύτερον, η Επιτροπή υποστηρίζει και την πρόταση των ΗΠΑ για μια "ζώνη αφορολόγητων δραστηριοτήτων» - έτσι την αποκάλεσαν, αλλά αυτό δίνει λαβή σε παρανοήσεις, επειδή στην πραγματικότητα πρόκειται για τελωνεία, δηλαδή customs . Αλλωστε, η πρόταση απλώς συνίσταται στη μη εισαγωγή νέων δασμών και στην σταθεροποίηση της κατάστασης όπως αυτή είναι σήμερα. Μ' αυτό δεν έχουμε κανένα πρόβλημα και ασφαλώς θα φθάσουμε προσεχώς σε μία λύση του συγκεκριμένου προβλήματος.
<P>
Όσον αφορά το θέμα της φορολόγησης, έχουμε ήδη λάβει δύο θέσεις, δηλαδή από τη μια λέμε "Όχι στις διακρίσεις», που σημαίνει όχι σε νέους συμπληρωματικούς φόρους - bit taxes ή οτιδήποτε άλλο έχουν σκεφτεί σχετικά -, αλλά λέμε επίσης "όχι στα προνόμια», δηλαδή κάθε νομοθετική ρύθμιση που θα ισχύει για την εμπορία υπηρεσιών ή προϊόντων μέσω Internet θα πρέπει να έχει παρόμοια μορφή με αυτήν που ισχύει και στην κανονική αγορά. Ας δούμε ένα παράδειγμα στην πράξη: Όταν δεν χρειάζεται κανείς να πληρώσει ΦΠΑ για ένα βιβλίο που παραγγέλνει μέσω Internet, ενώ πρέπει να τον πληρώσει για ένα βιβλίο που αγοράζει σε ένα βιβλιοπωλείο, αυτό φυσικά είναι απόλυτη διάκριση σε βάρος του κανονικού εμπορίου, και δεν μπορεί να γίνει!
<P>
Οι σκέψεις που προφανώς εδώ αποτέλεσαν το παρασκήνιο ορισμένων κριτικών παρατηρήσεων δεν αποτελούν θέση της Επιτροπής, παρά είναι αρχικές σκέψεις μίας Γενικής Διεύθυνσης που προσέγγισε το ζήτημα πολύ περισσότερο βάσει των δικών της φορολογικών συλλογισμών και λιγότερο βάσει συλλογισμών με αντικείμενο το Internet. Κανείς δεν χρειάζεται να ανησυχεί γι' αυτά. Αργότερα θα τα ρυθμίσουμε.
<P>
Φυσικά, θέλουμε κι εμείς να αποφύγουμε τον κατακερματισμό της ενιαίας αγοράς, αυτό είναι αυτονόητο. Πάντως πιστεύουμε ότι η ενιαία αγορά θα αποκτήσει σημαντικά μεγαλύτερη βαρύτητα με το ηλεκτρονικό εμπόριο, καθώς επίσης και πέρα από αυτό. Πρόκειται για ένα παγκόσμιο δίκτυο. Σε ό, τι αφορά στις θέσεις εργασίας, πραγματικά μπορεί κανείς να παρουσιάσει διαρκείς επιτυχίες. Θέλω να αναφέρω μόνο μία: Υπάρχει μία επιχείρηση, η Alfa Cie. Metallurgy Company, που εδρεύει στην Ανατολική Γαλλία και είναι ειδικευμένη σε μηχανολογικά εξαρτήματα. Το προσωπικό της επιχείρησης αυτής αυξήθηκε από 40 σε 400 υπαλλήλους σε διάστημα μίας τριετίας, η πελατεία της επεκτάθηκε από 1 σε 23 χώρες, ο χρόνος διάθεσης στην αγορά των νέων προϊόντων μειώθηκε από 6 εβδομάδες σε μία, η αξιοπιστία της αυξήθηκε κ.λπ.
<P>
Υπάρχουν συνεπώς πολλά παραδείγματα μικρομεσαίων επιχειρήσεων που αποκτούν έτσι νέες δυνατότητες. Θα ήθελα να πω στον Ιρλανδό συνάδελφο: η Ιρλανδία είναι το παράδειγμα για το ότι δημιουργήθηκε με την αξιοποίηση τέτοιων νέων δυνατοτήτων μία εντελώς νέα δυναμική στην οικονομία και στην δημιουργία θέσεων εργασίας. Γι' αυτό αν ήμουν Ιρλανδός, δεν θα ανησυχούσα για το ότι ίσως αυτό να μην αποφέρει όφελος στην Ιρλανδία. Ήδη αυτό έχει συμβεί σε μεγάλη έκταση.
<P>
Εννοείται ότι πρέπει να δημιουργήσουμε μια σειρά σαφών τεχνικών νομικών διατάξεων, αυτό αναφέρθηκε εδώ. Η προστασία των δεδομένων, για παράδειγμα, είναι κάτι πολύ σημαντικό. Οι άνθρωποι σκέφτονται πάντα ότι αυτό είναι μόνο για τους υποστηρικτές της προστασίας των δεδομένων, που έχουν κάποιες παράξενες ιδέες. Όχι, όχι, θα είναι μια αποφασιστική πτυχή για κάθε καταναλωτή, είτε χρησιμοποιεί το ηλεκτρονικό εμπόριο είτε όχι. Αν δεν διασφαλιστεί, πολλοί άνθρωποι δεν θα κάνουν χρήση αυτών των νέων υπηρεσιών.
<P>
Είναι αυτονόητο ότι πρέπει να επιτύχουμε, αν είναι δυνατόν, στον συγκεκριμένο τομέα τη θέσπιση παγκοσμίων κανόνων, γιατί μία προστασία των δεδομένων που θα ισχύει μόνο στην Ευρώπη ή μόνο στις ΗΠΑ δεν έχει, φυσικά, καμία αξία, αν παγκοσμίως τα δεδομένα σας είναι αντικείμενο χρήσης. Όπως όμως είπαμε, κάτι τέτοιο είναι δυνατόν, επειδή το σημαντικό δεν είναι οι διαφορές στις διαδικασίες, αλλά σε τελευταία ανάλυση τα περιεχόμενα.
<P>
Μπορεί κανείς να παρακολουθήσει πολύ καλά τη δημιουργία νέων θέσεων εργασίας εκεί, όπου υπάρχουν ήδη στατιστικά στοιχεία: Το 1996 στις ΗΠΑ εργάζονταν 7, 4 εκατομμύρια άνθρωποι στην βιομηχανία τεχνολογίας πληροφοριών. Σε ένα χρόνο - από το 1995 μέχρι το 1996 - δημιουργήθηκαν εκεί 230.000 νέες θέσεις εργασίας. Τέτοιοι αριθμοί υπάρχουν εν μέρει και για την Ευρώπη. Ακόμη κι αν σε πρώτη φάση οι αναλύσεις είναι κάπως αποσπασματικές, μπορεί κανείς ωστόσο να πει ότι εδώ έχουμε έναν μεγάλο τομέα όπου δημιουργούνται νέες θέσεις εργασίας και διασφαλίζονται επίσης υπάρχουσες θέσεις εργασίας. Και τούτο διότι είναι αξιοσημείωτο το τί δυναμικό μπορεί να εξοικονομηθεί και ειδικά τι πρόοδοι στην παραγωγικότητα μπορούν τώρα να επιτευχθούν, αν κανείς καταστήσει δυνατό ή εξισορροπήσει ένα σχετικά υψηλό επίπεδο αμοιβής με τις προόδους της παραγωγικότητας. Για παράδειγμα, το γεγονός ότι βελτιώθηκε η ανταγωνιστικότητα των ευρωπαϊκών ναυπηγείων οφείλεται αποκλειστικά στην εισαγωγή τέτοιων σύγχρονων διαδικασιών. Αν κανείς το δει από την πλευρά του outsourcing και σαν δίκτυο πληροφοριών μεταξύ των εταιριών του συστήματος και των προμηθευτών, τότε πραγματικά εδώ δημιουργείται μία νέα ανταγωνιστικότητα.
<P>
Το ότι προς το παρόν υπολειπόμαστε ακόμη λίγο των ΗΠΑ όσον αφορά τη χρήση, έχει σχέση με διάφορα πράγματα, και με τις δαπάνες - αυτό ήδη αναφέρθηκε -, αλλά προ πάντων με τη μεγαλύτερη διάδοση των PC. Αυτό βέβαια θα αλλάξει επίσης στο μέλλον, γιατί θα υπάρξουν εντελώς διαφορετικές προσβάσεις στο Internet, όχι μέσω υπολογιστή, αλλά π.χ. και μέσω των συσκευών τηλεόρασης. Όταν λοιπόν η πρόσβαση γίνει ευκολότερη και φτηνότερη, τότε θα τεθεί σε κίνηση στην Ευρώπη μία ουσιαστικά μεγαλύτερη δυναμική από ό, τι είχαμε στις ΗΠΑ. Γι' αυτό, δεν θα ανησυχούσα σχετικά. Μπορούμε να ανακτήσουμε το χαμένο έδαφος, αν συνεχίσουμε τις προσπάθειές μας με τον ίδιο τρόπο. Αυτό αποτελεί προϋπόθεση. Δεν έχω όμως αμφιβολίες για το ότι στο μεταξύ όλα τα κράτη μέλη βλέπουν πως αυτό είναι σημαντικό. Το Κοινοβούλιο - αυτό άλλωστε δείχνει η παρούσα έκθεση - το βλέπει σαφώς έτσι. Χαίρομαι που εμφανίστηκε ξανά η κ. Mann. Αισθανόμουν τόσο μόνος, όταν εξαφανίστηκε. Αυτό δείχνει πόσο πολύ εξαρτώμαι από την συνεργασία της!

<SPEAKER ID=370 NAME="Πρόεδρος">
Ευχαριστώ πολύ, κύριε Επίτροπε Bangemann.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=14>
Διαδικασία πληροφόρησης στον τομέα των τεχνικών προτύπων και προδιαγραφών
<SPEAKER ID=371 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α4-0151/98), εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την κοινή θέση που καθόρισε το Συμβούλιο για την έκδοση της οδηγίας του Ευρωπαϊκού Κοινοβουλίου και του Συμβουλίου που αφορά την τρίτη ουσιαστική τροποποίηση της οδηγίας 83/189/ΕΟΚ, για την καθιέρωση μιας διαδικασίας πληροφόρησης στον τομέα των τεχνικών προτύπων και προδιαγραφών [C4-0035/98-96/0220(COD)] (Εισηγητής: ο κ. Hendrick).

<SPEAKER ID=372 NAME="Hendrick">
Κύριε Πρόεδρε, ο ταχύς ρυθμός επέκτασης των νέων υπηρεσιών πληροφοριών καθιστά αναγκαία την εξεύρεση καινοτόμων μεθόδων για τη ρύθμισή τους, στο βαθμό που αυτό χρειάζεται χωρίς να εμποδίζεται η ανάπτυξή τους, ή την προσαρμογή των υπαρχουσών ρυθμίσεων που μπορεί να αποδειχθούν ξεπερασμένες ή αντιπαραγωγικές. Μπορεί σε ορισμένες περιπτώσεις η κοινοτική νομοθεσία να είναι αναγκαία, αλλά οι περισσότερες νέες κανονιστικές ρυθμίσεις θα προέρχονται από τα ίδια τα κράτη μέλη. Όπως επισήμανε στην πρότασή της η Επιτροπή, υπάρχει κίνδυνος τα κράτη μέλη να εκδώσουν κανονιστικές ρυθμίσεις που είναι αντιφατικές ή ασυνεπείς, βλάπτοντας έτσι την εσωτερική αγορά με τον περιορισμό της ελεύθερης κυκλοφορίας των αγαθών και υπηρεσιών, εξ ου και η ανάγκη συντονισμού στο συγκεκριμένο αυτό πεδίο.
<P>
Η Επιτροπή επέλεξε τη χρήση ενός υπάρχοντος μηχανισμού με κατεύθυνση τα τεχνικά πρότυπα, ο οποίος έχει αποδειχθεί αποτελεσματικός στο δικό του πεδίο εφαρμογής. Κατά την πρώτη ανάγνωση, το Κοινοβούλιο υποστήριξε την εν λόγω προσέγγιση. Όμως, το θεσμικό μας όργανο εξέφρασε διάφορες ανησυχίες που εκφράζονται σε 17 τροπολογίες στην πρόταση της Επιτροπής. Οι τροπολογίες αυτές μπορούν σε γενικές γραμμές να καταταγούν στις ακόλουθες κατηγορίες: Πρώτον, οι κοινωνικές, κοινωνιολογικές και πολιτιστικές πτυχές που πρέπει να εξεταστούν, ιδιαίτερα η ανάγκη παροχής συμβουλών από ειδικούς στους τομείς αυτούς. Δεύτερον, η διατήρηση κανόνων που αφορούν ειδικούς τομείς. Τρίτον, η διασφάλιση της ελευθερίας ίδρυσης. Τέταρτον, η ενεργός συνεργασία μεταξύ των κρατών μελών και με την Επιτροπή. Πέμπτον, η ανάγκη σαφέστερων ορισμών των εννοιών και της έκτασής τους, της μελλοντικής τους αναθεώρησης και των συναφών πρωτοβουλιών της Ένωσης, καθώς και των νομικών και των τυπικών πτυχών τους.
<P>
Βλέποντας τώρα την ίδια την κοινή θέση, εκ πρώτης όψεως - και παρά τη σχετικά ευρεία υποστήριξη της Επιτροπής - πρέπει να πω ότι φαίνεται απογοητευτική. Μόνο μία τροπολογία εξαιρετικά ήσσονος σημασίας περιλαμβάνεται χωρίς αλλαγές. Όμως, αν και διατύπωσή τους έχει αλλάξει ουσιαστικά, οι περισσότερες από τις επισημάνσεις του Κοινοβουλίου έχουν ληφθεί υπόψη. Την ανησυχία του θεσμικού μας οργάνου σχετικά με τις πολιτιστικές πτυχές συμμερίστηκε το Συμβούλιο που απέκλεισε ειδικά οποιαδήποτε εμπλοκή της διαδικασίας στον χώρο της πολιτιστικής πολιτικής και των οπτικοακουστικών μέσων.
<P>
Εξετάστηκαν και άλλες πτυχές ειδικές για κάθε τομέα, ιδιαίτερα οι οικονομικές υπηρεσίες, κατά τρόπο που δείχνει μια συγκλίνουσα ανάλυση αυτών που απαιτούνται από μια αποτελεσματική ρυθμιστική προσέγγιση. Τα περισσότερα από τα θέματα που τέθηκαν από το Κοινοβούλιο και αφορούσαν τυπικές και νομικές πτυχές λαμβάνονται υπόψη ή άλλως έχουν επιλυθεί. Ομως, δεν είναι όλα απόλυτα ικανοποιητικά. Για την παρούσα δεύτερη ανάγνωση κατέθεσα πέντε τροπολογίες, όλες από τις οποίες αναφέρονται σε θέματα που έχουν ήδη τεθεί κατά την πρώτη ανάγνωση.
<P>
Η τροπολογία αριθ. 1 ζητεί να αναληφθεί περαιτέρω δράση από την Επιτροπή ώστε να γίνει προσαρμογή των κανόνων όπως χρειάζεται, σε ανταπόκριση στις εξελίξεις του τομέα. Πιστεύω ότι αυτό είναι σημαντικό, καθώς η οδηγία δεν πρέπει να θεωρηθεί ότι έχει στατικό χαρακτήρα, αλλά ως ένα εξελισσόμενο εργαλείο για την κανονιστική ρύθμιση των υπηρεσιών της Κοινωνίας των Πληροφοριών. Η τροπολογία αριθ. 2 αφορά τη σύσταση μιας ομάδας από συμβούλους εμπειρογνώμονες. Πιστεύω ότι οι ευρείες διαβουλεύσεις είναι ζωτικής σημασίας και οι συμβουλές των ειδικών θα έχουν πάντοτε μεγαλύτερη σημασία σε ένα τομέα που γίνεται περισσότερο περίπλοκος από τεχνική άποψη. Θα ήθελα να υπάρξει μια σταθερή δέσμευση όσον αφορά τις διαβουλεύσεις με ειδικούς από τον βιομηχανικό και τον ακαδημαϊκό χώρο, οι οποίοι θα συνεργάζονται, σε ιδανική περίπτωση, ομαδικά. Η τροπολογία αριθ. 3 αφορά την ελευθερία σύστασης ενός φορέα λειτουργίας υπηρεσιών. Η αδυναμία να επιτραπεί η ελευθερία σύστασης θέτει ένα βασικό εμπόδιο στην αποτελεσματική λειτουργία της ενιαίας αγοράς· σημαίνει ότι οι κανόνες που θεσπίζονται σε ένα κράτος μέλος μπορεί να χρησιμοποιηθούν για να εμποδιστούν οργανισμοί από ένα άλλο κράτος μέλος να εγκατασταθούν στη συγκεκριμένη αυτή χώρα. Με την τροπολογία αριθ. 4, τόσο η Επιτροπή όσο και τα άλλα κράτη μέλη δικαιούνται να υποβάλλουν λεπτομερείς απόψεις, εξηγώντας γιατί πιστεύουν ότι τα προβλεπόμενα μέτρα δημιουργούν εμπόδια στην ελεύθερη κυκλοφορία των αγαθών. Εάν το εν λόγω κράτος μέλος δεν λαμβάνει υπόψη τις απόψεις αυτές, πρέπει να δώσει σαφείς εξηγήσεις γιατί δεν μπορεί να το κάνει. Η διάταξη αυτή ισχύει μόνο για τις πτυχές της οδηγίας που έχουν σχέση με υπηρεσίες της Κοινωνίας των Πληροφοριών. Η τροπολογία υπ' αριθ. 5 αναφέρεται πάλι στις διατάξεις για την ελευθερία σύστασης φορέων λειτουργίας υπηρεσιών και δικαιολογείται για τον λόγο που έχω ήδη αναφέρει.
<P>
Πιστεύω ότι οι τροπολογίες είναι ρεαλιστικές, έχουν μινιμαλιστικό χαρακτήρα και ότι στόχος τους είναι η επίτευξη της μεγαλύτερης δυνατής ομοφωνίας. Κατά συνέπεια, ελπίζω ότι θα ψηφιστούν με ενισχυμένη πλειοψηφία αύριο στο Κοινοβούλιο. Προσβλέπω λοιπόν στην υποστήριξη του Σώματος για τη δεύτερη ανάγνωση.

<SPEAKER ID=373 LANGUAGE="SV" NAME="Carlsson">
Κύριε Πρόεδρε, κύριε Επίτροπε, αξιότιμοι συνάδελφοι, θέλω να συγχαρώ τον κ. Hendrick για την έκθεσή του η οποία περιέχει αρκετές συνετές αιτιολογήσεις. Επιτρέψτε μου να παραθέσω: "Ο ταχύς ρυθμός ανάπτυξης των νέων υπηρεσιών πληροφόρησης καθιστά αναγκαία την εξεύρεση νέων τρόπων για τη ρύθμισή τους, στο βαθμό που αυτό είναι απαραίτητο και χωρίς να παρεμποδίζεται η ανάπτυξή τους, ή για την προσαρμογή των υφιστάμενων κανονιστικών ρυθμίσεων που έχουν αποδειχθεί ξεπερασμένες ή αντιπαραγωγικές».
<P>
Φυσικά είναι πολύ σημαντικό να γίνει προσεκτικά η ρύθμιση της τεχνολογίας των πληροφοριών. Υπάρχει κίνδυνος να φουντώσει ένας ξεπερασμένος ρυθμιστικός οίστρος και να ειδωθεί ως ένας απλός τρόπος επίλυσης των προβλημάτων και των δυσκολιών της νέας τεχνολογίας. Υπάρχουν πολλοί που πιστεύουν ότι μπορούμε να λύσουμε τα προβλήματα δημιουργώντας περισσότερους κανονισμούς και θεσπίζοντας νόμους κατά τον παραδοσιακό τρόπο, αλλά αυτό συμβαίνει σπάνια.
<P>
Φυσικά, σε ορισμένες περιπτώσεις θα απαιτηθούν, όπως ακριβώς επισημαίνει ο κ. Hendrick, κοινοτικού επιπέδου πρωτοβουλίες όταν πρόκειται για την δημιουργία κανονισμών και νόμων γι' αυτόν τον τομέα. Όπως ακριβώς επεσημάνθη στην ομιλία, τα κράτη μέλη θα επωμισθούν, στις περισσότερες περιπτώσεις, την πλειοψηφία των νέων κανονιστικών ρυθμίσεων.
<P>
Είναι φυσικό να υπάρχει σ' αυτόν τον ιδιαίτερα υπερεθνικό τομέα μια συνεχής ανταλλαγή πληροφοριών για τα τεκταινόμενα. Στις περιπτώσεις που ανακαλύπτονται αποκλίσεις και προβλήματα πρέπει να συζητούνται μεταξύ αυτών που λαμβάνουν τις αποφάσεις στην Ένωση και σε αυξανόμενο βαθμό παγκοσμίως. Δεν πρέπει όμως να ξεχάσουμε να καλέσουμε ταυτόχρονα στις συζητήσεις και τους παίκτες αυτής της αγοράς, για να μας δώσουν την άποψή τους για τα προβλήματα και να ακούσουμε πιθανές λύσεις. Αν δεν βρεθεί άλλη λύση, τότε θα πρέπει ίσως να καταφύγουμε στην ρύθμιση. Είναι ωστόσο πολύ σημαντικό να μην δημιουργηθούν εθνικοί ιδιαίτεροι κανονισμοί, οι οποίοι όχι μόνο κινδυνεύουν να καταστούν εντελώς αναποτελεσματικοί, αλλά που ενέχουν επίσης τον κίνδυνο να δημιουργήσουν δυσκολίες στο εμπόριο, στη διασπορά των πληροφοριών και να εγείρουν νέα εμπόδια στην ενιαία αγορά.
<P>
Συμφωνώντας με αυτό θεωρώ ότι η κοινή θέση του Συμβουλίου είναι μια καλή θέση. Το Συμβούλιο αναλαμβάνει το πρόβλημα της υπερεθνικής δραστηριότητας, χωρίς εν τούτοις να εκφράζει φιλοδοξίες που προσανατολίζονται προς μία αντιρρυθμιστική κατεύθυνση. Εμείς της Ομάδας του ΕΛΚ θεωρούμε ότι και οι προτάσεις τροπολογίας που πρότεινε ο κ. Hendrick, και οι οποίες ενεκρίθησαν από την Επιτροπή Οικονομικής, Νομισματικής και Βιομηχανικής Πολιτικής, τείνουν προς την κατεύθυνση που πρεσβεύω.
<P>
Θέλω να τελειώσω παραθέτοντας πάλι τον κ. Hendrick στον πρόλογο: " ότι η Επιτροπή πρέπει να ερευνά και, ενδεχομένως, να αναλαμβάνει πρωτοβουλίες για την ταχεία προσαρμογή των κανόνων, προκειμένου να ενθαρρυνθεί η ευρωπαϊκή ανάπτυξη νέων υπηρεσιών». Προσωπικά θέλω να προσθέσω ότι είμαι πεπεισμένη ότι το καλύτερο θα ήταν να μην έχουμε υπερβολικά πολλούς κανόνες σ' αυτόν τον τομέα.

<SPEAKER ID=374 LANGUAGE="DE" NAME="Rόbig">
Κύριε Πρόεδρε, κύριε Επίτροπε, αξιότιμοι κυρίες και κύριοι, τα τεχνικά πρότυπα και προδιαγραφές είναι ένα σημαντικό οικονομικό και πολιτικό όργανο. Το ζητούμενο είναι να δημιουργηθεί διαφάνεια και να προωθηθεί η επικοινωνία. Θέλω να κάνω διάκριση ανάμεσα σε δύο επίπεδα, και συγκεκριμένα το οριζόντιο, όπου πρόκειται για τις δραστηριότητες των κρατών μελών, καθώς και το δεύτερο ευρωπαϊκό επίπεδο. Μου φαίνεται πολύ σημαντικό να συμπεριλάβουμε στους συλλογισμούς αυτούς και τα κράτη που θέλουν την ένταξη και τέλος να θέσουμε επίσης σε κίνηση την επικοινωνία με τον "υπόλοιπο κόσμο».
<P>
Πολύ σημαντικό είναι και το κάθετο επίπεδο. Πιστεύω ότι στο κάθετο επίπεδο έχουμε κάνει με την εναρμόνιση κάποιες προόδους, ότι όμως και το σύστημα της αμοιβαίας αναγνώρισης έχει προσφέρει πάρα πολλά πλεονεκτήματα.
<P>
Ένα τρίτο επίπεδο, η υποχρέωση πληροφόρησης, μπορεί να αποτελέσει τελικά και τη βάση της ελεύθερης κυκλοφορίας αγαθών. Σκέφτομαι μήπως είναι σκόπιμο να αφήσει κανείς αυτά τα συστήματα να υπάρχουν παράλληλα. Για μας, σημαντικό είναι να μπορεί η αγορά να αντιδρά γρήγορα και ευνοϊκά από άποψη κόστους. Το ερώτημα είναι πώς μπορεί κανείς να υποστηρίξει την δημιουργία προδιαγραφών από την ευρωπαϊκή πλευρά. Πιστεύω ότι θα ήταν σκόπιμη η δημιουργία μιας επιχειρησιακής ομάδας για τις νέες αυτές διατάξεις. Θα έπρεπε επίσης κανείς να κάνει μια αρχή στο ερευνητικό πρόγραμμα πλαίσιο, ώστε να ληφθούν έγκαιρα υπ' όψιν οι διαγραφόμενες εξελίξεις. Γι' αυτό χρειαζόμαστε υποδομή, ίσως δε να αρκεί η αναδιοργάνωση της υπάρχουσας υποδομής, και φυσικά χρειαζόμαστε επίσης εκπαίδευση.

<SPEAKER ID=375 NAME="Bangemann">
Κύριε Πρόεδρε, μπορώ να μιλήσω με λίγα λόγια, μολονότι έτσι δεν ανταποκρίνομαι πλήρως στη σημασία και στην ποιότητα της έκθεσης. Γιατί εάν μπορέσουμε να επιβάλουμε εδώ, καθώς και στον τομέα των αγαθών, μία τέτοια διάταξη, πράγμα που ευτυχώς τώρα είναι δυνατόν χάρη στις προσπάθειες του Κοινοβουλίου, φυσικά αποφεύγεται ο κατακερματισμός της αγοράς, που δεν μπορεί να αποφευχθεί με άλλο τρόπο, όπως έδειξαν οι εμπειρίες μας. Επομένως, η εξέλιξη για την οποία συζητάμε σήμερα είναι ασφαλώς πολύ σημαντική. Όμως ενόψει του χρόνου και επειδή ουσιαστικά είμαστε σύμφωνοι σε όλα, μπορώ να περιοριστώ στο να ευχαριστήσω τον εισηγητή και να ανακοινώσω ότι κάνουμε δεκτές όλες τις τροπολογίες που υπέβαλε τώρα, ούτως ώστε να ελπίζουμε ότι έτσι θα έχουμε σύντομα ως νομική βάση μία ουσιαστικά βελτιωμένη πρόταση.

<SPEAKER ID=376 NAME="Πρόεδρος">
Ευχαριστώ πολύ, κύριε Επίτροπε Bangemann.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=15>
Φορητότητα των αριθμών και προεπιλογή φορέα
<SPEAKER ID=377 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α4-0127/98), εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την κοινή θέση που καθόρισε το Συμβούλιο για την έκδοση της οδηγίας του Ευρωπαϊκού Κοινοβουλίου και του Συμβουλίου που αφορά τροποποίηση της οδηγίας 97/33/ΕΚ σε ό, τι αφορά τη φορητότητα των αριθμών και την προεπιλογή φορέα [C4-0104/98-97/0250(COD)] (Εισηγητής: ο κ. W. G. van Velzen).

<SPEAKER ID=378 NAME="van Velzen, W.G.">
Κύριε Πρόεδρε, αξιότιμε Επίτροπε, κυρίες και κύριοι, καταρχάς θα ήθελα να ευχαριστήσω τους συναδέλφους μου για την καλή και ευχάριση συνεργασία που είχαμε καθώς και για την ταχύτητα με την οποία μπορέσαμε να ολοκληρώσουμ τη δεύτερη ανάγνωση, τουλάχιστον στο Κοινοβούλιο. Αφού καταφέραμε πρώτα να επωφεληθούν κυρίως οι επιχειρήσεις από την ελευθέρωση του τομέα των τηλεπικοινωνιών, αισθάνομαι ικανοποίηση που με την πρόταση για την φορητότητα των αριθμών και την προεπιλογή φορέα, που έχει υποβληθεί, θα μπορέσουν επιτέλους και οι απλοί καταναλωτές να δρέψουν τους καρπούς της ελευθέρωσης. Η πρόταση αποσκοπεί στην καθιέρωση της φορητότητας των αριθμών και της προεπιλογής φορέων. Κατά αυτόν τον τρόπο οι καταναλωτές μπορούν να διατηρήσουν τον αριθμό τηλεφώνου τους όταν αλλάζουν τηλεφωνικό οργανισμό και, επιπλέον, είναι σε θέση να επιλέξουν έναν άλλο φορέα πληκτρολογώντας έναν απλό κωδικό σε κάθε συνομιλία τους. Κύριε Πρόεδρε, είμαι βέβαιος ότι με τα μέσα αυτά θα ενταθεί σημαντικά ο ανταγωνισμός μεταξύ των τηλεφωνικών οργανισμών, πράγμα που έχει συνήθως ως αποτέλεσμα τη μείωση των τιμών, δηλαδή καλά νέα για τους καταναλωτές, ιδιαιτέρως εάν στην περίπτωση αυτή βελτιωθεί και η ποιότητα των υπηρεσιών.
<P>
Κύριε Πρόεδρε, κατατέθηκε λοιπόν μια τροπολογία εξ ονόματος της Οικονομικής Επιτροπής και για την υγιή εξέλιξη του ανταγωνισμού στην αγορά τηλεπικοινωνιών έχει εξαιρετική σημασία να μην αποθαρρυνθούν οι χρήστες να μεταπηδήσουν σε άλλο φορέα παροχής τηλεπικοινωνιακών υπηρεσιών. Τις συνέπειες της κατάστασης αυτής μπορέσαμε να διαπιστώσουμε στις αρχές του Ιανουαρίου, γι αυτό και οι εθνικές νομοθετικές αρχές πρέπει να μεριμνήσουν ώστε τα τέλη διασύνδεσης για την προεπιλογή φορέα να είναι προσανατολισμένα στο κόστος και να διασφαλίσουν ότι το ενδεχόμενο άμεσο κόστος δεν θα αποθαρρύνει τους καταναλωτές να χρησιμοποιούν τις διευκολύνσεις αυτές. Για το σκοπό αυτό ο εισηγητής κατέθεσε τροπολογία η οποία έγινε αποδεκτή από την Οικονομική Επιτροπή. Στα πλαίσια αυτά, επιτρέψτε μου να το πω αυτό ευθύς εξαρχής, κύριε Πρόεδρε, χρησιμοποιώ τον ορισμό της έννοιας «προσανατολισμένο προς το κόστος» που χρησιμοποιείται στην οδηγία για τη διασύνδεση και αυτό σημαίνει συνεπώς ότι πρέπει να ληφθεί υπόψη η δεσπόζουσα θέση επιχειρήσεων στην αγορά. Συνεπώς, αυτό δεν ισχύει για τους νεοεισερχόμενους, για τις νέες, μικρότερες επιχειρήσεις. Θα ήθελα λοιπόν να καλέσω την Ευρωπαϊκή Επιτροπή να επιβλέψει με αυστηρότητα την καθιέρωση της φορητότητας των αριθμών και της προεπιλογής φορέα. Θα χαιρόμουνα ιδιαιτέρως σε περίπτωση που η Επιτροπή θα υπέβαλε κάθε χρόνο έκθεση επί του θέματος αυτού στο Ευρωπαϊκό Κοινοβούλιο. Θα ήθελα να επαινέσω τον κ. Επίτροπο για το γεγονός ότι η Επιτροπή επέκρινε χθες για άλλη μια φορά πέντε κράτη μέλη επειδή δεν έχουν εφαρμόσει καθόλου ή όχι με τον ενδεδειγμένο τρόπο το σύστημα χορήγησης αδειών καθώς και την οδηγία για τις διασυνδέσεις.
<P>
Κύριε Πρόεδρε, θα ήθελα να κάνω άλλη μια παρατήρηση σχετικά με τον ευρωπαϊκό αριθμό κλήσης έκτακτης ανάγκης, το 112, και επί του σημείου αυτού θα πρέπει κατά κάποιο τρόπο να εκφράσω τη δυσαρέσκειά μου. Πριν από μερικούς μήνες υπέβαλα επί του θέματος αυτού ερωτήσεις προς την Επιτροπή και η απάντηση που έλαβα τότε ήταν του είδους ήξεις-αφήξεις. Στη συνέχεια, υποβάλαμε νέες ερωτήσεις στις οποίες δεν έχει δοθεί μέχρι στιγμής απάντηση. Η χρήση του αριθμού κλήσης έκτακτης ανάγκης 112 στην Ευρωπαϊκή Ενωση θα έπρεπε, σύμφωνα με την απόφαση του Συμβουλίου της 6ης Αυγούστου 1991, να είναι εφικτή το αργότερο έως τις 31 Δεκεμβρίου 1996, ωστόσο τους τελευταίους μήνες, κύριε Πρόεδρε, αποδείχθηκε ότι η χρήση του αριθμού αυτού προσκρούει σε πολλά πρακτικά προβλήματα. Ετσι, σε ορισμένα κράτη μέλη οι ξένοι αντιμετωπίζουν προβλήματα όταν χρησιμοποιούν το 112, επειδή το προσωπικό του σταθμού έκτακτης ανάγκης δεν γνωρίζει πολλές ξένες γλώσσες. Πώς μπορώ ως ολλανδός να γίνω κατανοητός στην Ελλάδα, όταν πρέπει λοιπόν να καλέσω έναν αριθμό έκτακτης ανάγκης; Επίσης, σε ορισμένα κράτη μέλη φαίνεται ότι ο νέος αριθμός έκτακτης ανάγκης έχει καθιερωθεί παράλληλα με τον παλαιό. Θα ήθελα για παράδειγμα να τονίσω ότι στο Βέλγιο η αστυνομία εξακολουθεί να κυκλοφορεί φέροντας στα οχήματά της τον παλαιό αριθμό της αμέσου δράσεως. Η Belgacom εκδίδει καταλόγους από τους οποίους προκύπτει ότι το 112 δεν υπάρχει. Στην περίπτωση αυτή, κύριε Πρόεδρε, είμαι υποχρεωμένος να διαπιστώσω ότι η συνύπαρξη δύο αριθμών κλήσης έκτακτης ανάγκης, ενός εθνικού και ενός ευρωπαϊκού, δεν εναρμονίζεται με την πρόθεση της καθιέρωσης ενός ευρωπαϊκού αριθμού έκτακτης ανάγκης. Πιστεύω επίσης ότι κατά αυτόν τον τρόπο χάνεται και η συμβολική αξία που θα είχε η πράξη αυτή για τους πολίτες μας. Θα ήθελα συνεπώς να ρωτήσω τον κ. Επίτροπο τα εξής: Σε ποιά κράτη μέλη δεν έχει καθιερωθεί ακόμη ο αριθμός 112; Σε περίπτωση που ο κ. Επίτροπος δεν έχει στη διάθεσή του τις σχετικές πληροφορίες, θα μπορούσε να μεριμνήσει ώστε το θέμα να διερευνηθεί σύντομα; Δεύτερη ερώτηση: Ποιά μέτρα, ποιές δράσεις θα αναλάβει ο κ. Επίτροπος προκειμένου να μεριμνήσει ώστε τα κράτη μέλη θα εκπληρώσουν τις υποχρεώσεις που απομένουν από την απόφαση αυτή; Ποιά είναι η άποψή του σχετικά με την πρόταση ότι το προσωπικό των σταθμών εκτάκτου ανάγκης στα κράτη μέλη πρέπει να γνωρίζει τουλάχιστον τρείς από τις κυριότερες γλώσσες, προκειμένου να μπορεί να προσφέρει βοήθεια στους κακόμοιρους τουρίστες;
<P>
Τέλος, εναπομένει να πω ότι η πολιτική μου Ομάδα θα υποστηρίξει οπωσδήποτε την κοινή θέση, συμπληρωμένη με τροπολογίες.

<SPEAKER ID=379 LANGUAGE="EN" NAME="Read">
Κύριε Πρόεδρε, ο κ. van Velzen πρέπει να έχει κουραστεί να ακούει τα συγχαρητήριά μου. Περάσαμε τον χρόνο μας αλληλοσυγχαιρόμενοι αργά τη νύχτα, με μόνο τον Επίτροπο να μας ακούει. Όμως, παρ' όλα αυτά, είναι ο επίλογος στην τοποθέτηση μιας άλλης ψηφίδας στο πλαίσιο της συναρμολόγησης της εσωτερικής αγοράς των τηλεπικοινωνιών και τον συγχαίρω γι' αυτό.
<P>
Δεν έχω πολλά να προσθέσω στις δικές του παρατηρήσεις, παρά ότι υποστηρίζω ιδιαίτερα τα σχόλιά του σχετικά με την ανάγκη να αναγνωριστεί η συγχώνευση των τηλεπικοινωνιακών αγορών κινητών και σταθερών τηλεφώνων που από την άποψη των καταναλωτών γίνεται με τόσο γρήγορους ρυθμούς, που πραγματικά δεν ενδιαφέρονται ιδιαίτερα εάν θα τηλεφωνήσουν από ένα σταθερό ή από ένα κινητό τηλέφωνο, εφόσον το κάνουν φτηνά και αποτελεσματικά και μπορούν να κάνουν τα τηλεφωνήματά τους. Μου φαίνεται απόλυτα λογικό να ζητούμε να υπάρχει φορητότητα των αριθμών στο πεδίο της κινητής τηλεφωνίας όσο το δυνατόν συντομότερα. Ελπίζω ιδιαίτερα ότι η Επιτροπή θα μπορέσει να προβεί σε κάποιο σχόλιο πάνω σε αυτό. Έχουμε την περίφημη επισκόπηση που θα έρθει το 1999, αλλά δεν μπορούμε να τα συσσωρεύσουμε όλα στην επισκόπηση. Πρέπει να εξασφαλίσουμε ότι όπου η αγορά έχει συγχωνευθεί υπάρχουν κανονισμοί και ένα νομοθετικό πλαίσιο που αναγνωρίζει το γεγονός αυτό.
<P>
Το δεύτερο σημείο που επιθυμώ να θίξω έχει σχέση με την επεξηγηματική δήλωση στην οποία αναφέρθηκε ο εισηγητής και είναι η χρήση του αριθμού 112. Θα ήθελα να προσθέσω μία επιπλέον ερώτηση σε εκείνες του εισηγητή προς τον κ. Bangemann. Υπάρχει κάποιο στοιχείο ότι σε ορισμένες χώρες οι καταναλωτές που χρησιμοποιούν κινητό τηλέφωνο για να κάνουν ένα επείγον τηλεφώνημα, είτε στον αριθμό 112 είτε σε οποιονδήποτε άλλο πρέπει να πληρώσουν για το τηλεφώνημα αυτό; Σε περίπτωση που δεν έχετε την πληροφορία αυτή, θα ήμουν πολύ ευγνώμων εάν μου τη δώσετε εγγράφως.
<P>
Χρειάζεται να καταβληθεί πολύ περισσότερη προσοχή από ό, τι ίσως προτείνει η επεξηγηματική δήλωση του εισηγητή κατά την εισαγωγή της αλλαγής από τους εθνικούς αριθμούς για επείγουσες κλήσεις στον αριθμό 112. Η εικόνα που μας δίνει ο εισηγητής είναι ιδιαίτερα ανησυχητική. Όμως, ίσως καταλήξω σε ένα διαφορετικό συμπέρασμα, ότι πόρρω απέχοντας από την επιτάχυνση της διαδικασίας, χρειάζεται να δαπανήσουμε πολύ περισσότερο χρόνο και φαιά ουσία πάνω σε ένα πρόγραμμα δημόσιας εκπαίδευσης για να φροντίσουμε ότι πριν προχωρήσουμε στην τελική και αμετάκλητη κίνηση, οι καταναλωτές και οι πολίτες - ιδιαίτερα οι ηλικιωμένοι και αυτοί που δεν είναι τόσο συνηθισμένοι στη χρήση του τηλεφώνου - είναι απολύτως βέβαιοι ποιοι είναι οι αριθμοί επειγουσών κλήσεων και ποιες είναι οι διαδικασίες για τη χρήση των αριθμών αυτών, τόσο για τα σταθερά όσο και για τα κινητά τηλέφωνα.
<P>
Συνιστώ λοιπόν προσοχή και θα εκτιμούσα μια απάντηση στη συγκεκριμένη αυτή ερώτηση. Κατά τα άλλα, υποστηρίζουμε την έκθεση του κ. van Velzen και τη συνιστούμε σε εσάς.

<SPEAKER ID=380 NAME="Bangemann">
Κύριε Πρόεδρε, αυτό που είπε η κ. Read είναι σωστό. Δεν χρειάζεται να δώσουμε τώρα ξανά συγχαρητήρια στον εαυτό μας, συνεργαστήκαμε πολύ καλά. Αυτό που προτείνει εδώ ο εισηγητής είναι και από μας αποδεκτό.
<P>
Θέλω μόνο να αναφερθώ στις ερωτήσεις. Όπως ήδη είπε ο κ. van Velzen, αν η τροπολογία του γίνει δεκτή, αυτό θα έχει ως συνέπεια ότι τα κράτη μέλη δεν θα μπορούν να επιβάλουν στους φορείς που μέχρι τώρα δεν έχουν σημαντική ισχύ στην αγορά μια τιμολόγηση διασύνδεσης για την προεπιλογή φορέα προσανατολισμένη προς το κόστος. Αυτό όμως το είπε ο ίδιος, άρα δεν χρειάζεται να συζητούμε επ' αυτού. Θα το διατυπώσουμε εν συνεχεία ανάλογα.
<P>
Όσον αφορά στην καθιέρωση του αριθμού 112, αυτήν τη στιγμή δεν έχει εφαρμοστεί ακόμη μόνο στην Ελλάδα. Γι' αυτό και συνεχίζουμε τη διαδικασία εναντίον της. Η διαδικασία εναντίον των άλλων κρατών μελών που και αυτά αρχικά δεν το είχαν κάνει δεν μπορεί να συνεχιστεί, γιατί είναι πλέον de facto άνευ αντικειμένου.
<P>
Όμως, θέλουμε να λάβουμε στην πράξη πολύ σοβαρά αυτό που είπε η κ. Read. Πρέπει να συζητήσουμε με τους εθνικούς κανονιστικούς φορείς και, με άλλο τρόπο, με τα κράτη μέλη που τώρα εισάγουν τον νέο αριθμό 112 για το ότι πρέπει να τον διαφημίσουν και να τον κάνουν γνωστό, γιατί διαφορετικά θα δημιουργηθεί μία πολύ παράξενη κατάσταση: Θα υπάρχει ένας νέος αριθμός, αλλά δεν θα είναι καθόλου γνωστός. Ο παλιός αριθμός που είναι γνωστός δεν θα μπορεί πια να χρησιμοποιηθεί. Αυτά τα πράγματα πρέπει να πηγαίνουν κάπως παράλληλα, όμως αυτό είναι ασφαλώς εφικτό.
<P>
Το αίτημα ότι τα τηλεφωνικά κέντρα έκτακτης ανάγκης πρέπει να είναι σε θέση να εργάζονται χρησιμοποιώντας τουλάχιστον τρεις κοινοτικές γλώσσες θα είναι εξαιρετικά δύσκολο να μεταφερθεί στην πράξη, γιατί αφού ούτε καν οι πύργοι ελέγχου των αεροδρομίων δεν είναι σε θέση να μιλήσουν αγγλικά - αυτή είναι η μόνο γλώσσα που πρέπει να χρησιμοποιείται εκεί - έχω τις αμφιβολίες μου για το αν θα μπορούσε να πραγματοποιηθεί άμεσα αυτό στα εν λόγω κέντρα για τρεις κοινοτικές γλώσσες. Όμως μπορούμε να το εξετάσουμε, μπορούμε να το προπαγανδίσουμε και να δούμε τί θα καταφέρουμε, γιατί αυτοί οι αριθμοί κλήσης θα χρησιμοποιούνται μελλοντικά και από ανθρώπους που έχουν έρθει ως επισκέπτες ή πάντως δεν μιλούν τη γλώσσα της χώρας. Πιστεύω ότι αυτά ήταν τα ζητήματα στα οποία έπρεπε να αναφερθώ. Ελπίζω πως σύντομα θα ακολουθήσει η τελεσίδικη απόφαση.

<SPEAKER ID=381 NAME="Πρόεδρος">
Ευχαριστώ πολύ, κύριε Επίτροπε Bangemann.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=16>
Σήμανση τροφίμων που παράγονται από γενετικώς τροποποιημένους οργανισμούς
<SPEAKER ID=382 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0181/98) του κ. Collins, εξ ονόματος της Επιτροπής Περιβάλλοντος, Δημόσιας υγείας και Προστασίας των Καταναλωτών, σχετικά με την πρόταση κανονισμού του Συμβουλίου για την υποχρεωτική αναγραφή στοιχείων επιπλέον των προβλεπόμενων στην οδηγία 79/112/ΕΟΚ στην επισήμανση ορισμένων τροφίμων που παράγονται από γενετικώς τροποποιημένους οργανισμούς [COM(98)0099 - C4-0227/98-98/0811(CNS)].

<SPEAKER ID=383 LANGUAGE="DE" NAME="Liese">
Κύριε Πρόεδρε, κρίμα που δεν είναι εδώ ο εισηγητής, αλλά ευχαρίστως θα παρουσιάσω τη θέση της Ομάδας του ΕΛΚ για την έκθεση Collins.
<P>
Την Παρασκευή αυτής της εβδομάδας θα εορτάσουμε μία αξιοσημείωτη επέτειο. Τότε θα κλείσει ένας χρόνος που είναι εν ισχύι ο κανονισμός για τα νέα τρόφιμα, χωρίς οι πολίτες της Ευρώπης να έχουν δει κάποιες πρακτικές συνέπειες απ' αυτό. Η αιτία ασφαλώς είναι ότι σήμερα δεν έχουμε ακόμη διατάξεις εφαρμογής με νομική ισχύ και ότι τα προϊόντα που ήδη βρίσκονται σε μεγάλη κλίμακα στην αγορά - γενετικά τροποποιημένος αραβόσιτος και γενετικά τροποποιημένη σόγια - εξαιρέθηκαν από τον κανονισμό για νέα τρόφιμα, δηλαδή η Επιτροπή έδωσε την ερμηνεία ότι δεν πρόκειται για νέα προϊόντα. Τότε αυτό με είχε δυσαρεστήσει, αλλά βρίσκω καλό το ότι τώρα προτάθηκε η σήμανση και αυτών των προϊόντων. Κύριε Bangemann, τα τελευταία χρόνια έχετε δεχθεί έντονη κριτική σε σχέση με τον συγκεκριμένο φάκελο. Εδώ έχουμε μια αφορμή για να σας επαινέσουμε που υποβάλατε αυτήν την πρόταση, πιστεύω δε ότι στο σύνολό της δεν είναι τόσο κακή όσο την παρουσιάζουν ορισμένες φορές.
<P>
Υπάρχουν μερικά σημεία για τα οποία θα μπορούσαμε να διαφωνήσουμε. Η Ομάδα του ΕΛΚ υποστηρίζει γενικά τις προτάσεις της Επιτροπής Περιβάλλοντος, Δημόσιας Υγείας και Προστασίας των Καταναλωτών, όμως σαφώς μπορεί να υπάρχει διάσταση γνωμών. Η δική μας γνώμη είναι ότι θα έπρεπε να καθοριστεί μία ελαχίστη τιμή, η οποία όμως δεν θα πρέπει να είναι το 5 %, όπως προτείνουν μερικοί, έτσι ώστε ουσιαστικά να μην μπορεί κανείς πλέον να λάβει ως προϋπόθεση ότι υπάρχουν ακόμη κάποια γενετικά τροποποιημένα τρόφιμα. Γιατί στην προκειμένη περίπτωση, ο καθένας μπορεί να δώσει μια δική του ερμηνεία. Αντίθετα, πρέπει να καθοριστούν πολύ χαμηλές τιμές, κι εδώ πρέπει να υποβάλει προτάσεις η Επιστημονική Επιτροπή Τροφίμων. Ένας κατάλογος τροφίμων που δεν υποχρεούνται σε σήμανση θα ήταν μεγάλη βοήθεια, πιστεύω όμως ότι καμία ομάδα δεν θα έπρεπε να προσκολληθεί στη συγκεκριμένη διένεξη, γιατί εδώ πρέπει να καταστεί δυνατός ένας συμβιβασμός.
<P>
Προσωπική μου άποψη είναι ότι η διάταξη "ενδέχεται» που προτείνει η Επιτροπή - δηλαδή όταν κανείς δεν ξέρει αν περιέχονται γενετικά τροποποιημένα προϊόντα, να μπορεί να αναφέρει στη σήμανση "ενδέχεται να περιέχει» - δεν είναι και τόσο ανόητη. Η κύρια παράκλησή μου προς την Επιτροπή, αλλά και έμμεσα προς το Συμβούλιο Υπουργών, είναι: Συμφωνείστε επιτέλους! Όλοι πρέπει να είναι ικανοί για συμβιβασμό.Όλοι πρέπει να κάνουν διαγραφές στις ακραίες θέσεις τους. Δεν επιτρέπεται οι πολίτες να περιμένουν τις διατάξεις εφαρμογής παρά την ύπαρξη κανονισμού. Χρειαζόμαστε μία σαφή απόφαση, ώστε η βιομηχανία και οι καταναλωτές να ξέρουν πού βρίσκονται, και γι' αυτό είναι απαραίτητη η προθυμία για συμβιβασμό από όλες τις πλευρές.

<SPEAKER ID=384 LANGUAGE="FR" NAME="Lannoye">
Κύριε Πρόεδρε, αυτήν την ώρα θα είστε λίγο επιεικής με το χρόνο ομιλίας, επειδή ο εισηγητής τρώει ίσως σπαράγγια τα οποία δεν είναι ελπίζω γενετικώς τροποποιημένα.
<P>
Αγαπητοί συνάδελφοι, κύριε Επίτροπε, εδώ και ένα χρόνο σχεδόν κάθε μέρα, εφαρμόζεται ο κανονισμός Novel food, τουλάχιστον στη θεωρία διότι στη πράξη, είναι τελείως αναποτελεσματικός. Σήμερα, κορυφώνεται η συζήτηση για να μάθουμε πώς να αντιμετωπίσουμε πρακτικά ένα μεγάλο πρόβλημα για τον καταναλωτή; ποιά σήμανση πρέπει να χρησιμοποιήσουμε σε ένα Novel food; Ποιά κριτήρια πρέπει να χρησιμοποιήσουμε; Ποιά μέθοδος ανάλυσης είναι αξιόπιστη; Τι να κάνουμε όταν οι γενετικώς τροποποιημένοι οργανισμοί αναμιγνύονται με τρόφιμα του ίδιου τύπου αλλά όχι μεταλλαγμένα; Πολλές ερωτήσεις για τις οποίες δεν υπάρχει σήμερα ικανοποιητική απάντηση, τουλάχιστον στις προτάσεις της Επιτροπής. Η Επιτροπή αναζητά διέξοδο από το τέλμα προτείνοντας έναν νέο κανονισμό για τη σήμασνη, ο οποίος συμπληρώνει την οδηγία του 1979 και ισχύει για τη γενετικώς τροποποιημένη σόγια και αραβόσιτο, που διατέθησαν στην αγορά πολύ πριν τον κανονισμό Novel food.
<P>
Τι προτείνει η Επιτροπή; Επιλέγει ένα σύστημα που βασίζεται στον εντοπισμό του τροποποιημένου DNA ή τροποποιημένων πρωτεϊνών στο τελικό προϊόν που παραδίδεται στον καταναλωτή. Αυτό σημαίνει συγκεκριμένα ότι σχεδόν το 50 % των μεταλλαγμένων προϊόντων δεν θα λάβουν σήμανση διότι το DNA ή οι τροποποιημένες πρωτεϊνες θα έχουν μεταλλαχθεί ή καταστραφεί στο τελικό προϊόν. Ο καταναλωτής δεν επιθυμεί αυτό. Ο καταναλωτής επιθυμεί να γνωρίζει την προέλευση του προϊόντος, επιθυμεί να γνωρίζει αν έχει παρέμβει ο γενετικός παράγοντας. Αντίθετα, αυτό επιθυμούν οι βιομήχανοι, οι οποίοι φοβούνται πολύ ότι οι καταναλωτές θα απορρίψουν τα προϊόντα τους. Αυτό είναι το πρόβλημα που τίθεται. Τι να κάνουμε; Υπάρχει μια εναλλακτική λύση, την οποία μάλιστα επικαλείται η Επιτροπή. Συνίσταται στην ανάλυση των καθαρών προϊόντων στην αρχή της αλυσίδας και στην εγγύηση, με ένα πιστοποιητικό προέλευσης, του προϊόντος όταν δεν είναι γενετικώς τροποποιημένο, και φυσικά στην παρακολούθηση όλων των παράγωγων προϊόντων έως τα τελικά προϊόντα. Αυτή τη μέθοδο συστήνουμε εμείς οι πράσινοι στο Ευρωπαϊκό Κοινοβούλιο.
<P>
Καταθέσαμε τροπολογίες προς αυτήν την κατεύθυνση και θα θέλαμε να προσθέσουμε σε αυτήν την πρόταση την ανάληψη του κόστους όλων των αναλύσεων από τους προμηθευτές των γενετικώς τροποποιημένων προϊόντων. Θα ήταν πράγματι σκανδαλώδες να επιβαρυνθούν με το κόστος της ανάλυσης αυτοί που διασφαλίζουν τα μη μεταλλαγμένα προϊόντα.

<SPEAKER ID=385 NAME="Πρόεδρος">
Ευχαριστώ πολύ, κύριε Lannoye. Προβαίνοντας σε μια πολύ ελαστική ερμηνεία του Κανονισμού, το Προεδρείο αποδέχεται την αντικατάσταση, στο "παρά πέντε», του εισηγητή μας, κ. Collins, από το συνάδελφο κ. Bowe. Αλλά πρόκειται για μια πράγματι ελαστική ερμηνεία του Κανονισμού, και θα πρέπει να σημειωθεί ότι αιτήματα για αντικατάσταση του εισηγητή θα πρέπει, υπό παρόμοιες συνθήκες, να φθάνουν στο Προεδρείο εγκαίρως και την κατάλληλη στιγμή και όχι ακριβώς την ώρα της λήψης της απόφασης.

<SPEAKER ID=386 NAME="Bowe">
Κύριε Πρόεδρε, η παρούσα πρόταση είναι εξαιρετικά σημαντική, από την άποψη ότι προσδίδει ως ένα βαθμό σαφήνεια, κάτι που έχει καθυστερήσει εδώ και πολύ καιρό, σε μία πάρα πολύ ασαφή και συγκεχυμένη κατάσταση. Το θέμα της επισήμανσης γενετικά τροποποιημένων τροφίμων έχει κρίσιμη σημασία για τη διατήρηση της εμπιστοσύνης του κοινού και της πίστης του στην ανάπτυξη της βιομηχανίας της βιοτεχνολογίας και στη διάθεση βιοτεχνολογικών προϊόντων στην αγορά.
<P>
Το πρόβλημα που είχαμε είναι ότι σε σχέση με συγκεκριμένα προϊόντα που προέρχονταν από GM σόγια και καλαμπόκι, τα εν λόγω προϊόντα εμφανίστηκαν στην αγορά πριν τεθεί σε εφαρμογή η νέα οδηγία για τα τρόφιμα. Συνεπώς, υπήρχε ένα νομικό κενό και καμία πραγματικά αποτελεσματική διαδικασία επισήμανσης για αυτά. Η αρχική πρόταση της Επιτροπής που είναι ακόμη υπό συζήτηση στο Συμβούλιο, προσπαθεί να ασχοληθεί με ορισμένα από τα προβλήματα τα οποία έχουν σχέση με την επισήμανση γενετικά τροποποιημένων προϊόντων. Όμως, πρέπει να πω ότι εάν εξετάσετε την πρόταση της Επιτροπής, είναι μάλλον σαν το "αυγό του βοηθού ενός εφημέριου», δηλαδή είναι καλή μόνον εν μέρει.
<P>
Ιδιαίτερα, θα ήθελα να αναφερθώ στην πρόταση της Επιτροπής στο σημείο όπου προτείνει ότι πρέπει να υπάρχει μια ετικέτα όπου θα αναγράφεται η φράση "μπορεί να περιέχει». Μου φαίνεται ότι η ετικέτα με τη φράση αυτή θα δημιουργήσει σύγχυση, καχυποψία και έλλειψη εμπιστοσύνης στο κοινό, παρά πίστη. Συνεπώς, το Κοινοβούλιο έχει υποβάλει μια πρόταση που θα ξεκαθαρίσει την κατάσταση και θα διασφαλίσει ότι τα προϊόντα που περιέχουν γενετικά τροποποιημένα συστατικά τα οποία μπορούν να εντοπιστούν με λογικές δοκιμές, σε μια λογική τιμή και με εύλογη ακρίβεια, έχουν την κατάλληλη επισήμανση. Αυτό θα δημιουργήσει κάποια εμπιστοσύνη στην αγορά, και, ελπίζουμε, ένα βαθμό συμπάθειας και κατανόησης από τον πληθυσμό, που θα ενθαρρύνει τη συνεχιζόμενη παραγωγή γενετικά τροποποιημένων προϊόντων και τη βιομηχανία της βιοτεχνολογίας εν γένει. Δεν πρέπει να υποτιμηθεί η σημασία της πίστης και της εμπιστοσύνης του κοινού στη θέσπιση ενός σαφούς πλαισίου στο οποίο θα μπορεί να αναπτυχθεί η βιομηχανία της βιοτεχνολογίας. Τα νομικά πλαίσια είναι χρήσιμα και έχουν εξαιρετικά μεγάλη σημασία, και το ίδιο ισχύει με τη νομική σταθερότητα και σαφήνεια. Όμως, επιπλέον, χρειάζεται η εμπιστοσύνη του κοινού για την επιτυχή εμπορία των προϊόντων αυτών.
<P>
Η πρόταση που έχετε μπροστά σας παρέχει κανόνες και κανονισμούς που είναι σαφείς, κατανοητοί, βασισμένοι σε αξιόπιστα επιστημονικά στοιχεία και δίνουν στο κοινό την πληροφόρηση που χρειάζεται για να προχωρήσει σε μια ενημερωμένη επιλογή. Είναι αρκετά σαφές ότι εάν πάρουμε τους παρόντες αυτούς κανόνες και κανονισμούς και τους εφαρμόσουμε στα προϊόντα που είναι στην αγορά, θα επισημανθεί ένας σημαντικός αριθμός προϊόντων στις συνήθεις υπεραγορές. Δεν νομίζω ότι πρέπει να έχουμε οποιονδήποτε φόβο ή ανησυχία σχετικά με αυτό. Πρέπει να είμαστε ευχαριστημενοι που δίνονται πληροφορίες στο κοινό, βάσει των οποίων μπορεί να προχωρήσει σε μια επιλογή. Έχοντας πάρει τις πληροφορίες αυτές και με μια ήρεμη εμπιστοσύνη και πίστη στο προϊόν, αισθάνομαι αρκετά βέβαιος ότι στην περίπτωση ορισμένων από τα πρώτα προϊόντα που διατέθηκαν στην αγορά - για παράδειγμα, αναφέρομαι στον γενετικά τροποποιημένο πολτό που τώρα στο Ηνωμένο Βασίλειο πωλείται περισσότερο από τον συνήθη τοματοπολτό με αναλογία δύο κουτιά προς ένα - θα διαπιστώσετε ανάμεσα στον πληθυσμό μια αργά αναπτυσσόμενη προτίμηση για τα γενετικά τροποποιημένα προϊόντα όταν αυτός καταλάβει ότι είναι ακίνδυνα, καλής ποιότητας, αξιόπιστα και σε καμία περίπτωση δεν δείχνουν την επιθυμία μιας μεγάλης βιοτεχνολογικής εταιρίας που επιδιώκει να εκμεταλλευθεί την κατάσταση ή ένα επικίνδυνο προϊόν που μπορεί να προκαλέσει κίνδυνο στην υγεία τους.
<P>
Νομίζω ότι από τη στιγμή που το κοινό θα έχει μπροστά του το προϊόν που έχει επισημανθεί και διαπιστώσει τα οφέλη που απορρέουν από τη χρήση γενετικά τροποποιημένων προϊόντων στην αγορά, θα σκεφτεί ότι η εργασία μας σήμερα τη νύχτα - η εργασία των λίγων τυχερών από εμάς που είναι σήμερα παρόντες, που σχηματίζουν σχεδόν μια αδελφική παρέα - θα αποτελέσει ένα βήμα εμπρός προς μια πολύ λογικότερη, υγιέστερη και σώφρονα ρύθμιση της ευρωπαϊκής αγοράς. Πρόκειται για μια αγορά όπου τα βιοτεχνολογικά προϊόντα γίνονται δεκτά ως φυσιολογικά, "λογικά», υγιεινά και αποδεκτά, σε αντίθεση με την τρέχουσα αντίληψη που τα αντιμετωπίζει με καχυποψία, δυσπιστία και σχεδόν ως το προϊόν κάποιας περίεργης και μη αποδεκτής επιστήμης.
<P>
Ελπίζω ότι η Επιτροπή ακούει αυτά που λέμε και είναι έτοιμη να τροποποιήσει την πρότασή της, διότι γνωρίζουμε τι σκέφτεται το κοινό. Σας το λέω τη στιγμή αυτή, εάν θέλετε να πουλήσετε τα εν λόγω προϊόντα, η επισήμανση αυτή είναι αναγκαία.

<SPEAKER ID=387 NAME="Bangemann">
Δεν θέλω να αναφερθώ σε αυτό που έθιξε και πάλι ο κ. Liese. Θέλω μόνο να του υπενθυμίσω ότι ο κανονισμός για νέα τρόφιμα τελικά ψηφίστηκε με την μορφή που αποδέχθηκε το Κοινοβούλιο. Τότε που είχαν ακουστεί εδώ στο Κοινοβούλιο οι μεγάλες θριαμβολογίες, είχα πει ότι είναι κάπως πρόωρες, επειδή δεν θεωρούσα ότι ο κανονισμός είχε μεγάλα περιθώρια εφαρμογής. Δεν είχα κρύψει καθόλου την άποψή μου. Τότε είχα δεχθεί κριτική γι' αυτό, και τώρα επικρίνομαι επιπλέον για το ότι τότε είχα κάνει μια προειδοποίηση! Όμως ίσως αυτός να είναι ο ρόλος του Επιτρόπου.
<P>
Αυτό με φέρνει άμεσα στο σημερινό θέμα. Φυσικά θέλουμε να συμβάλουμε κι εμείς σε μία λύση, άλλωστε ξεκινήσαμε από δύο θεμελιώδεις προϋποθέσεις. Πρώτον: Όποια κι αν είναι η διαδικασία, και το κριτήριο που θα επιλεγεί, θα πρέπει να στηρίζεται σε επιστημονικά πορίσματα. Ξέρουμε ότι αυτά παρουσιάζουν μία εξέλιξη. Κανένα επιστημονικό πόρισμα δεν θα έχει ισχύ για περισσότερο από 10 ή 20 χρόνια, αλλά αν παραιτηθούμε εντελώς από την καθοδήγηση από τα πορίσματα της επιστήμης, περνάμε στην περιοχή της τυχαιότητας. Εκεί ο καθένας μπορεί να κάνει ό, τι θέλει. Αυτό δεν είναι, κατά τη γνώμη μας, λογικό, άλλωστε δεν είναι ούτε σύμφωνο με το κράτος δικαίου. Δεν μπορώ να επιβάλω σε κανέναν μία υποχρέωση που την βγάζω κατά κάποιον τρόπο από το άγνωστο.
<P>
Δεύτερον, θα έπρεπε να προβλέψουμε μία σήμανση που να δίνει στον καταναλωτή πληροφορίες τέτοιες, που να μπορεί πραγματικά να τις χρησιμοποιήσει, που έχουν κάποιο νόημα γι' αυτόν. Ως προς το πρώτο, έχουμε ήδη επιτύχει συμφωνία με τα όσα συζητούνται στο Συμβούλιο. Θα το δούμε άλλωστε ύστερα. Το Συμβούλιο κατάφερε μετά από προσπάθεια να στηριχθεί σε επιστημονικά πορίσματα. Σε τρία σημεία, έχει διαφορετική γνώμη από μας, και συγκεκριμένα στα σημεία του ορίου, της ελαχίστης τιμής και ενός καταλόγου μη επιλέξιμων αγαθών. Αν στηριχθεί κανείς στα ζητήματα αυτά σε επιστημονικά πορίσματα, αυτό σημαίνει ότι δεν μπορεί αυτήν την στιγμή να λάβει καμία απόφαση. Αυτό το επαναλαμβάνω κι εγώ ρητά. Αν όμως εξαναγκαστούμε τελικά από το Κοινοβούλιο και το Συμβούλιο σε κάτι τέτοιο, τότε θα πρέπει να το κάνουμε. Δεν σκοπεύουμε να εναντιωθούμε σ' αυτό. Είμαι απόλυτα διατεθειμένος να πω ότι αυτό είναι τελικά η γνώμη της πλειοψηφίας.
<P>
Ως προς το τρίτο ζήτημα, τη διάταξη "ενδέχεται να περιέχει», έχω διαφορετική γνώμη από το Κοινοβούλιο. Η διάταξη αυτή παρουσιάζει μία ολόκληρη σειρά πλεονεκτημάτων, και για τον καταναλωτή, πρωταρχικά όμως για τις μικρές επιχειρήσεις που δεν είναι σε θέση να κάνουν όσα είναι αναγκαία για να καταλήξουν ενδεχομένως σε μία ετικέτα που θα γράφει "δεν περιέχει». Όλοι αυτοί οι άνθρωποι θα χρησιμοποιήσουν στη σήμανση το "περιέχει», για να είναι σίγουροι ότι δεν θα προβληθεί σ' αυτούς αξίωση αποζημίωσης. Τότε θα δείτε, κύριε Bowe, ότι σύμφωνα με τους υπολογισμούς μας ήδη σήμερα περίπου 60 % των μεταποιημένων τροφίμων χρήζουν σήμανσης, κι αν κανείς θέλει να είναι σίγουρος για το αν περιέχουν γενετικά τροποποιημένους οργανισμούς, τότε πρέπει να φέρει αυτήν την ένδειξη ενδεχομένως το 90 % ή 100 %. Αυτό είναι τότε για τον καταναλωτή μία μηδενική πληροφορία, γιατί αν δεν έχει πλέον καμία δυνατότητα να αγοράσει ένα προϊόν χωρίς γενετικά τροποποιημένους οργανισμούς, επειδή ο κατασκευαστής αναγκάζεται σε μεγαλύτερο ή μικρότερο βαθμό να διασφαλιστεί από τις διατάξεις νομικής ευθύνης, τότε δεν υπάρχουν πλέον καθόλου πληροφορίες για τον καταναλωτή.
<P>
Επαναλαμβάνω ότι αυτή είναι η θέση μου. Αυτήν εκπροσωπούσα από την αρχή. Ναι, κ. Liese, κατηγορήθηκα γι' αυτό. Στο μεταξύ, πολλοί άνθρωποι, ιδιαίτερα και από τους Πράσινους - ίσως αυτή να μην είναι βέβαια ακριβώς η υποστήριξη που θα ευχόταν κανείς, ωστόσο είναι καλό να με υποστηρίξουν μια φορά στο συγκεκριμένο ζήτημα - βλέπουν πόσο επικίνδυνο είναι αυτό που κάνει εδώ η πλειοψηφία. Θέλω να διηγηθώ μια σχετική ιστορία από τη Βαυαρία. Όταν κατηγόρησαν ένα μέλος του βαυαρικού κοινοβουλίου ότι με τη βοήθεια της πλειοψηφίας είχε ισοπεδώσει μία πολύ λογική θέση, είπε ότι μπορεί βέβαια οι άλλοι να ήταν πιο λογικοί, "αλλά εμείς είμαστε οι πιο πολλοί». Ελπίζω να μπορεί αυτό να μεταφραστεί κατάλληλα σε όλες τις γλώσσες.
<P>
Λοιπόν, εσείς είσαστε οι πιο πολλοί, και τώρα θα δούμε πώς θα βρούμε άκρη με το Συμβούλιο. Φυσικά, η Επιτροπή δεν θα αντιταχθεί σε ένα συμβιβασμό, αλλά δεν μπορείτε να μας παρεξηγήσετε αν πούμε δυνατά και καθαρά ότι υπό τις τάδε ή δείνα συνθήκες μία λύση δεν μπορεί να εφαρμοστεί στην πράξη ή ότι δεν θα προσφέρει στον καταναλωτή τις πληροφορίες που επιθυμεί. Αυτό είναι το πρόβλημα κι όχι το αν τολμά κανείς! Εδώ συμφωνώ. Η διαδικασία εξοικείωσης ασφαλώς θα οδηγήσει στο να εξαφανιστεί αυτός ο φόβος που εν μέρει υπάρχει σήμερα. Παρ' όλ' αυτά όμως θα παραμείνει το δικαιολογημένο ενδιαφέρον του καταναλωτή. Ξέρετε, το ενδιαφέρον για το αν περιέχει ή όχι γενετικά τροποποιημένους οργανισμούς. Σ' αυτό το ενδιαφέρον δεν ανταποκρινόμαστε τελικά. Αυτή είναι η γνώμη μου και μέχρι στιγμής και η γνώμη της Επιτροπής.

<SPEAKER ID=388 LANGUAGE="FR" NAME="Lannoye">
Κύριε Πρόεδρε, θέλω να ζητήσω μια διευκρίνηση από τον Επίτροπο. Στο σχέδιο του κανονισμού, υπάρχει ενδεχομένως ένα σφάλμα, ή μια ανακρίβεια, επειδή μιλά για προϊόντα που φέρονται ότι διατέθησαν στην αγορά και έλαβαν τη σήμανση πριν τη θέση σε ισχύ του κανονισμού. Η αγγλική λέξη είναι "products». Υποθέτω ότι πρόκειται, πράγματι για αποθέματα ή για προηγούμενες προμήθειες. Πρόκειται για αποθέματα. Όμως αν ο όρος είναι "produits», τότε είναι διφορούμενος.

<SPEAKER ID=389 LANGUAGE="DE" NAME="Bangemann">
Κατά την εκτίμησή μου, εδώ δεν είναι δυνατή καμία παρανόηση, γιατί η αναφορική πρόταση λέει καθαρά "τα οποία διατίθεντο στην αγορά πριν από την θέση εν ισχύι». Πρόκειται δηλαδή είτε για ένα απόθεμα είτε για ένα προϊόν, αλλά πρέπει να υπήρχε στην αγορά πριν από την θέση εν ισχύι. Αυτό είναι σαφές και ξεκάθαρο! Το αν ήταν απόθεμα ή προϊόν που βρισκόταν ακόμη στην διαδικασία της παραγωγής, είναι στην περίπτωση αυτή αδιάφορο, είναι μόνο θέμα χρονικής στιγμής.

<SPEAKER ID=390 NAME="Bowe">
Κύριε Πρόεδρε, έχω μια σύντομη ερώτηση για τον Επίτροπο. Εάν η Επιτροπή θέλει οι άνθρωποι να αποδεχθούν τα συγκεκριμένα προϊόντα, γιατί δεν τους δίνει αυτό που θέλουν, δηλαδή απλές και σαφείς λύσεις; Απαλλαγείτε από τη φράση "μπορεί να περιέχουν». Για ποιον λόγο τη θέλετε; Το μόνο που χρειάζεται είναι να δώσετε απλές και σαφείς λύσεις στους ανθρώπους; αφήστε τους να επιλέξουν και έχετέ τους κάποια εμπιστοσύνη.

<SPEAKER ID=391 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(Η συνεδρίαση έληξε στις 23.38)

