<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="Falconer">
Κύριε Πρόεδρε, χθες έθεσα θέμα σχετικά με μία κάμερα η οποία ήταν τοποθετημένη έξω από την Αίθουσα και έπαιρνε πλάνα μέσα από μία πόρτα. Επιπλέον, την ώρα που προχωρούσα στο διάδρομο χθες το απόγευμα ένας εικονολήπτης οπισθοχωρούσε για να κινηματογραφήσει έναν βουλευτή αυτού του Κοινοβουλίου. Το γεγονός αυτό όχι μόνον έθετε σε κίνδυνο τη σωματική ακεραιότητα του εικονολήπτη αλλά έθετε σε κίνδυνο και τη σωματική ακεραιότητα οποιουδήποτε βουλευτή.
<P>
Θα ήθελα να ζητήσω από το Σώμα και από εσάς προσωπικά, καθώς γνωρίζω ότι αντιμετωπίζετε αυτόν τον χώρο με σεβασμό - πολύ περισσότερο από ό, τι εγώ σε ορισμένες περιπτώσεις - να διερευνήσετε αυτά τα ζητήματα και ενδεχομένως να μας δώσετε μια συμβουλή για το πώς μπορούν να σταματήσουν αυτά τα φαινόμενα.

<SPEAKER ID=3 NAME="Πρόεδρος">
Κύριε Falconer, ευχαριστώ για τις πληροφορίες σας. Ευτυχώς, φαίνεται πως δεν είναι γενικευμένη πρακτική μεταξύ των βουλευτών ή μεταξύ των υπαλλήλων να οπισθοχωρούν, αλλά θα διερευνήσουμε τι συνέβη.
<P>
(Γέλια)

<SPEAKER ID=4 LANGUAGE="DE" NAME="Posselt">
Κύριε Πρόεδρε, επικαλούμαι τον Κανονισμό, άρθρο 41 παρ. 1. Την Δευτέρα προφανώς υπήρξε μεταξύ μας μια γλωσσική παρεξήγηση και αυτό με αναγκάζει να επανέλθω στο ζήτημα. Τη Δευτέρα διαμαρτυρήθηκα κατά της ακύρωσης της Ώρας των Ερωτήσεων προς το Συμβούλιο, που θα γινόταν σήμερα, Τετάρτη. Εσείς είπατε ότι εφόσον καμία Ομάδα δεν είχε υποβάλει ένσταση, η ημερήσια διάταξη είχε ψηφιστεί έτσι. Όμως ο Κανονισμός μας ορίζει ότι σε κάθε συνεδρίαση προβλέπεται Ώρα των Ερωτήσεων προς το Συμβούλιο και την Επιτροπή. Αυτό ήθελα να επισημάνω. Είμαι της γνώμης ότι ο Κανονισμός πρέπει να τηρείται ακόμη και αν καμία Ομάδα δεν διαμαρτύρεται για την ημερήσια διάταξη.
<P>
(Χειροκροτήματα)

<SPEAKER ID=5 NAME="Πρόεδρος">
Κύριε Posselt, αυτό είναι ένα ζήτημα που πάντα θέτει προβλήματα, επειδή ο Κανονισμός ορίζει επίσης ότι η Ώρα των Ερωτήσεων πρέπει να πραγματοποιείται σε συγκεκριμένες στιγμές που καθορίζει το Κοινοβούλιο, κατόπιν προτάσεως της Διάσκεψης των Προέδρων. Αν η πρόταση της Διάσκεψης των Προέδρων είναι να μην πραγματοποιηθεί - και δεν είναι η πρώτη φορά που συμβαίνει αυτό· δυστυχώς, κάτι τέτοιο έχει ξανασυμβεί -, δεν μπορώ να εκφράσω αντίθετη γνώμη με Διάσκεψη των Προέδρων ούτε να της επιβάλω τι πρόταση να κάνει. Αλλωστε, η πρακτική του Κοινοβουλίου έχει καταδείξει ότι πάντα καταβάλλεται προσπάθεια ώστε να υπάρχει Ώρα των Ερωτήσεων, αλλά, κατ' εξαίρεση, όπως συμβαίνει στην παρούσα περίπτωση, και αν τα θέματα που υπάρχουν στην ημερήσια διάταξη δεν το επιτρέπουν, μπορεί και να μην πραγματοποιηθεί. Ωστόσο, σημειώνω την παρέμβασή σας και θα τη διαβιβάσω στην Επιτροπή Κανονισμού, για να μας πει αν αυτή η ερμηνεία, η οποία ίσχυε μέχρι σήμερα, είναι αποδεκτή ή όχι.
<P>
Επίσης, θέλω να σας επισημάνω ότι είμαστε πολύ περιορισμένοι σχετικά με αυτό το θέμα, αφού το Συμβούλιο, κανονικά, είναι παρόν μόνο μία ημέρα της εβδομάδας στο Στρασβούργο. Έχω ήδη ξεκινήσει διαβήματα για να εξεταστεί, στο πλαίσιο ενός από τους προσεχείς τριμερείς διαλόγους, η δυνατότητα να παρατείνει το Συμβούλιο την παρουσία του και άλλη μία μέρα, ούτως ώστε να μπορούμε να πραγματοποιούμε την Ώρα των Ερωτήσεων, ακόμη κι αν όχι κατ' ανάγκην την Τετάρτη το βράδυ.

<SPEAKER ID=6 LANGUAGE="EN" NAME="Hardstaff">
Κύριε Πρόεδρε, θα ήθελα να προσθέσω κάτι σε αυτό που είπε ο συνάδελφος κ. Falconer. Και εγώ πρόσεξα χθες ένα κινηματογραφικό συνεργείο στον διάδρομο να κινηματογραφεί κάποια μέλη του προσωπικού του Κοινοβουλίου ενώ μετακινούσαν μία μεταλλική σκευοθήκη. Δεν καταλαβαίνω για ποιο λόγο το γεγονός αυτό ήταν τόσο σημαντικό. Υποψιάζομαι ότι το πρόγραμμα δεν θα έδειχνε το θαυμάσιο έργο που επιτελούμε σε αυτό το Κοινοβούλιο.

<SPEAKER ID=7 NAME="Πρόεδρος">
Θα ζητήσω από τη ΓΔ III να διερευνήσει τα γεγονότα και θα δώσω σε εσάς και στον κ. Falconer τις σχετικές πληροφορίες μόλις τις λάβουμε.
<P>
Kαθώς δεν υπάρχουν άλλες παρατηρήσεις, εγκρίνονται τα συνοπτικά πρακτικά.

<SPEAKER ID=8 LANGUAGE="IT" NAME="Imbeni">
Κύριε Πρόεδρε, θα ήθελα να σας ενημερώσω καθώς και όλους τους συναδέλφους ότι χθες το απόγευμα, αρκετά αργά, ολοκληρώθηκαν οι εργασίες της επιτροπής συνδιαλλαγής σχετικά με το πέμπτο πρόγραμμα πλαίσιο. Το καθήκον της υπήρξε ιδιαίτερα δύσκολο - επρόκειτο για την τέταρτη συνεδρίαση - και πρέπει να πω ότι, ως συνήθως, η συναπόφαση με ένα Συμβούλιο που αποφασίζει ομόφωνα αποτελεί άνιση μάχη η οποία, ωστόσο, αντιμετωπίστηκε με ευφυία, επιμονή και μεγάλη θέληση από όλα τα μέλη της αντιπροσωπείας και από όλες τις πολιτικές ομάδες. Το Σώμα θα κληθεί να εκφράσει τη γνώμη του σχετικά με τις εργασίες της αντιπροσωπείας το Δεκέμβριο, πιστεύω όμως ότι μπορώ ήδη να πω ότι επρόκειτο για μία πράγματι πολύ θετική δράση εκ μέρους όλων και θεωρώ ότι πρέπει, πέρα από το να το υπενθυμίσω, να ευχαριστήσω για τη συμπεριφορά όλα τα μέλη της αντιπροσωπείας που έλαβαν μέρος στη διαδικασία συνδιαλλαγής.
<P>
(Χειροκροτήματα)

<SPEAKER ID=9 NAME="Πρόεδρος">
Ευχαριστώ πολύ, κύριε Imbeni. Πιστεύω ότι είναι, πραγματικά, μια εξαίρετη αναγγελία, δεδομένων των ιδιαίτερων δυσκολιών αυτής της διαπραγμάτευσης. Και, εκτός του ότι συγχαίρω γι' αυτήν όλους τους βουλευτές, πιστεύω ότι πρέπει να συγχαρούμε πολύ ιδιαιτέρως εσάς για τον κόπο που καταβάλατε για την επιτυχία της συνδιαλλαγής.

<SPEAKER ID=10 LANGUAGE="NL" NAME="De Clerq">
Κύριε Πρόεδρε, θα ήθελα να σας ανακοινώσω ότι χθες το βράδυ, μετά από έξι ώρες ακατάπαυστης ψηφοφορίας, η Επιτροπή Νομικών Θεμάτων ενέκρινε σχεδόν ομόφωνα το σχέδιο καθεστώτος των ευρωβουλευτών. Θα ήθελα να συγχαρώ θερμώς όλα τα μέλη της επιτροπής, τα οποία κατέβαλαν τεράστιες προσπάθειες για να επιτύχουν συμφωνία στη Διάσκεψη των Προέδρων, και ιδιαίτερα τον εισηγητή. Σε λίγο επομένως θα έχουμε τη δημόσια συζήτηση σχετικά με το σχέδιο καθεστώτος των ευρωβουλευτών.
<P>
(Χειροκροτήματα)

<SPEAKER ID=11 NAME="Πρόεδρος">
Ευχαριστώ πολύ, κύριε De Clercq.

<CHAPTER ID=2>
Ατζέντα 2000
<SPEAKER ID=12 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με τις κατευθυντήριες γραμμές της Ατζέντας 2000.

<SPEAKER ID=13 NAME="Ferrero-Waldner">
Κύριε Πρόεδρε, αξιότιμοι κυρίες και κύριοι βουλευτές, η Ατζέντα 2000 είναι ένα κεντρικό θέμα για την αυστριακή Προεδρία, αλλά και για τη συζήτηση του Ευρωπαϊκού Κοινοβουλίου. Σήμερα είναι μια σημαντική ημέρα για την Ατζέντα, εφόσον η σημερινή συνεδρίαση της Ολομέλειας είναι αφιερωμένη στον καθορισμό των θέσεων του Ευρωπαϊκού Κοινοβουλίου. Ως εκ τούτου, χαίρομαι που μου δίδεται η ευκαιρία να σας ενημερώσω εν συντομία κατά την αρχή της συζήτησης για το στάδιο στο οποίο βρίσκονται οι εργασίες στο Συμβούλιο.
<P>
Επιτρέψτε μου να τονίσω αρχικά γι' άλλη μια φορά πόσο σημαντική είναι για την αυστριακή Προεδρία μια εποικοδομητική συνεργασία μεταξύ του Συμβουλίου και του Ευρωπαϊκού Κοινοβουλίου στο συγκεκριμένο ζήτημα. Κάθε θεσμικό όργανο έχει να διαδραματίσει έναν πολύ ουσιαστικό ρόλο στην προώθηση αυτού του μεγάλου μεταρρυθμιστικού έργου. Μόνον η ειλικρινής ανταλλαγή απόψεων και ο αποτελεσματικός συντονισμός των εργασιών μας θα μας επιτρέψουν να τηρήσουμε το φιλόδοξο χρονοδιάγραμμα που ορίσθηκε στο Ευρωπαϊκό Συμβούλιο του Κάρντιφ.
<P>
Ήδη από τον Ιούνιο, η Προεδρία υποσχέθηκε ότι θα λαμβάνει γνώση των θέσεων του Ευρωπαϊκού Κοινοβουλίου στο πλαίσιο τακτικών επαφών της με το Κοινοβούλιο, όπως επίσης και μέσω της πάγιας συμμετοχής της στις συνεδριάσεις της Ολομέλειας και στις σημαντικές συνεδριάσεις των κοινοβουλευτικών επιτροπών. Επίσης, ότι θα διασφαλίσει ώστε το Ευρωπαϊκό Κοινοβούλιο να ενημερώνεται διαρκώς για τις προόδους των εργασιών του Συμβουλίου και ότι θα ανακοινώνει στο Συμβούλιο το αποτέλεσμα των διαπραγματεύσεων και το περιεχόμενο των εκθέσεων του Κοινοβουλίου, το δε Συμβούλιο εν συνεχεία θα τα λαμβάνει δεόντως υπ' όψιν.
<P>
Με χαρά μου διαπιστώνω σήμερα ότι το Κοινοβούλιο και το Συμβούλιο συμφώνησαν πλέον να αρχίσουν, για τον σκοπό αυτόν, έναν άτυπο διάλογο σχετικά με την όλη πορεία της συζήτησης για την Ατζέντα 2000. Η Επιτροπή θα λάβει επίσης μέρος στον εν λόγω διάλογο.
<P>
Οι πρώτες συναντήσεις για τα ζητήματα των μέσων της προενταξιακής στρατηγικής, της μεταρρύθμισης της Κοινής Γεωργικής Πολιτικής και των διαρθρωτικών πολιτικών θα γίνουν σε πολιτικό επίπεδο ήδη στα τέλη Νοεμβρίου με αρχές Δεκεμβρίου. Θα δώσουν ειδικά στο Κοινοβούλιο την ευκαιρία να παρουσιάσει τις θέσεις του για την Ατζέντα 2000, τις οποίες συζητά σήμερα και για τις οποίες θα αποφασίσει αύριο. Προκειμένου να διατηρηθεί η συνέχεια, θα εκπροσωπηθεί και η μελλοντική γερμανική Προεδρία.
<P>
Η αυστριακή Προεδρία θεωρεί την Ατζέντα 2000 ως μία από τις βασικότερες προκλήσεις που αντιμετωπίζει. Από την αρχή εντατικοποιήσαμε σημαντικά το έργο στους κόλπους των διαφόρων ομάδων εργασίας, καθώς και στην Επιτροπή των Μονίμων Αντιπροσώπων. Σε κάθε συνεδρίαση του Συμβουλίου Γενικών Υποθέσεων, για τους υπουργούς Οικονομικών και τους υπουργούς Γεωργίας η Ατζέντα είναι ένα σημαντικό θέμα. Αυτόν τον καιρό, δεν περνάει ούτε μια μέρα χωρίς να γίνει εντατική εργασία με αντικείμενο τα στοιχεία του πακέτου αυτού.
<P>
Επιτρέψτε μου να παρουσιάσω συνοπτικά τις πιο σημαντικές πτυχές του σημείου όπου βρίσκονται οι διαπραγματεύσεις. Πρώτον: όσον αφορά τις δημοσιονομικές προοπτικές για την περίοδο 2000-2006, υπάρχει γενική συναίνεση για το ότι κατά την κατάρτιση των δημοσιονομικών προοπτικών πρέπει να ληφθεί υπ' όψιν τόσο η επιταγή της δημοσιονομικής πειθαρχίας, της αποτελεσματικής αξιοποίησης των πόρων, όσο και η απαίτηση για τη διάθεση των πόρων που θα διασφαλίσουν την περαιτέρω ανάπτυξη των πολιτικών της Ένωσης. Μπορέσαμε να επιτύχουμε επίσης συμφωνία και για τον καθορισμό των δαπανών για την εξοικείωση των υποψήφιων χωρών όπως και των δαπανών που αναφέρονται άμεσα στην ένταξή τους. Ευρείας υποστήριξης τυγχάνει και η γενική διάρθρωση των δημοσιονομικών προοπτικών η οποία λαμβάνει υπ' όψιν τη χωριστή παρουσίαση και υπολογισμό των δαπανών για την προενταξιακή περίοδο και για τα νέα κράτη μέλη, καθώς και για την επταετή τους διάρκεια από το 2000 ώς το 2006, προβλέποντας ότι θα προσαρμοσθούν όταν λάβουν χώρα οι πρώτες προσχωρήσεις, μολονότι ορισμένα κράτη μέλη έχουν την άποψη ότι οι δημοσιονομικές προοπτικές πρέπει να ελέγχονται με κάθε νέα προσχώρηση.
<P>
Οι μέσοι ρυθμοί οικονομικής ανόδου που έθεσε ως βάση η Επιτροπή πρέπει να ελέγχονται σε τακτά διαστήματα σε σχέση με τα πρόσφατα δεδομένα της οικονομίας, δεδομένου ότι ενδέχεται να προκύψουν σημαντικές διακυμάνσεις των ετησίων μέσων όρων ανόδου κατά την προβλεπόμενη επταετή περίοδο. Η Επιτροπή υπολογίζει κατά τις εργασίες της ότι το ανώτατο όριο των ιδίων πόρων της Ένωσης θα πρέπει να θεσπιστεί από το 2000 στη σταθερή τιμή του 1, 27 % του AΕΠ. Αυτό τυγχάνει ευρείας υποστήριξης, όμως οι σχετικές διαπραγματεύσεις δεν έχουν ακόμη τελειώσει.
<P>
Η επίτευξη συμφωνίας για την κατανομή των συνολικών πιστώσεων στους επιμέρους τομείς θα επιτευχθεί προφανώς μόνο στην τελική φάση των διαπραγματεύσεων. Επίσης αυτόν τον καιρό συζητείται εντατικά το σχέδιο της σταθεροποίησης των δαπανών στο πλαίσιο των νέων δημοσιονομικών προοπτικών. Πολύ σημαντικές θα είναι οι συνεδριάσεις των υπουργών Οικονομικών στις 23/11 και 1/12. Εκεί, το ζητούμενο θα είναι η συνέχιση της συζήτησης για τα κεντρικά ζητήματα και η εξεύρεση εναλλακτικών λύσεων για τον συγκεκριμένο τομέα.
<P>
Η Επιτροπή υπέβαλε την έκθεσή της σχετικά με τη λειτουργία του συστήματος των ιδίων πόρων στο Ευρωπαϊκό Κοινοβούλιο στις 7 Οκτωβρίου και στο ECOFIN στις 12 Οκτωβρίου. Η συγκεκριμένη έκθεση εξετάζει τις διάφορες δυνατότητες περαιτέρω ανάπτυξης του συστήματος ιδίων πόρων και επίλυσης του προβλήματος που προκαλούν οι υπερβολικά μεγάλες ανισορροπίες του προϋπολογισμού. Στις μέχρι σήμερα συζητήσεις του ECOFIN και του Συμβουλίου Γενικών Υποθέσεων διαφαίνεται μόνο περιορισμένη σύγκλιση απόψεων, και θα χρειαστούν ακόμη σημαντικές προσπάθειες προκειμένου να επιτευχθεί εδώ μια γενικώς αποδεκτή λύση.
<P>
Όσον αφορά τη διοργανική συμφωνία, τις τελευταίες εβδομάδες, κατά τις διαπραγματεύσεις για τη θέση του Συμβουλίου, σημειώθηκε αρκετή πρόοδος σε σχέση με τη σύναψη μιας νέας παρόμοιας συμφωνίας. Αυτό μας έδωσε τη δυνατότητα να προβούμε σε τεχνική εξέταση της πρότασης της Επιτροπής από κοινού με το Ευρωπαϊκό Κοινοβούλιο στις 12 Νοεμβρίου. Ελπίζω ότι οι εργασίες αυτές θα σημειώσουν προόδους.
<P>
Όσον αφορά τη μεταρρύθμιση των διαρθρωτικών πολιτικών, η αυστριακή Προεδρία κατέβαλε ιδιαίτερες προσπάθειες. Πιστεύω ότι γενικά εδώ σημειώσαμε σημαντικές προόδους. Υπάρχει κατ' αρχήν συμφωνία στα ακόλουθα σημεία και στις αντίστοιχες τεχνικές ρυθμίσεις:
<P>
Πρώτον: η ιδέα της γεωγραφικής συγκέντρωσης και της μείωσης του ενεχόμενου πληθυσμού της Κοινότητας κατ' αρχήν τυγχάνει ευρείας υποστήριξης. Ο αριθμός των Στόχων σχεδιάζεται να μειωθεί από επτά σε τρεις.
<P>
Δεύτερον: ο σχεδιασμός και η υλοποίηση των προγραμμάτων πρέπει να απλοποιηθούν και να επιταχυνθούν. Η λήψη αποφάσεων πρέπει να γίνεται πιο αποκεντρωμένα απ' ό, τι μέχρι στιγμής η δε οικονομική διαχείριση και ο έλεγχος πρέπει να βελτιωθούν.
<P>
Τρίτον: στη μελλοντική διαρθρωτική πολιτική πρέπει να τεθούν σαφείς προτεραιότητες στη δημιουργία θέσεων εργασίας, στην απασχολησιμότητα, καθώς και στη διασφάλιση της ανταγωνιστικότητας και της αειφόρου ανάπτυξης.
<P>
Τέταρτον: ο αριθμός των κοινοτικών πρωτοβουλιών πρέπει να περιορισθεί δραστικά, δίνοντας προτεραιότητα στο INTERREG.
<P>
Πέμπτον: πρέπει να υπάρξουν μεταβατικές ρυθμίσεις για τις περιφέρειες των Στόχων 1 και 2 οι οποίες δεν θα εντάσσονται πλέον σε αυτούς.
<P>
Οι θέσεις του Συμβουλίου για τις ρυθμίσεις σχετικά με το Ταμείο Περιφερειακής Ανάπτυξης (ΕΤΠΑ) και το Κοινωνικό Ταμείο (ΕΚΤ) είναι ήδη σχεδόν έτοιμες. Όσον αφορά το Ταμείο Συνοχής, έχουν σχεδόν ολοκληρωθεί οι τεχνικές εργασίες. Όμως εξακολουθεί να παραμένει ανοικτό το βασικό πρόβλημα σχετικά με τη στήριξη των χωρών που θα συμμετέχουν στην Οικονομική και Νομισματική Ένωση. Στα κεντρικά πολιτικά ζητήματα των τρεχουσών διαπραγματεύσεων συγκαταλέγονται ο ακριβέστερος καθορισμός του ορισμού και των κριτηρίων των διαφόρων στόχων και η αποσαφήνιση των μεταβατικών διατάξεων. Σ' αυτά βέβαια προστίθενται τα κύρια οικονομικά ζητήματα της διαρθρωτικής πολιτικής, τα οποία προβλέπεται ότι δεν θα καταστεί δυνατόν να αποσαφηνιστούν πριν από το τελικό στάδιο των διαπραγματεύσεων.
<P>
Τέλος, θα ήθελα να πω κάτι ακόμη για τα προενταξιακά μέσα. Θεωρούμε ιδιαίτερα θετικά όσα επιτεύχθηκαν κατά τις διαπραγματεύσεις σχετικά με τις τρεις νομοθετικές προτάσεις της Επιτροπής για έναν κανονισμό που αφορά τον συντονισμό και πριν από την ένταξη, αφενός στον γεωργικό και αφετέρου στον διαρθρωτικό τομέα. Εδώ έπρεπε να αποσαφηνισθούν δύσκολα ζητήματα, ιδίως η κατανομή των πόρων μετά από τις πρώτες προσχωρήσεις καθώς και η διασφάλιση μιας σταθερής δημοσιονομικής διαχείρισης και του ελέγχου της διάθεσης των πόρων.
<P>
Αισθανόμαστε χαρά που τώρα το Συμβούλιο Γενικών Υποθέσεων επέτυχε στις 9 Νοεμβρίου πολιτική συναίνεση για τα τρία προενταξιακά μέσα, με εξαίρεση μια επιφύλαξη ως προς το ανώτατο όριο των ποσοστών ενίσχυσης. Όλα αυτά συνιστούν την πολιτική διασαφήνιση της πρώτης σημαντικής συνιστώσας της Ατζέντας 2000. Φυσικά, όμως, εξ αιτίας του ότι η Ατζέντα συνιστά μια δέσμη μέτρων, το στοιχείο αυτό εξαρτάται από την συνολική συναίνεση για την Ατζέντα 2000.
<P>
Η πρόοδος αυτή αποτελεί κυρίως ένα θετικό μήνυμα για τις υποψήφιες προς ένταξη χώρες, οι οποίες προσδοκούν την ενεργό υποστήριξη των μεταρρυθμιστικών προσπαθειών τους από πλευράς της Ένωσης. Δεν θα ήθελα να κάνω μια συνοπτική παρουσίαση της κατάστασης σχετικά με τη μεταρρύθμιση της ΚΓΠ δεδομένου ότι, όπως ξέρετε, θα την παρουσιάσει λεπτομερώς σήμερα το απόγευμα ο συνάδελφός μου, ο Αυστριακός υπουργός Γεωργίας Molterer.
<P>
Συνολικά πρέπει να διαπιστωθεί ότι στο διάστημα των τελευταίων πέντε μηνών έχει επιτελεσθεί συγκεκριμένη πρόοδος σε πολλά ζητήματα της Ατζέντας 2000. Θα καταβάλουμε και επιπλέον προσπάθειες τις επόμενες έντονες εβδομάδες προκειμένου να προχωρήσουμε περισσότερο στην αποσαφήνιση των ζητημάτων νευραλγικής σημασίας. Στόχος μας πρέπει να είναι να διαμορφωθούν, μέσω ουσιαστικών προόδων μέχρι το Ευρωπαϊκό Συμβούλιο της Βιέννης, οι προϋποθέσεις για να μπορέσει να εγκαινιασθεί η αποφασιστική τελική φάση των διαπραγματεύσεων για τη δέσμη μέτρων στο σύνολό της στις αρχές του 1999, όπως έχει προβλεφθεί.
<P>
(Χειροκροτήματα)

<SPEAKER ID=14 NAME="Santer">
Κύριε Πρόεδρε, κυρία Προεδρεύουσα του Συμβουλίου, κυρίες και κύριοι βουλευτές, η σημερινή σας Ολομέλεια σημειώνει ένα σημαντικό βήμα προς την κατεύθυνση η οποία, πριν το τέλος της τρέχουσας κοινοβουλευτικής περιόδου, πρέπει να μας οδηγήσει στην έγκριση όλων των προτεινόμενων μέτρων στα πλαίσια της Ατζέντας 2000.
<P>
Το Ευρωπαϊκό Συμβούλιο του Κάρντιφ, και μόλις πρόσφατα, οι αρχηγοί κρατών και κυβερνήσεων, κατά την άτυπη σύνοδό τους στο Pφrtschach, εξέφρασαν την πολιτική βούληση να ολοκληρώσουν τις διαπραγματεύσεις για την Ατζέντα 2000 με μία ειδική σύνοδο κορυφής, τον επόμενο Μάρτιο. Χαίρομαι που στο Pφrtschach ο νέος Γερμανός Καγκελάριος επιβεβαίωσε με τον πιο σαφή τρόπο την αποφασιστικότητά του να ολοκληρώσει επιτυχώς αυτό το έργο.
<P>
Οι συνάδελφοί μου από την Επιτροπή θα αναφερθούν λεπτομερώς στην αντίδρασή μας όσον αφορά τις εκθέσεις σας. Επιτρέψτε μου, από πλευράς μου, να σας υπενθυμίσω την πολιτική σημασία της δέσμης μέτρων που περιλαμβάνονται στην Ατζέντα 2000, τους τρεις άξονες της οποίας γνωρίζετε: ουσιαστική μεταρρύθμιση των πολιτικών της Ένωσης, προετοιμασία της πιο φιλόδοξης διεύρυνσης στην ιστορία της Ένωσης και, τέλος, προετοιμασία μίας κατάλληλης και λογικής χρηματοδότησης στα πλαίσια του ανώτατου ορίου που προκύπτει από τις συμφωνίες του Εδιμβούργου.
<P>
Για την Επιτροπή, ήταν πάντα ξεκάθαρο ότι μία μεταρρύθμιση των πολιτικών μας και μία συμφωνία για την χρηματοδότηση στα πλαίσια των δημοσιονομικών προοπτικών ήταν απαραίτητες για την προετοιμασία της Ευρώπης του 21ου αιώνα. Η προοπτική της επερχόμενης διεύρυνσης αυξάνει ακόμη περισσότερο τη σημασία των συνολικών μεταρρυθμίσεων που προβλέπονται στην Ατζέντα 2000.
<P>
Κύριε Πρόεδρε, γιατί πρέπει να ολοκληρώσουμε τις διαπραγματεύσεις τον Μάρτιο; Πολλοί λόγοι συνηγορούν προς αυτήν την κατεύθυνση: καταρχήν, οι επόμενες εκλογές για το Ευρωπαϊκό Κοινοβούλιο, που θα έχουν αντίκτυπο στις δραστηριότητες του Σώματός σας από τον Μάρτιο-Απρίλιο· δεύτερον, μία καθυστέρηση θα υπονόμευε την αξιοπιστία της Ένωσης και την εμπιστοσύνη προς αυτήν· τέλος, πρακτικά επιχειρήματα που συνδέονται με τον προγραμματισμό των διαρθρωτικών ταμείων, την υλοποίηση των πολιτικών, καθώς επίσης και η αρνητική επίδραση που θα είχε η ενδεχόμενη καθυστέρηση της δρομολόγησης των μέσων προένταξης στην ίδια τη διαδικασία της ένταξης.
<P>
Μπορούμε να ολοκληρώσουμε τις διαπραγματεύσεις ήδη από τον Μάρτιο; Νομίζω πως ναι. Ναι, γιατί όλα τα δεδομένα έχουν πράγματι τεθεί επί τάπητος. Οι 19 λεπτομερείς προτάσεις της Επιτροπής, που αποτελούν το αντικείμενο των εκθέσεών σας, καθώς επίσης και η έκθεση της Επιτροπής περί των ιδίων πόρων.
<P>
Η Επιτροπή, έχοντας επίγνωση των προβλημάτων της χρηματοδότησης του προϋπολογισμού της Ένωσης, επέλεξε να επισπεύσει κατά ένα έτος την εκπόνηση της έκθεσή της σχετικά με τη λειτουργία του συστήματος των ιδίων πόρων. Η έκθεση αυτή εγκρίθηκε από το Σώμα των Επιτρόπων στις αρχές Οκτωβρίου. Σας το δηλώνω ξεκάθαρα: στο έγγραφο αυτό η Επιτροπή καινοτομεί. Δέχεται να μελετήσει σε βάθος τη δημοσιονομική κατάσταση της Ένωσης, συμπεριλαμβανομένου του λεπτού ζητήματος των «καθαρών υπολοίπων». Γιατί το κάναμε αυτό; Όχι επειδή μας αρέσει αυτή η δύσχρηστη και υπεραπλουστευτική έννοια αλλά επειδή επιδιώκαμε την αντικειμενικότητα και την προσήλωση στο κοινοτικό πνεύμα, ούτως ώστε η συζήτηση να μπορέσει να διεξαχθεί με διαφάνεια και σε σωστές βάσεις.
<P>
Ποιος είναι ο ρόλος του Ευρωπαϊκού Κοινοβουλίου μέσα από αυτή την προοπτική; Κατά πρώτον, ασκείται προφανώς στον νομοθετικό τομέα. Διατηρώντας μία σφαιρική προσέγγιση, το Κοινοβούλιο επέλεξε να αξιοποιήσει όλες τις δυνατότητες που του παρέχονται για να προβάλει τις απόψεις του και, όπου το προβλέπει η Συνθήκη, να ασκεί πλήρως τα προνόμιά του. Χάρη στη στάση συνεργασίας που δείχνετε και στην ουσιαστική συμβολή σας, η σημερινή συνεδρίαση θα επιτρέψει να προχωρήσουν σημαντικά τα ζητήματα. Όσον αφορά την Επιτροπή, θα ακούσει προσεκτικά το Κοινοβούλιο και θα προσπαθήσει να απαντήσει επί της ουσίας στις παρατηρήσεις σας.
<P>
Γνωρίζουμε όλοι πως το γεγονός ότι η έναρξη ισχύος της Συνθήκης του Αμστερνταμ συμπίπτει με τη λήξη της κοινοβουλευτικής σας περιόδου ενδέχεται να δημιουργήσει ορισμένα προβλήματα. Υπάρχει μια σειρά θεμάτων που συγκαταλέγονται στην Ατζέντα 2000 και που θα υποβληθούν στη διαδικασία συναπόφασης αφού αρχίσει να ισχύει η Συνθήκη του Αμστερνταμ.
<P>
Απευθύνω επομένως έκκληση στο αίσθημα ευθύνης όλων των θεσμικών οργάνων ώστε να συναφθεί το συντομότερο μία διοργανική συμφωνία, η οποία θα εγγυηθεί τη μετάβαση στη διαδικασία συναπόφασης χωρίς να επέλθει ρήξη. Εξάλλου, μία τέτοια συμφωνία επιβάλλεται γενικώς σε όλες τις περιπτώσεις όπου υπάρχει μετάβαση από τη διαδικασία συνεργασίας στη διαδικασία συναπόφασης.
<P>
Προφανώς όμως, ο ρόλος του Κοινοβουλίου δεν είναι αποκλειστικά νομοθετικός. Ως ένα από τα δύο σκέλη της αρμόδιας επί του προϋπολογισμού αρχής, το Κοινοβούλιο θα υπογράψει μία νέα διοργανική δημοσιονομική συμφωνία. Η ισχύουσα συμφωνία αποδείχθηκε πολύ χρήσιμη για τη διατήρηση της δημοσιονομικής ειρήνης και για την εξασφάλιση μίας λογικής εξέλιξης των δαπανών. Για την Επιτροπή, η σύναψη μίας νέας συμφωνίας, που να ικανοποιεί και τα δύο σκέλη της αρμόδιας επί του προϋπολογισμού αρχής, αποτελεί αναπόσπαστο μέρος της Ατζέντας 2000. Χαίρομαι που οι πρώτες τεχνικές συζητήσεις σχετικά με μία ενδεχόμενη νέα συμφωνία μπόρεσαν τελικά να ξεκινήσουν.
<P>
Κύριε Πρόεδρε, ας μην γελιόμαστε. Δεν μας μένει πλέον πολύς χρόνος πριν από τον Μάρτιο του 1999 και πρέπει να εντείνουμε τις συζητήσεις επί της ουσίας. Η έγκριση της δέσμης μέτρων της Ατζέντας 2000 υπάγεται στο γενικό κοινοτικό συμφέρον. Όλοι μας οφείλουμε να αναλογιστούμε τις συνέπειες που η έλλειψη μίας συμφωνίας, πριν από τις ευρωεκλογές, θα επέφερε σε μία νέα ώθηση της Ένωσης με την καθιέρωση του ευρώ.
<P>
Κυρίες και κύριοι, καλώ εφ' εξής τον καθέναν σας να εντείνει τις εργασίες από τώρα μέχρι το Ευρωπαϊκό Συμβούλιο της Βιέννης, ούτως ώστε να εξασφαλισθεί μία γερή βάση εκκίνησης για τις συζητήσεις που θα πρέπει να ολοκληρωθούν κατά τη θητεία της γερμανικής Προεδρίας.
<P>
Βέβαια, όσο δεν θα υπάρχει μία συμφωνία επί όλων των ζητημάτων, δεν θα υπάρχει καμία συμφωνία. Αλλά έστω και με αυτή την επιφύλαξη, εύχομαι να επιτύχουμε στη Βιέννη τρεις στόχους. Καταρχήν, να καταλήξουμε σε συμφωνίες για πολλές πτυχές, που θα αποκαλούσα «τεχνικές», των νομοθετικών κειμένων. Υπό αυτή την έννοια, χαίρομαι για την πρόοδο που σημειώθηκε πρόσφατα στον τομέα των διαρθρωτικών ταμείων, του Ταμείου Συνοχής, της προενταξιακής στρατηγικής και των διευρωπαϊκών δικτύων. Στη συνέχεια, να προσπαθήσουμε να σημειώσουμε πρόοδο στους περισσότερο αμιγώς πολιτικούς τομείς. Αναφέρομαι, σε αυτό το σημείο, για παράδειγμα, σε μερικούς τομείς των γεωργικών μεταρρυθμίσεων και της ανάπτυξης της υπαίθρου, καθώς και των διαρθρωτικών δράσεων, όπως επίσης στη «μορφοποίηση» των δημοσιονομικών προοπτικών. Και, τέλος, να σκιαγραφήσουμε το περίγραμμα μιας τελικής δέσμης μέτρων που θα έπρεπε να επικεντρωθεί κυρίως στις χρηματοδοτικές επιπτώσεις των μεταρρυθμίσεων και των συναφών δημοσιονομικών ζητημάτων.
<P>
Κύριε Πρόεδρε, θέλησα να είμαι σύντομος και να τονίσω παράλληλα το πώς διακυβεύονται τα ζητήματα που θα έχουμε να αντιμετωπίσουμε τους επόμενους μήνες. Η Επιτροπή γνωρίζει πολύ καλά ότι, από αυτήν την άποψη, ο ρόλος που θα πρέπει να διαδραματίσει το Κοινοβούλιο, πριν τη λήξη της κοινοβουλευτικής περιόδου, είναι σημαντικός. Πολλάκις στο παρελθόν φροντίσατε να διαδραματίσετε αυτό το ρόλο με την απαιτούμενη σοβαρότητα και υπευθυνότητα. Οι σημερινές εργασίες εγγράφονται σε αυτό το πλαίσιο. Η Επιτροπή θα συμβάλει με όλη την καλή θέληση που τη χαρακτηρίζει.

<SPEAKER ID=15 LANGUAGE="DE" NAME="Hδnsch">
Κύριε Πρόεδρε, κυρίες και κύριοι, γνωρίζουμε ότι οι αποφάσεις σχετικά με την Ατζέντα 2000 αποτελούν για την Ευρωπαϊκή Ένωση, άρα και για το Ευρωπαϊκό Κοινοβούλιο, την κεντρική πρόκληση του επόμενου εξαμήνου. Πριν υπεισέλθουμε στη λεπτομερή συζήτηση των διαφόρων εκθέσεων, θα ήθελα να παρουσιάσω μερικά γενικά σημεία εκ μέρους της Ομάδας μου. Ποιος είναι ο πυρήνας του ζητήματος;
<P>
Πρώτον: θα πρέπει ν βοηθήσουμε τις χώρες της Κεντρικής και Ανατολικής Ευρώπης να αποκτήσουν ικανότητα για προσχώρηση. Επικροτούμε όσα πρότεινε η Επιτροπή σχετικά με την προενταξιακή βοήθεια. Επίσης, επικροτούμε - τουλάχιστον ως προς τα γενικά χαρακτηριστικά - τα μέσα που έχουν δημιουργηθεί σήμερα. Δεν βλέπουμε την προενταξιακή αυτή βοήθεια ως δωρεά ή πριμοδότηση των εν λόγο χωρών, αλλά λέμε επίσης ότι η προενταξιακή αυτή βοήθεια είναι προς το οικονομικό και πολιτικό συμφέρον της Ένωσης. Βέβαια, είναι επίσης σαφές ότι οι ίδιες οι υποψήφιες χώρες πρέπει να καταβάλουν τις κύριες προσπάθειες ώστε να καταστούν ικανές για ένταξη.
<P>
Δεύτερον: εμείς οι ίδιοι, ως Ευρωπαϊκή Ένωση, δεν είμαστε ακόμα ικανοί για διεύρυνση. Χρειάζονται ακόμη σημαντικές προσπάθειες για να επιτευχθεί κάτι τέτοιο. Θεωρούμε την προσέγγιση στην οποία βασίζεται η Ατζέντα 2000, όπως υπεβλήθη από την Επιτροπή, ένα εξαίρετο σχέδιο ώστε να καταστεί η Ευρωπαϊκή Ένωση ικανή για διεύρυνση μέσα στο επόμενο εξάμηνο. Αυτό ισχύει για τη μεταρρύθμιση των πολιτικών, καθώς επίσης και για τις δημοσιονομικές προοπτικές μέχρι το 2006.
<P>
Τις τελευταίες εβδομάδες και τους τελευταίους μήνες, άκουσα πολλές επικρίσεις από την πλευρά των κρατών μελών, αλλά και από το Ευρωπαϊκό Κοινοβούλιο, καθώς επίσης και από την Ομάδα μου, για επιμέρους προτάσεις της Ατζέντας 2000. Θεωρώ ότι αυτό είναι φυσιολογικό. Το ίδιο θα συμβεί και σήμερα. Θέλω όμως να τονίσω στην αρχή της συζήτησης το εξής: μέχρι σήμερα, δεν άκουσα από κανένα κράτος μέλος, από κανένα θεσμικό όργανο της ΕΕ και από καμία πολιτική ομάδα ένα διαφορετικό σχέδιο που να είναι τόσο ολοκληρωμένο, τόσο συνεκτικό, αλλά και να μπορεί να συγκεντρώσει τόσο μεγάλη πλειοψηφία όσο εκείνο που υπέβαλε η Επιτροπή. Για τον λόγο αυτόν, η Ομάδα μου θα υποστηρίξει τα βασικά χαρακτηριστικά της Ατζέντας 2000, και συγκεκριμένα τα ουσιαστικά σημεία με τη μορφή που τους έδωσε η Επιτροπή.
<P>
Θα ήθελα να επιχειρήσω να παραθέσω ένα ή δύο από τα εν λόγω σημεία. Για μας, η δημιουργία νέων θέσεων εργασίας, η αειφόρος οικονομική ανάπτυξη και η ανταγωνιστικότητα των περιφερειών της ΕΕ αποτελούν πολύ βασικό στόχο κατά τη μεταρρύθμιση των διαρθρωτικών ταμείων, του Ταμείου Συνοχής, αλλά και στο πλαίσιο της αναγκαίας μεταρρύθμισης της ΚΓΠ.
<P>
Υπογραμμίζουμε ότι οι ρυθμίσεις για τα διαρθρωτικά ταμεία και το Ταμείο Συνοχής πρέπει να είναι φιλικές προς το περιβάλλον, πιο φιλικές για το περιβάλλον από ό, τι μέχρι σήμερα. Θέλουμε να υπάρξει κατά τον σχεδιασμό και την υλοποίηση περιφερειακών προγραμμάτων μεγαλύτερη συμμετοχή των οργανισμών περιφερειακής και τοπικής αυτοδιοίκησης, αλλά και των ίδιων των πολιτών. Επίσης, επιθυμούμε μια πιο απλή και πιο υπεύθυνη διαχείριση των ταμείων και των προτάσεων της Επιτροπής. Η Ομάδα μας έχει λάβει σαφή θέση σχετικά με μια σειρά αμφισβητούμενων σημείων. Υποστηρίζουμε την πρόταση της Ευρωπαϊκής Επιτροπής για τα κριτήρια του Στόχου 1, όμως επιμένουμε ότι το Ευρωπαϊκό Κοινοβούλιο θα πρέπει να εξετάσει διεξοδικά τις αναγκαίες εξαιρέσεις. Η Ομάδα μας υποστηρίζει την πρόταση της Επιτροπής για προικοδότηση του Ταμείου Συνοχής με 20 δισ. Ecu για τα λιγότερο ανεπτυγμένα κράτη μέλη. Η Ομάδα μας υποστηρίζει ρητώς τη μείωση των κοινοτικών πρωτοβουλιών, καθώς και την προτεραιότητα του INTERREG, ζητούμε όμως να διατηρηθεί το πρόγραμμα URBAN και θέλουμε να δημιουργηθεί μια πρωτοβουλία για περιφέρειες που εκτίθενται σε απροσδόκητα δύσκολες οικονομικές και κοινωνικές αναδιαρθρώσεις.
<P>
Εμμένουμε σε μια σταδιακή κατάργηση των ενισχύσεων προς όφελος εκείνων των περιφερειών που θα χάσουν μετά το 2000 το δικαίωμα ενίσχυσης, λέμε όμως επίσης ότι το μεταβατικό στάδιο θα πρέπει να έχει εξαετή διάρκεια και να μην υπάρξουν μετέπειτα εσωτερικές διαφοροποιήσεις.
<P>
Τέλος, υποστηρίζουμε την πρόθεση της Επιτροπής να δημιουργηθεί μεγαλύτερη συνοχή μεταξύ των εθνικών ενισχύσεων και μέτρων και των κοινοτικών μέτρων στο πλαίσιο του Στόχου 2. Εδώ, όμως, χρειαζόμαστε επίσης περισσότερη ευελιξία.
<P>
Αυτές είναι οι θέσεις που συμμερίζεται η μεγάλη πλειοψηφία της Ομάδας μου. Επιτρέψτε μου να αναφέρω συμπληρωματικά ένα γενικό και βασικό σημείο: το να συζητούμε μόνο για το πόσα πρέπει να πληρώνουν ορισμένα κράτη μέλη και πόσα πρέπει να εισπράττουν κάποια άλλα δεν καλύπτει τη διάσταση της απόφασης που πρέπει να ληφθεί στο Κοινοβούλιο και στο Συμβούλιο. Όλες οι μεταρρυθμίσεις, όχι μόνον οι θεσμικές, οι οποίες στοχεύουν στη διεύρυνση, αλλά και οι μεταρρυθμίσεις των πολιτικών, κατά τη γνώμη μας δεν έχουν μόνον ως στόχο τη διεύρυνση της ΕΕ, αλλά συνιστούν κατά βάση και μια ευκαιρία. Είναι μια ευκαιρία ανανέωσης της μέχρι τώρα πολιτικής της Ευρωπαϊκής Ένωσης. Ουσιαστικά, θα έπρεπε να γίνουν ακόμη και αν δεν επίκειτο η διεύρυνση. Το ζητούμενο στις μεταρρυθμίσεις αυτές, για να το τονίσουμε αυτό άλλη μια φορά, είναι η συγκέντρωση όσων μπορούμε να κάνουμε ως Κοινότητα και ως Ένωση. Το μέλημά μας δεν είναι ούτε η ισοπέδωση των κρατών μελών, ούτε η ισοπέδωση των πολιτικών της Ευρωπαϊκής Ένωσης.
<P>
Κυρία Πρόεδρε του Συμβουλίου, μιλήσατε για εποικοδομητική συνεργασία και για συντονισμό των εργασιών μας. Επιτρέψτε μου να πω δυο λόγια γι' αυτό. Δεν νομίζω ότι όλα τα κράτη μέλη, ή μάλλον θα έπρεπε να πω οι κυβερνήσεις στο Συμβούλιο, έχουν ήδη κατανοήσει την μεταβολή του ρόλου του Κοινοβουλίου. Δεν νομίζω ότι έχουν καταλάβει ότι τελικώς, σχετικά με τον κανονισμό για τη μεταρρύθμιση των διαρθρωτικών ταμείων και του Ταμείου Συνοχής, εφαρμόζεται ήδη σήμερα η διαδικασία συναπόφασης του Ευρωπαϊκού Κοινοβουλίου με τη μορφή της σύμφωνης γνώμης. Αυτό σημαίνει ότι και το Συμβούλιο πρέπει να ενδιαφέρεται να εγκαινιάσει διοργανικό διάλογο με το Κοινοβούλιο αμέσως μετά την πρώτη ανάγνωση, όχι μόνο για τις δημοσιονομικές προοπτικές - όπου αυτό είναι υπόθεση ρουτίνας και συμβαίνει σε κάθε περίπτωση - αλλά και για τη μεταρρύθμιση των πολιτικών και για τις θέσεις του Ευρωπαϊκού Κοινοβουλίου και του Συμβουλίου που πρέπει να διατυπωθούν στο μέλλον.
<P>
Εάν ο διάλογος για τον οποίο κάνατε λόγο, κυρία Πρόεδρε του Συμβουλίου, συνίσταται απλώς και μόνο στο να αναφέρει το Κοινοβούλιο και το Συμβούλιο να ακούει, χωρίς όμως να μιλά, όπως άλλωστε προβλέπεται, τότε σας λέω ότι αυτό δεν μας αρκεί! Και στην περίπτωση αυτή διατρέχετε κίνδυνο να οδηγήσετε σε αποτυχία τις αναγκαίες μεταρρυθμίσεις.
<P>
Θέλουμε να εγκρίνουμε την Ατζέντα 2000 στην τρέχουσα κοινοβουλευτική περίοδο, πριν από τις εκλογές. Είμαστε έτοιμοι να τηρήσουμε το χρονοδιάγραμμα. Τηρείστε το και στο Συμβούλιο! Πρέπει να λάβουμε τη θέση του Συμβουλίου μέχρι τα τέλη Μαρτίου, και μην υπολογίζετε ότι το Κοινοβούλιο θα σας προσφέρει μια δικαιολογία για να μην τηρήσετε το δικό σας χρονοδιάγραμμα! Ξέρουμε ότι η πολιτική, οικονομική και οικολογική διαμόρφωση όλης της Ευρώπης βρίσκεται στα χέρια μας, στα χέρια της Επιτροπής, στα χέρια του Συμβουλίου, όμως εξίσου και στα χέρια του Ευρωπαϊκού Κοινοβουλίου. Να είσαστε βέβαιη ότι έχουμε συναίσθηση του γεγονότος αυτού!
<P>
(Χειροκροτήματα)

<SPEAKER ID=16 LANGUAGE="DE" NAME="Poettering">
Κύριε Πρόεδρε, συνάδελφοι, η επιτυχία της Ατζέντας 2000 συνιστά, μαζί με τις αναγκαίες μεταρρυθμίσεις που συνδέονται μ' αυτήν, την απαραίτητη προϋπόθεση για την επιτυχία της Ευρωπαϊκής Ένωσης κατά την έναρξη του 21ου αιώνα. Την 1η Ιανουαρίου 1999, θα γίνει πραγματικότητα η ευρωπαϊκή Οικονομική και Νομισματική Ένωση - ένα ιστορικό γεγονός που πριν από λίγα μόλις χρόνια, πολλοί άνθρωποι στην Ευρώπη θεωρούσαν ανέφικτο. Η ΟΝΕ αποτελεί παράδειγμα για το ότι η Ευρώπη είναι σε θέση να σημειώσει μεγάλη ιστορική πρόοδο και ότι αυτό καθίσταται δυνατόν αν οι πολιτικοί επιδείξουν την απαραίτητη αποφασιστικότητα.
<P>
Δεν αρκεί όμως η αποφασιστικότητα των πολιτικών. Οι άνθρωποι στην Ευρώπη πρέπει να μπορούν να έχουν εμπιστοσύνη στις αποφάσεις της Ευρωπαϊκής Ένωσης. Βασικά, δεν θέλουν λιγότερη αλλά περισσότερη Ευρώπη. Οι άνθρωποι θέλουν μια πειστική Ευρώπη, μια Ευρώπη που να μπορεί να ενεργεί προς τα έξω και προς τα μέσα, μια Ευρώπη χωρίς διαφθορά και κατάχρηση εξουσίας, μια Ευρώπη που θα εξυπηρετεί τους πολίτες και τα συμφέροντά τους. Αυτή πρέπει να είναι η βάση της επιτυχίας της Ατζέντας 2000.
<P>
Θα ήθελα να αναφερθώ σε τέσσερα σημεία. Πρώτον: η κεντρική προτεραιότητα είναι η διεύρυνση της Ευρωπαϊκής Ένωσης προς τις χώρες της Κεντρικής και Ανατολικής Ευρώπης. Οι σχετικές διαπραγματεύσεις θα πρέπει να διεξαχθούν όσο πιο γρήγορα γίνεται, ώστε να μπορέσουν οι δέκα αυτοί λαοί της Κεντρικής Ευρώπης να ενταχθούν στην ευρωπαϊκή κοινότητα αξιών. Αυτό σημαίνει ότι η διαδικασία της διεύρυνσης θα πρέπει να είναι ευέλικτη και όχι στεγανή. Αυτό σημαίνει επίσης πως οι χώρες εκείνες που δεν συμμετέχουν ακόμη στον πρώτο γύρο των διαπραγματεύσεων θα μπορούν να φθάσουν γρήγορα εκεί, μόλις επιτελέσουν την απαιτούμενη πρόοδο. Πρέπει να αποφευχθεί η εντύπωση ότι αποκλείονται οι πολίτες ορισμένων υποψηφίων χωρών από αυτή τη διαδικασία διαπραγματεύσεων και διεύρυνσης, γιατί είναι σημαντικό να υπάρχει στους πολίτες η βούληση για μεταρρυθμίσεις, η συνείδηση ότι σύντομα θα ανήκουν στην ευρωπαϊκή κοινότητα αξιών.
<P>
Το δεύτερο σημαντικό ζήτημα είναι η μεταρρύθμιση των κοινοτικών πολιτικών ως προς τη γεωργική και διαρθρωτική πολιτική. Η γεωργική πολιτική πρέπει να συμβάλει στην ανταγωνιστικότητα των αποδοτικών αγροτικών επιχειρήσεων. Όμως, η γεωργική πολιτική δεν αφορά μόνον τους γεωργούς, αλλά πρέπει να περιλαμβάνει σε όλο και μεγαλύτερο βαθμό τον χώρο της υπαίθρου. Οι συνθήκες στην Ευρώπη διαφέρουν από εκείνες των ΗΠΑ. Ως εκ τούτου, η Ατζέντα 2000 πρέπει να συμβάλει στην περαιτέρω ανάπτυξη του ευρωπαϊκού γεωργικού προτύπου, πράγμα που θα οδηγήσει στη διαφύλαξή του.
<P>
Η διαρθρωτική πολιτική είναι η αλληλεγγύη προς τις περιφέρειες με διαρθρωτικές αδυναμίες. Υποστηρίζω με έμφαση τη συγκέντρωση, από γεωγραφική άποψη και από άποψη περιεχομένου, των μέσων ενίσχυσης των εν λόγω περιφερειών. Όμως, είμαστε επίσης της γνώμης ότι είναι αναγκαίο να εξακολουθήσουν να λαμβάνουν, σε εθνικό επίπεδο και στο πλαίσιο μιας λογικής πολιτικής σε θέματα ανταγωνισμού, κάποια κρατική ενίσχυση οι περιφέρειες εκείνες των λεγόμενων πλουσιοτέρων χωρών, οι οποίες αποκλείονται από την ενίσχυση. Και αυτό διότι οι περιφέρειες που παρουσιάζουν διαρθρωτικές αδυναμίες συγκρίνονται στις χώρες αυτές με τις πλούσιες περιοχές των εν λόγω χωρών.
<P>
Τρίτον: η θεσμική μεταρρύθμιση στην Ευρωπαϊκή Ένωση. Όλοι γνωρίζουμε το πρωτόκολλο του Αμστερνταμ. Όμως, ουσιαστικά, το σημαντικότερο δεν είναι η αναδιάρθρωση της Επιτροπής, η νέα στάθμιση των ψήφων στο Συμβούλιο, αλλά η επέκταση της διαδικασίας λήψης αποφάσεων κατά πλειοψηφία στους κόλπους του Συμβουλίου Υπουργών, ούτως ώστε η Ευρωπαϊκή Ένωση να είναι ικανή για δράση, τόσο σήμερα όσο και μελλοντικά, μετά τη διεύρυνση. Αυτή είναι η βασική προϋπόθεση: η διαδικασία λήψης αποφάσεων με ενισχυμένη πλειοψηφία στο Συμβούλιο Υπουργών στο πλαίσιο της νομοθετικής διαδικασίας της Ευρωπαϊκής Ένωσης.
<P>
Επιτρέψτε μου να αναφέρω και μια τέταρτη πτυχή. Στην Ομοσπονδιακή Δημοκρατία της Γερμανίας υπήρχε μια κυβερνητική συμφωνία βάσει της οποίας οι δύο θέσεις στην Επιτροπή πρέπει να ανήκουν στα κυβερνητικά κόμματα. Εγκαταλείπεται η αρχή ότι μία από τις θέσεις ανήκει στην αντιπολίτευση. Αν αυτό γίνει πάγια πρακτική στην Ευρωπαϊκή Ένωση, στα κράτη μέλη, τότε θα τεθεί σε κίνδυνο η πολιτική δομή της Επιτροπής. Σύμφωνα με τη Συνθήκη του Αμστερνταμ, το Ευρωπαϊκό Κοινοβούλιο πρέπει να αναλάβει έναν νέο ρόλο. Ο Πρόεδρος της Επιτροπής εκλέγεται. Κατόπιν συμφωνίας μεταξύ του Προέδρου της Επιτροπής και των εθνικών κυβερνήσεων, διορίζεται η Επιτροπή, η οποία εν συνεχεία πρέπει να λάβει την ψήφο εμπιστοσύνης του Ευρωπαϊκού Κοινοβουλίου. Αν το έτος 2000, κατά την έναρξη ισχύος της Ατζέντας 2000, αποκτούσαμε μια Επιτροπή με μονομερή πολιτική εκπροσώπηση, αυτό δεν θα ήταν καλή αρχή και θα μπορούσε να οδηγήσει σε σύγκρουση με το Ευρωπαϊκό Κοινοβούλιο, ή τουλάχιστον με τη δική μου Ομάδα. Γι' αυτό λέμε ότι πρέπει να διατηρήσουμε την ισορροπία στην Επιτροπή. Πρέπει να μπορούν να εκπροσωπηθούν εκεί όλες οι πολιτικές ομάδες, ώστε να συμβάλουμε στη σταθερότητα και στην ειρήνη στην Ευρώπη του 21ου αιώνα.
<P>
(Χειροκροτήματα)

<SPEAKER ID=17 LANGUAGE="EN" NAME="Cox">
Κύριε Πρόεδρε, εμείς πιστεύουμε ότι η Ατζέντα 2000 είναι ένας καλός γνώμονας των διαθέσεων και της κατάστασης της Ευρωπαϊκής Ένωσης αυτή τη στιγμή καθώς και της συλλογικής θεώρησης της Επιτροπής σχετικά με την εξέλιξη του ευρωπαϊκού σχεδίου. Ως πρόταση είναι μάλλον επαρκής παρά ουτοπική, είναι λιτή αλλά μπορεί να επιφέρει συναίνεση, έχει προσωρινό χαρακτήρα αλλά αποτελεί και ένα βήμα προς την ορθή κατεύθυνση στην αναγκαία πορεία προς τη διεύρυνση· οι πρωταρχικές οικονομικές προκλήσεις που παρουσιάζει η τελευταία αναγνωρίζονται μεν, αλλά η αντιμετώπισή τους αναβάλλεται. Παρ' όλους τους περιορισμούς της, η Ατζέντα 2000 είναι η μοναδική πρόταση που προσφέρεται, και η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών προτρέπει το Συμβούλιο να πραγματοποιήσει ταχεία πρόοδο στη Βιέννη με στόχο την πλήρη έγκριση της Ατζέντας 2000, στην Κολωνία τον ερχόμενο Μάρτιο.
<P>
Όσον αφορά τις λεπτομέρειες, η Ομάδα ΦΙΛ υποστηρίζει τη δέσμευση για μεγαλύτερη οικονομική και κοινωνική συνοχή, με έμφαση στην προώθηση της απασχόλησης, της ισότητας των ευκαιριών, του βιώσιμου περιβάλλοντος και, υπό αυτή την έννοια, χαιρετίζει τον στόχο του 0, 46 % του ΑΕΠ της Ευρωπαϊκής Ένωσης που προτείνεται για τη χρηματοδότηση των διαρθρωτικών ταμείων.
<P>
Υποστηρίζουμε τις προτάσεις για αποκέντρωση και για απλοποίηση των ταμείων και απευθύνουμε έκκληση ώστε να δοθεί, στα πλαίσια της διαδικασίας εταιρικής σχέσης, σημαντικότερος ρόλος στις τοπικές και περιφερειακές αρχές και να γίνεται ευρύτερη διαβούλευση με την κοινωνία των πολιτών. Για τις περιοχές οι οποίες δεν μπορούν πλέον να εντάσσονται στους Στόχους 1 και 2, πρέπει να προβλεφθεί ένα μεταβατικό στάδιο σταδιακής μείωσης της χρηματοδότησης και μία ομαλή προσγείωση· υποστηρίζουμε επίσης την καθιέρωση των προενταξιακών ταμείων για τα υποψήφια προς ένταξη κράτη.
<P>
Αν και είμαστε σύμφωνοι ότι οι πρωτοβουλίες της Κοινότητας πρέπει να συγκεντρώνονται σε μία πιο περιορισμένη κλίμακα αντικειμένων, όπως τα προγράμματα INTERREG και LEADER, η πρωτοβουλία URBAN που υπάρχει σήμερα πρέπει να διατηρηθεί. Υποστηρίζουμε την έννοια ενός αποθεματικού το οποίο θα αποτελεί την εγγύηση για την καλή διαχείριση και την αποτελεσματική χρήση στο μέλλον των πόρων των διαρθρωτικών ταμείων.
<P>
Όσον αφορά το Ταμείο Συνοχής, η Ομάδα ΦΙΛ υποστηρίζει ότι πρέπει να διατηρηθεί για τα κράτη μέλη το ΑΕΠ των οποίων βρίσκεται κάτω από το 90 % του κοινοτικού μέσου όρου, χωρίς επιπλέον όρους ή προϋποθέσεις.
<P>
Αναφορικά με τη μεταρρύθμιση της ΚΓΠ, η Ομάδα ΦΙΛ θεωρεί ότι η γεωργική πολιτική δεν μπορεί να αντιμετωπίζεται μεμονωμένα, ανεξάρτητα από τους άλλους στόχους της Ένωσης. Η ΚΓΠ πρέπει να είναι προσιτή όσον αφορά τον προϋπολογισμό, συνεπής με τις πραγματικότητες της αγοράς του παγκοσμίου εμπορίου και σύμφωνη προς τις μελλοντικές ανάγκες και απαιτήσεις της διεύρυνσης. Η μεταρρύθμιση της ΚΓΠ πρέπει να αναγνωρίζει και να σέβεται ένα γεωργικό πρότυπο το οποίο στηρίζεται κατά βάση στην Ευρώπη και στις οικογενειακές γεωργικές εκμεταλλεύσεις, αλλά πρέπει να σέβεται επίσης και τις υψηλές προδιαγραφές για την ποιότητα των τροφίμων, την ευεξία των ζώων και τη βιωσιμότητα του περιβάλλοντος και να ενθαρρύνει την ανάπτυξη της υπαίθρου. Υποστηρίζουμε ότι πρέπει να μετατοπιστεί το επίκεντρο του ενδιαφέροντος σε αυτή τη συζήτηση από τα προϊόντα, τις περικοπές και τις αποζημιώσεις, μια συζήτηση της προηγούμενης γενιάς, σε μεγαλύτερο ενδιαφέρον για τους ανθρώπους και τις περιοχές, δηλαδή τη συζήτηση της επόμενης γενιάς. Η Ομάδα ΦΙΛ έχει ανοικτό πνεύμα όσον αφορά τις νέες μορφές χρηματοδότησης της ΚΓΠ αλλά επιμένει ότι παρόμοιες προτάσεις δεν πρέπει να οδηγούν στην επιστροφή σε ένα κοκτέιλ επανεθνικοποιήσεων
<P>
Τέλος, σεβόμαστε την ανάγκη να υπάρχει δικαιοσύνη και ισορροπία στις συνεισφορές των κρατών μελών στον προϋπολογισμό, αλλά απορρίπτουμε σταθερά την έννοια της «δίκαιης επιστροφής», και ζητούμε από τα κράτη μέλη να λαμβάνουν υπόψη τους συγχρόνως τις εθνικές τους προτιμήσεις και τις υποχρεώσεις τους σε ευρωπαϊκό επίπεδο, διότι το να καταλήξουμε σε συμφωνία σχετικά με τις χρηματοδοτικές ρυθμίσεις είναι απαραίτητο για αυτό το σχέδιο.

<SPEAKER ID=18 LANGUAGE="PT" NAME="Rosado Fernandes">
Κύριε Πρόεδρε, επιχειρώντας να σχολιάσω την Ατζέντα 2000, θα μπορούσα να πω ότι στο έγγραφο αυτό δεν συναντώ τις ιστορικές αξίες στις οποίες θεμελιώθηκε η ιδέα της Ευρωπαϊκής Κοινότητας. Στη θέση αυτών των αξιών υπάρχουν άλλες αξίες, νομισματικής φύσεως: υπάρχει ένα νόμισμα. Πράγματι, δεν βλέπω να διαφυλάσσονται ιδανικά, ιδίως σε ό, τι αφορά το θέμα που γνωρίζω καλύτερα και για το οποίο πρόκειται να μιλήσω, εφόσον ενδιαφέρει την πολιτική μου Ομάδα: αναφέρομαι στην Κοινή Γεωργική Πολιτική.
<P>
Στην πραγματικότητα, δεν παρουσιάζονται συγκεκριμένες προτάσεις. Διαπιστώνουμε απλώς μια ξεδιάντροπη απόπειρα εκμηδενισμού μίας εκ των θεμελιωδών αρχών της ΚΓΠ, ίσως της σπουδαιότερης απ' όλες, της αρχής της χρηματοδοτικής αλληλεγγύης, που επίσης έχει το χαρακτήρα ηθικής αλληλεγγύης, μέσω της εισαγωγής σχεδόν απροκάλυπτων προτάσεων για επανεθνικοποίηση της ΚΓΠ όσον αφορά τα χρηματοδοτικά πακέτα που προορίζονται για τους τομείς του βοείου κρέατος και του γάλακτος.
<P>
Παρατηρούμε μια απροκάλυπτη βούληση για διατήρηση δυσμενών διακρίσεων σε βάρος των λιγότερο παραγωγικών και λιγότερο ανεπτυγμένων γεωργικών τομέων, από τη στιγμή που οι αντισταθμιστικές αποζημιώσεις θα υπολογίζονται με βάση τις κατά παράδοση παραγωγικότητες, κάτι που θα διαιωνίσει στην Ευρώπη μια σχιζοφρενική κατάσταση ανάμεσα σε χώρες εξαιρετικά φτωχές και σε άλλες, οι οποίες δεν είναι φτωχές για λόγους που έχουν να κάνουν με τη φύση και με την ίδια τους την εθνική ιστορική διαδρομή.
<P>
Σαν να μην έφθανε η Ατζέντα 2000 και οι νομοθετικές προτάσεις που εμπεριέχει, η Επιτροπή επανήλθε δριμύτερη στην επίθεσή της κατά της ευρωπαϊκής γεωργίας και των Ευρωπαίων παραγωγών, κυρίως των πιο ευάλωτων, με την έκθεσή της για τα συστήματα ιδίων πόρων, όπου προτείνει τη μερική επιστροφή των δαπανών που συνεπάγονται οι άμεσες ενισχύσεις που καταβάλλονται στο πλαίσιο της ΚΓΠ.
<P>
Πέραν τούτου, όλοι γνωρίζουμε ότι η ΚΓΠ, ως η μοναδική πραγματικά κοινή πολιτική που έχει εφαρμοστεί μέχρι τώρα, αποτέλεσε και αποτελεί την τσιμεντοκονία της ευρωπαϊκής οικοδόμησης. Και ας μη μιλήσουμε για τη διεύρυνση προς τις ΧΚΑΕ, ας μη μιλήσουμε για το «γύρο της χιλιετίας» στον Παγκόσμιο Οργανισμό Εμπορίου, ας μη μιλήσουμε ακόμη για τις δηλώσεις που μόλις χθες έκανε σε αυτή εδώ την αίθουσα ο Πρόεδρος του Ελεγκτικού Συνεδρίου, ο οποίος τόλμησε να υπερβεί τα καθήκοντά του ως δικαστής και να εκφέρει άποψη για τις ενισχύσεις στο σκληρό σίτο που λαμβάνουν οι φτωχότερες χώρες, κάτι που προφανώς αναδεικνύει μια σύγχυση εξουσιών, σε πλήρη αντίθεση με όσα κήρυτταν κάποτε για την προάσπιση της δημοκρατίας ο γερο-Montesquieu και ο γερο-Locke.
<P>
Τέλος, διαπιστώνουμε ότι με την Ατζέντα 2000 οι περισσότερο μειονεκτικές περιφέρειες θα συνεχίσουν ως έχουν, δηλαδή μειονεκτικές, ενώ οι πιο ευνοημένες περιφέρειες θα γίνονται όλο και πλουσιότερες. Είναι σίγουρο ότι το χάσμα θα διευρυνθεί. Όσο γι' αυτό δεν έχω την παραμικρή αμφιβολία.

<SPEAKER ID=19 LANGUAGE="ES" NAME="Puerta">
Κύριε Πρόεδρε, την πρόκληση της διεύρυνσης της Ευρωπαϊκής Ένωσης μπορούμε και πρέπει να την προσεγγίσουμε διασφαλίζοντας τους μεγάλους στόχους της διαδικασίας της ευρωπαϊκής οικοδόμησης και, ιδιαίτερα, της οικονομικής και κοινωνικής συνοχής. Γι' αυτό, είμαστε υποχρεωμένοι να εκφράσουμε σοβαρές επικρίσεις για την Ατζέντα 2000, που καταρτίστηκε με βεβιασμένο τρόπο, ως αμετάκλητη απόφαση και χωρίς αυστηρούς ποσοτικούς στόχους. Αποτελεί ένα μεγάλο παράδοξο το γεγονός ότι η Ατζέντα 2000 γίνεται για να επιτευχθεί η διεύρυνση και, στη συνέχεια, δεν λαμβάνεται σχεδόν καθόλου υπόψη στις προτάσεις και τα επιχειρήματα.
<P>
Η κοινή γνώμη των κρατών μελών αντιλαμβάνεται μια συζήτηση για τους ίδίους πόρους και το ανεπαρκές τους όριο του 1, 27 % του κοινοτικού ΑΕγχΠ και για την αμφιλεγόμενη χρηματοδότηση της αλληλεγγύης μέσω των διαρθρωτικών ταμείων. Αυτή είναι η μεγάλη διαφορά αντίληψης με τη φάση Ντελόρ, κατά την οποία προτείνονταν αλλεπάλληλες αυξήσεις των πόρων και των ποσών των διαρθρωτικών ταμείων.
<P>
Η συζήτηση τίθεται με πολύ ακατάλληλο τρόπο και χωρίς να ληφθεί υπόψη ότι δεν πρέπει μόνο να οικοδομήσουμε μια εσωτερική αγορά αλλά, πρωτίστως, να επιτύχουμε την οικονομική και κοινωνική συνοχή. Αντί να μιλάμε για καθαρούς συνεισφέροντες και δικαιούχους, θα πρέπει να εξηγήσουμε ποιος ωφελείται και σε ποιό βαθμό από έναν γενικό οικονομικό ισολογισμό, εφόσον οι πιο σημαντικές οικονομικές πολιτικές δεν αντικατοπτρίζονται στον προϋπολογισμό. Δεν μπορεί να παραβλέπεται το εξαιρετικό όφελος ορισμένων οικονομιών από τη μεγάλη εσωτερική αγορά, ενώ άλλες είναι αυτές που καταβάλλουν το οικονομικό και εμπορικό της τίμημα.
<P>
Όσο για την Κοινή Γεωργική Πολιτική, η βασική μας επίκριση είναι ότι δεν έχει σφαιρικό όραμα και ότι αναφέρεται μόνο σε ορισμένους παραγωγικούς τομείς. Οι μεταρρυθμίσεις των ΚΟΑ θα επιφέρουν σημαντικές μειώσεις τιμών, οι οποίες θα αντισταθμιστούν σε πολύ μερικό βαθμό από τις ενισχύσεις του εισοδήματος και τις πριμοδοτήσεις της ιδιωτικής αποθεματοποίησης. Θα έλθει ο καιρός που αυτό θα φανεί.
<P>
Μας ανησυχούν οι κοινωνικές επιπτώσεις και οι επιπτώσεις στην απασχόληση, που θα επηρεάσουν τους πιο αδύναμους γεωργούς. Μας ανησυχεί η καθιέρωση της λογικής της συγχρηματοδότησης, που δεν λύνει τα προβλήματα. Η λύση θα πρέπει να προέλθει από πραγματικές προτάσεις διαφοροποίησης των άμεσων ενισχύσεων, κατά τρόπο ώστε να διορθωθούν οι σημερινές άδικες ανισορροπίες.
<P>
Κατά τη γνώμη μας - και το λέω με κάθε σεβασμό - η πρόταση της Επιτροπής δεν είναι τίποτα περισσότερο από μια φαινομενική αναπροσαρμογή, που θα αποκρυσταλλώσει τις ανισορροπίες που υπάρχουν σήμερα. Για όλα αυτά, είμαστε βέβαιοι ότι πρέπει ακόμη να καταβληθεί μεγάλη προσπάθεια για να επιτευχθεί μια αλληλέγγυα διεύρυνση και για να διευθετηθούν προηγουμένως οι σοβαρές αντιφάσεις και ανεπάρκειες που υπάρχουν στον κοινωνικό, τον οικονομικό, αλλά και στον θεσμικό μας βίο.

<SPEAKER ID=20 LANGUAGE="NL" NAME="Aelvoet">
Κύριε Πρόεδρε, συνάδελφοι, μετά από τις επίσημες δηλώσεις στις Βρυξέλλες, το Λουξεμβούργο και το Λονδίνο σχετικά με την ιστορική σημασία της διεύρυνσης, φαίνεται ότι το Συμβούλιο ξαφνικά κόβει ταχύτητα. Προφανώς αρχίζει να επικρατεί μία ατμόσφαιρα η οποία θα μπορούσε να έχει ως αποτέλεσμα να αντικατασταθεί το παλαιό σιδηρούν παραπέτασμα από ένα προπέτασμα καπνού από όμορφα λόγια, λόγια τα οποία προσπαθούν να κρύψουν τους πραγματικούς στόχους του Συμβουλίου, δηλαδή την αναβολή της προσχώρησης νέων κρατών μελών. Γνωρίζουμε πολύ καλά ότι εδώ έχουμε να κάνουμε με μία άνευ προηγουμένου διαδικασία διεύρυνσης, η οποία θέτει ιδιαίτερα βαρείς όρους τόσο στις χώρες της Ευρωπαϊκής Ένωσης όσο και στις υποψήφιες χώρες. Οι εξαιρετικές εκθέσεις προόδου τις οποίες μας υπέβαλε η Ευρωπαϊκή Επιτροπή στις αρχές Νοεμβρίου καταδεικνύουν πόσο τεράστιες προσπάθειες έχουν καταβάλει οι υποψήφιες χώρες ώστε να ανταποκριθούν στα κριτήρια της Κοπεγχάγης. Αλλά γι' αυτή την αλλαγή που θα σημάνει η ένταξη θα πρέπει να καταβληθεί ένα βαρύτατο τίμημα. Δηλαδή, σημαντικά στρώματα του πληθυσμού θα πληρώσουν την αλλαγή αυτή με φτώχεια, όπως καταλαβαίνει ο καθένας ο οποίος ασχολείται με την όλη διαδικασία. Γι' αυτό και θέλουμε να επιστήσουμε την προσοχή όλων στο γεγονός ότι η δημιουργία μίας οικονομίας της αγοράς η οποία λειτουργεί ομαλά, πολύ συχνά συνοδεύεται από σχέδια για ιδιωτικοποιήσεις με ταχείς ρυθμούς και μόνο. Η κατάσταση στη Ρωσία, για παράδειγμα, μας διδάσκει ότι μία ιδιωτικοποίηση κατά την οποία λίγοι μόνον άνθρωποι καρπώνονται τον εθνικό πλούτο δεν αποτελεί επ' ουδενί λόγω μια υγιή βάση για μία ελεύθερη αγορά η οποία θα λαμβάνει υπόψη της την κοινωνία. Η Επιτροπή και το Συμβούλιο δεν θα πρέπει, επομένως, να ζητούν μονομερώς γοργές ιδιωτικοποιήσεις, αλλά να υποστηρίζουν υπεύθυνες ιδιωτικοποιήσεις, οι οποίες να προβλέπουν τους αναγκαίους μηχανισμούς πολιτικού και κοινωνικού ελέγχου.
<P>
Απέναντι στις σκληρές προσπάθειες που καταβάλλουν οι υποψήφιες χώρες, εμείς θεωρούμε ότι το Συμβούλιο τηρεί μία υπερβολικά συγκρατημένη στάση αναμονής. Τί κάνουμε εμείς στην Ευρώπη; Η θεσμική μεταρρύθμιση έχει ξεχαστεί σε κάποιο ντουλάπι. Η μεταρρύθμιση στον τομέα της γεωργίας δεν έχει έρθει ακόμα και, απ' ό, τι βλέπουμε, φαίνεται ότι η κατάσταση δεν θα αλλάξει, θα παραμείνουν οι μειώσεις στις τιμές παραγωγής και η εξαγωγή των διαρθρωτικών πλεονασμάτων, ενώ ελάχιστες προσπάθειες καταβάλλονται για να υπάρξει μία ολοκληρωμένη ανάπτυξη της υπαίθρου. Όσον αφορά τη χρηματοδότηση, εμείς ζητούμε να επιδειχθεί μία ελαστική στάση, η οποία θα μας επιτρέψει να προσαρμοστεί, εν ανάγκη, το ύψος της. Αλλά πέρα από το ύψος της χρηματοδότησης, μας ενδιαφέρουν ιδιαίτερα δύο λέξεις κλειδιά: συμμετοχή και αποκέντρωση. Η αποκέντρωση των πόρων αποτελεί ευτυχώς σήμερα γεγονός, αλλά η συμμετοχή των αντιπροσώπων των υποψηφίων χωρών στις επιτροπές παρακολούθησης, όπου λαμβάνονται οι αποφάσεις σχετικά με τα διάφορα σχέδια, μέχρι σήμερα δεν έχει ακόμη θεσμοθετηθεί. Η έκθεση του Ελεγκτικού Συνεδρίου σχετικά με την πυρηνική ασφάλεια, η οποία δημοσιεύθηκε πολύ πρόσφατα, καταδεικνύει την επώδυνη αποτυχία της Ευρωπαϊκής Επιτροπής στις προσπάθειες βελτίωσης της ασφάλειας των πυρηνικών σταθμών στις υποψήφιες χώρες. Τις περιπτώσεις αυτές τις έχει αναλάβει μάλιστα το πυρηνικό λόμπι των δυτικών χωρών, το οποίο αποσκοπεί στη χρησιμοποίηση δικών του (ακριβοπληρωμένων) εμπειρογνωμόνων και στην εξαγωγή του δικού του υλικού, με καταστροφικά αποτελέσματα στις χώρες αυτές ως συνέπεια. Το συντονιστικό καθήκον που έχει αναλάβει στον τομέα αυτό η Επιτροπή το καταλαβαίνουμε, αλλά μία σειρά πρωτοβουλιών όπως το TACIS, το PHARE, το BIRD και ούτω καθ' εξής, δεν αντιμετωπίζονται με τον τρόπο που θα αναμέναμε.
<P>
Συμφωνούμε απολύτως με τις θετικές προτάσεις για ταχεία έναρξη διαπραγματεύσεων, και με τη Λεττονία, αργότερα δε και με τη Λιθουανία και τη Σλοβακία. Χαιρόμαστε ιδιαίτερα για το γεγονός που διαπιστώσαμε στη μικτή επιτροπή ίσης εκπροσώπησης, ότι δηλαδή τα ανοίγματα προς την Τουρκία έφεραν αποτελέσματα. Ωστόσο, φαίνεται ότι οι Τούρκοι αντιπρόσωποι αντέδρασαν διαφορετικά απέναντι στην Ευρωπαϊκή Ένωση. Το σημαντικότερο είναι να μην καταστεί η Ένωση όμηρος στα χέρια της Ελλάδας και της Τουρκίας, διότι οι χώρες αυτές δεν συμπεριφέρονται ως μητέρες αλλά ως κακές πεθερές, οι οποίες απλώς δυσχεραίνουν τα πράγματα. Όλοι γνωρίζουν ότι η απεμπλοκή του πολιτικού προβλήματος στην Κύπρο αποτελεί μία προϋπόθεση, χωρίς την οποία η προσχώρηση της χώρας αυτής θα αντιμετωπίσει σοβαρότατα προβλήματα. Γι' αυτό και ζητούμε να διορίσει η Ευρωπαϊκή Ένωση έναν Ευρωπαίο διαμεσολαβητή, για να μπορέσει να εφαρμοσθεί μία δυναμική πολιτική ούτως ώστε να εξευρεθεί μία ικανοποιητική λύση στο πρόβλημα αυτό.

<SPEAKER ID=21 LANGUAGE="FR" NAME="Hory">
Κύριε Πρόεδρε, μπήκαμε σήμερα στον πειρασμό να συγκρίνουμε αυτό που θα μπορούσε να ήταν η συζήτησή μας για την Ατζέντα 2000 με αυτό που έγινε τελικώς, ελλείψει επαρκούς πολιτικής βούλησης. Η διεύρυνση της Ένωσης μάς παρείχε τη μοναδική ευκαιρία να προβούμε σε μία από κοινού επαλήθευση των αρχών βάσει των οποίων ιδρύθηκε η Κοινότητά μας, να σκεφτούμε ένα νέο θεσμικό οικοδόμημα στο οποίο θα είναι εφικτή η συμμετοχή εικοσιπέντε ή τριάντα κρατών και να εξετάσουμε τις δημοσιονομικές μεταρρυθμίσεις που θα προσέδιδαν στην ολοκλήρωση της ηπείρου μας το νόημά της. Μετά από αυτήν την προσπάθεια επανίδρυσης της Ένωσης, και μόνο μετά, θα μπορούσαμε να εξετάσουμε τις τεχνικές επιπτώσεις της διεύρυνσης στη γεωργική και στην περιφερειακή μας πολιτική, για παράδειγμα.
<P>
Αντί αυτής της ευρείας συζήτησης, καθ' όλη τη διάρκεια της σημερινής ημέρας θα ακούσετε τα παράπονα των βουλευτών, που εκτιμούν ορθώς ότι τα μέτρα που προτείνονται σήμερα δεν ανταποκρίνονται στο ύψος αυτής της ιστορικής πρόκλησης. Αναμφίβολα, θα έπρεπε να ξεκινήσουμε, τα δεκαπέντε κράτη μέλη αλλά και οι υποψήφιες χώρες, από το να διατρανώσουμε, και αλλού πέρα από τα ρητορικά προοίμια, τις ιδιαίτερες αξίες του ανθρωπισμού, της αλληλεγγύης, της δικαιοσύνης και της ειρήνης, που αποτελούν το ευρωπαϊκό πρότυπο και συνιστούν τους στόχους που θέτουμε ως προς τη διεύρυνση. Ελλείψει αυτής της γενικής συμφωνίας για τις ιδρυτικές αρχές και για τα νέα σύνορα, έχουμε την εντύπωση ότι οι μεν μοιράζουν, με περίσσεια συγκαταβατικότητα και πολιτικό επεκτατισμό, κάποια ψίχουλα της ευημερίας τους, ενώ οι δε πιστεύουν ότι τους προσκάλεσαν σε σούπερ-μάρκετ.
<P>
Πώς να μην αναφερθούμε επίσης στην ευκαιρία που χάσαμε στο Αμστερνταμ, όπου θα έπρεπε, τουλάχιστον, να σκιαγραφήσουμε μία θεσμική αρχιτεκτονική προσαρμοσμένη στην ήπειρό μας και να ακολουθήσουμε αποφασιστικά το ομοσπονδιακό πρότυπο, αντί να αγκιστρωθούμε σε ένα ιδιάζον οικοδόμημα που δείχνει καθημερινώς τα όριά του; Πώς να μην υπογραμμίσουμε την κενότητα των χρηματοδοτικών μας δεσμεύσεων, που στερούν από κάθε ουσία τις πολιτικές μας δεσμεύσεις, ενώ θα έπρεπε, προς το ίδιο μας το συμφέρον, να είμαστε γενναιόδωροι και γεμάτοι φαντασία, να σκεφτούμε, για παράδειγμα, τέλος, την επιβολή ενός άμεσου κοινοτικού φόρου που θα έδινε μία συγκεκριμένη διάσταση στην Ευρώπη των πολιτών και μία γνήσια αρμοδιότητα στο Κοινοβούλιό μας; Δεν αξιοποιήσαμε καν το σύνολο των χρηματοδοτικών πόρων που οι σημερινές Συνθήκες μάς επέτρεπαν να θέσουμε στην υπηρεσία της διεύρυνσης.
<P>
Γνωρίζω όλα τα επιχειρήματα των οικονομολόγων, των λογιστών και των στατιστικολόγων. Αυτοί οι ίδιοι προέβαλλαν ήδη τα ίδια επιχειρήματα στο σχέδιο της γερμανικής ενοποίησης. Ό, τι και να λένε οι αριθμοί, δεν θα εμποδίσουμε την απλή κοινή λογική να μας κάνει να διαπιστώσουμε ότι, με τα ίδια μέσα και απαράλλαχτους κανόνες, μία Ευρώπη που περνά από δεκαπέντε σε είκοσι, έπειτα σε εικοσιπέντε, στη συνέχεια σε τριάντα μέλη, θα είναι οπωσδήποτε εξασθενημένη. Δεν πρόκειται να παρακολουθήσουμε μία διεύρυνση αλλά, κατόπιν διάλυσης, μία απώλεια πυκνότητας της Ευρωπαϊκής Ένωσης που θα οδηγήσει την Ευρώπη μας στον πιο δογματικό οικονομικό φιλελευθερισμό και στην πολιτική ανικανότητα που αποτελεί το υπόβαθρο άλλων συμφερόντων.
<P>
Ιδού γιατί η Ομάδα της Ευρωπαϊκής Ριζοσπαστικής Συμμαχίας, διακείμενη επί συνόλω ευνοϊκά στις μεταρρυθμίσεις και σε κάποιες «μεταρρυθμισούλες» που μας προτείνονται, περιμένει τη μεγάλη πολιτική συζήτηση σχετικά με την Ευρώπη με την ηπειρωτική της διάσταση, μία συζήτηση που δεν θα μπορούμε αιωνίως να αναβάλλουμε. Καθένας από εμάς μπορεί να διαισθανθεί, σχετικά με τη διεύρυνση, ότι φυσάει ο άνεμος της ιστορίας, καθένας όμως μπορεί να επίσης να αντιληφθεί ότι, σε αυτή τη μεγάλη περίσταση, το ευρωπαϊκό μας σχέδιο δεν είναι ιδιαίτερα εμπνευσμένο.

<SPEAKER ID=22 NAME="Πρόεδρος">
Η συζήτηση έληξε.

<CHAPTER ID=3>
Καλωσόρισμα
<SPEAKER ID=23 NAME="Πρόεδρος">
Επιτρέψτε μου να καλωσορίσω εκ μέρους του Κοινοβουλίου δύο διακεκριμένα μέλη του νεοεκλεχθέντος Εθνικού Συμβουλίου της Σλοβακίας. Πρόκειται για τον κ. Peter Weiss, Πρόεδρο της Επιτροπής Εξωτερικών Υποθέσεων, ο οποίος, από εδώ και στο εξής, θα είναι συμπρόεδρος της Μικτής Κοινοβουλευτικής Επιτροπής, και τον κ. Frantisek Sebej.
<P>
(Χειροκροτήματα) Σας εύχομαι κάθε επιτυχία στο έργο σας, που προσβλέπει στην προαγωγή της Σλοβακίας στον δρόμο της προσχώρησης στην Ένωση.

<CHAPTER ID=4>
Προενταξιακή στρατηγική
<SPEAKER ID=24 NAME="Πρόεδρος">
Η ημερήσια διάταξη προβλέπει την κοινή συζήτηση των τεσσάρων ακόλουθων εκθέσεων:
<P>
Α4-0397/98 του κ. Barσn Crespo, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την πρόταση κανονισμού του Συμβουλίου για τον συντονισμό της βοήθειας που παρέχεται στις υποψήφιες χώρες στο πλαίσιο της προενταξιακής στρατηγικής·-Α4-0382/98 του κ. Walter, εξ ονόματος της Επιτροπής Περιφερειακής Πολιτικής, σχετικά με την πρόταση κανονισμού (ΕΚ) του Συμβουλίου που αφορά την ίδρυση του Μέσου Προενταξιακών Διαρθρωτικών Πολιτικών·-Α4-0388/98 του κ. Tomlinson, εξ ονόματος της Επιτροπής Προϋπολογισμών, σχετικά με την πρόταση κανονισμού (ΕΚ, ΕΥΡΑΤΟΜ) του Συμβουλίου, ο οποίος τροποποιεί τον κανονισμό (ΕΚ, ΕΥΡΑΤΟΜ) αριθ. 2728/94 περί ιδρύσεως Ταμείου Εγγύησης για τις εξωτερικές δράσεις·-Α4-0383/98 του κ. Sonneveld, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού (ΕΚ) του Συμβουλίου, που αφορά την κοινοτική στήριξη για τα προενταξιακά μέτρα που αφορούν τη γεωργία και την αγροτική ανάπτυξη στις υποψήφιες για ένταξη χώρες της Κεντρικής και Ανατολικής Ευρώπης κατά την προενταξιακή περίοδο.
<SPEAKER ID=25 NAME="Barσn Crespo">
Κυρία Πρόεδρε, κύριε Πρόεδρε της Επιτροπής. Το Συμβούλιο απουσιάζει. Παρακαλώ να καταγραφεί στα πρακτικά.
<P>
Πρόκειται να σας παρουσιάσω την έκθεση σχετικά με την πρόταση κανονισμού του Συμβουλίου για τον συντονισμό της βοήθειας που παρέχεται στις υποψήφιες χώρες στο πλαίσιο της προενταξιακής στρατηγικής. Επιτρέψτε μου, κυρία Πρόεδρε, να αρχίσω υπενθυμίζοντας κάτι που είναι πολύ στοιχειώδες, αλλά που πιστεύω ότι έχει αποφασιστική σημασία: ότι η διεύρυνση είναι ένα ουσιώδες πολιτικό σχέδιο, όχι μόνο στο πλαίσιο της Ατζέντα 2000, αλλά για την ίδια την Ευρωπαϊκή Ένωση. Και το σχέδιο αυτό δεν συνίσταται απλώς στο να προβούμε στον έλεγχο ορισμένων χωρών που θέλουν να μπουν, σαν να ήταν ιατρική εξέταση, ούτε να τις εισαγάγουμε από το παράθυρο, αλλά είναι μια συνεχής διαδικασία, μια διαδικασία κοινής και συμμερισμένης προσπάθειας, για να μπορέσουν οι χώρες αυτές να συγκεντρώσουν τις προϋποθέσεις που απαιτούν οι Συνθήκες, οι οποίες αντικατοπτρίσθηκαν στα λεγόμενα κριτήρια της Κοπεγχάγης και οι οποίες είναι κατά βάση οι εξής: εδραίωση των δημοκρατικών συστημάτων των υποψήφιων χωρών, αναδιάρθρωση των οικονομιών τους για να μπορέσουν, όχι μόνο να προσαρμοσθούν στο κεκτημένο μας, αλλά και να λειτουργήσουν σαν οικονομίες της αγοράς, και ενίσχυση της καλής γειτονίας και της αλληλεγγύης μεταξύ αυτών των χωρών και μεταξύ αυτών και εμάς. Αυτό απαιτεί πολιτική βούληση, όπως απαιτεί και σαφήνεια στόχων.
<P>
Επιθυμώ και εύχομαι το Ευρωπαϊκό Συμβούλιο της Βιέννης να κάνει μια σχετική πολιτική δήλωση και, προπαντός, να λάβει υπόψη του τον περιεκτικό και σφαιρικό χαρακτήρα αυτής της διαδικασίας, χωρίς να δημιουργήσει νέες διαφορές και διακρίσεις μεταξύ αυτών των χωρών.
<P>
Σημειώνω, επίσης, ορισμένα πράγματα που είπε η αυστριακή Προεδρία, η οποία, απ' ό, τι αντιλαμβάνομαι, πρόκειται να υιοθετήσει προτάσεις του Κοινοβουλίου. Από τη μια πλευρά, δέχθηκε την κατηγορία 7, διαχωρίζοντας την προένταξη από τις μεταρρυθμίσεις, πράγμα που εξυπηρετεί περισσότερο τη σαφήνεια παρά τη διαφάνεια, επειδή η διαφάνεια δεν φαίνεται και η σαφήνεια φαίνεται, και πιστεύω ότι θα πρέπει να αρχίσουμε να μιλάμε με περισσότερη σαφήνεια για αυτό το θέμα. Δέχεται, επίσης, να γίνει αναθεώρηση των δημοσιονομικών προοπτικών - το 1, 27 % δεν είναι οι Δέκα Εντολές - και να υπάρξει κάποια ευελιξία. Και τούτο πιστεύω ότι μπορεί να βοηθήσει αυτή τη διαδικασία.
<P>
Περνώντας τώρα στις βασικές συμβολές του Κοινοβουλίου στην προενταξιακή στρατηγική, πιστεύουμε ότι σε μια προενταξιακή στρατηγική πρέπει να ληφθεί υπόψη η γενική πολιτική διάσταση της διαδικασίας και όχι μόνον αυτές οι ατομικές εξετάσεις. Πρέπει να ληφθούν υπόψη διαστάσεις όπως αυτές που αφορούν τις πτυχές της πολιτικής συνεργασίας και της ασφάλειας, που είναι θεμελιώδεις. Θεωρούμε σημαντικό να αντικατοπτρίζει η στρατηγική και να διαρθρώνεται γύρω από αυτά που ορίζουν οι Συνθήκες μας. Γι' αυτό εμμένουμε στη θέση ότι η στρατηγική πρέπει να αναπτυχθεί με τα μέσα μας, που είναι κατά βάση οι κοινές δράσεις και οι κοινές θέσεις. Είναι σημαντικό να τηρούμε και εμείς τους κανόνες που οι ίδιοι θεσπίσαμε, χωρίς να χρειάζεται να μας το υπενθυμίζει πού και πού το Ευρωπαϊκό Δικαστήριο.
<P>
Εξάλλου, επιτελέσαμε ένα σημαντικό έργο συντονισμού μεταξύ των διάφορων επιτροπών που ασχολούνται με τα τρία βασικά μέσα που εφαρμόζονται αυτή τη στιγμή. Οφείλω να επισημάνω ότι η Επιτροπή, η οποία κατήρτισε τις προτάσεις των τριών κανονισμών, άλλαξε γνώμη στην πορεία, τροποποίησε η ίδια το κείμενό της και, από ό, τι αντιλαμβάνομαι, έδωσε πολύ μεγαλύτερο βάρος στο πρόγραμμα PHARE. Από την άποψη αυτή, είναι σημαντικό να λάβει η Επιτροπή υπόψη και τις παρατηρήσεις του Κοινοβουλίου και τις τροπολογίες μας, ώστε να προσδώσει μεγαλύτερη σαφήνεια σ' αυτούς τους στόχους και προπαντός στη λειτουργία του προγράμματος PHARE, που διατρέχει τον κίνδυνο να διαρθρωθεί σε δύο ή τρία προγράμματα PHARE: για τις χώρες που έχουν αρχίσει ήδη τις διαπραγματεύσεις, για εκείνες που βρίσκονται στα πρόθυρα και θέλουν να τις αρχίσουν και για τις χώρες στις οποίες το πρόγραμμα PHARE δεν εφαρμόζεται ούτε σήμερα και οι οποίες δεν συμμετέχουν σε αυτή τη διαδικασία.
<P>
Τελειώνοντας, κυρία Πρόεδρε, θα ήθελα να επισημάνω ότι το αποτέλεσμα του συντονισμού μεταξύ των διάφορων επιτροπών σε σχέση με τη διαδικασία Hughes μάς έδωσε τη δυνατότητα να διατυπώσουμε τροπολογίες που αποσκοπούν στον καθορισμό των πολιτικών και οικονομικών προϋποθέσεων της διαδικασίας, να επιμείνουμε στη συγχρηματοδότηση, να αποφασίσουμε την ενσωμάτωση και την προσαρμογή της ενίσχυσης εντός των ορίων της αρμόδιας για τον προϋπολογισμό αρχής, την αποκέντρωση και τον έλεγχο της όλης διαδικασίας και μία ετήσια έκθεση, καθώς και τη συμμετοχή του Ευρωπαϊκού Κοινοβουλίου σε όλη αυτή την εξέλιξη και όλον αυτόν τον έλεγχο.

<SPEAKER ID=26 NAME="Walter">
Κυρία Πρόεδρε, αξιότιμοι κυρίες και κύριοι, το Ευρωπαϊκό Κοινοβούλιο έχει ήδη ταχθεί πολλές φορές ρητώς υπέρ της διαδικασίας διεύρυνσης. Η τεράστια πρόκληση την οποία αντιμετωπίζουμε τώρα, είναι η εξής: πώς θα διασφαλίσουμε, από τη μια, την ικανότητα για προσχώρηση των υποψηφίων χωρών; Από την άλλη, πώς θα καταστήσουμε επίσης την Ευρωπαϊκή Ένωση και τις δομές της ικανές για διεύρυνση; Το Μέσο Προενταξιακών Διαρθρωτικών Πολιτικών για τα υποψήφια κράτη, το ISPA, συνιστά ένα σημαντικό συνδετικό στοιχείο μεταξύ του εσωτερικού και του εξωτερικού της Ένωσης, που βοηθάει τις υποψήφιες χώρες ως προς τις επενδύσεις που είναι επειγόντως απαραίτητες και τις οδηγεί στη βαθμιαία προσέγγιση του τρόπου λειτουργίας και των μηχανισμών της ευρωπαϊκής διαρθρωτικής πολιτικής.
<P>
Η επιτυχία της στρατηγικής προσέγγισης θα εξαρτάται κατά πολύ από τον άριστο συντονισμό όλων των υπαρχόντων μέσων, δηλαδή των ISPA, PHARE, των προενταξιακών ενισχύσεων στον τομέα της γεωργίας και, επίσης, του INTERREG, στον τομέα της διασυνοριακής συνεργασίας. Πρέπει να αποφεύγονται οι επικαλύψεις, που θα συνιστούσαν για τις υποψήφιες χώρες, οι οποίες έτσι κι αλλιώς έχουν πάρα πολλά να κάνουν, μια πρόσθετη και περιττή επιβάρυνση. Πρέπει να προσδιοριστεί με σαφήνεια μέσω του κανονισμού σχετικά με τον συντονισμό και των ενδεχομένων προενταξιακών εταιρικών σχέσεων με τις υποψήφιες χώρες με ποιο μέσο, πού και πώς θα γίνονται παρεμβάσεις.
<P>
Πέραν τούτου, το Μέσο Προενταξιακών Διαρθρωτικών Πολιτικών έχει να αντιμετωπίσει ένα θεμελιώδες δίλημμα. Από τη μια πλευρά, στις υποψήφιες χώρες υπάρχουν τεράστιες ανάγκες επενδύσεων σε πολλούς και ποικίλους τομείς. Μόνο στον περιβαλλοντικό τομέα, το κόστος των απαιτούμενων μέτρων για την υιοθέτηση του κοινοτικού κεκτημένου ανέρχεται, σύμφωνα με τις υπάρχουσες εκτιμήσεις για τις 10 υποψήφιες χώρες, σε περίπου 100 δισ. ευρώ. Οι ενισχύσεις από πλευράς Ευρωπαϊκής Ένωσης, για τις οποίες γίνονται αυτόν τον καιρό διαπραγματεύσεις είναι, σε σχέση με τις ανάγκες αυτές, μία σταγόνα στον ωκεανό. Αυτό καθιστά ακόμη πιο απαραίτητη την εύστοχη χρήση των πόρων. Για τον λόγο αυτόν, θεωρώ - και το ίδιο αποδείχθηκε από την ομόφωνη ψήφιση στην επιτροπή - ότι η εστίαση σε επενδύσεις στον τομέα των έργων περιβαλλοντικής υποδομής και των μεταφορών πρέπει σε γενικές γραμμές να διευκολύνει την εφαρμογή του κοινοτικού κεκτημένου στους συγκεκριμένους τομείς. Δεν πρέπει να πέσουμε σε πολυδιάσπαση.
<P>
Εξαιτίας των περιορισμένων πιστώσεων, είναι επίσης σωστό, όπως προτείνει η Επιτροπή, να προσανατολίζονται οι ενισχύσεις του ISPA σε συγκεκριμένους στόχους, όπως στο PHARE. Αυτό όμως δεν σημαίνει ότι οι επιτόπου σημαντικοί παράγοντες στις εμπλεκόμενες χώρες και περιφέρειες δεν πρέπει να συμπεριληφθούν πλήρως στις δραστηριότητες αυτές. Παράλληλα με τις επενδύσεις στον τομέα της υποδομής, θα παρασχεθεί τεχνική βοήθεια. Εδώ, θα ήταν λάθος αν το ISPA προωθούσε τη γενική βελτίωση της διοικητικής ικανότητας στις υποψήφιες χώρες, επειδή αυτό είναι στόχος του PHARE. Ενόψει των προβλημάτων που εξακολουθούν να υφίστανται και της ανάγκης αναπλήρωσης που υπάρχει στον διοικητικό τομέα είναι, όμως, απαραίτητο για την αποτελεσματική εκτέλεση των σχεδίων να διασφαλισθεί η παροχή υποστήριξης στις εκάστοτε αρμόδιες για την υλοποίησή τους διοικητικές υπηρεσίες.
<P>
Η εστίαση θα σήμαινε επίσης τη συγκέντρωση σε λίγα σχέδια ή δέσμες σχεδίων, που θα έχουν σημαντικό μέγεθος. Είναι σωστή η πρόταση της Επιτροπής να προβλεφθεί κατώτατο όριο 5 εκατ. ευρώ για τα μέτρα, με την συμπλήρωση όμως ότι θα πρέπει να υπάρχει η δυνατότητα παρέκκλισης από το κατώτατο όριο, μέχρι ένα συγκεκριμένο ποσοστό, για τις μικρότερες χώρες και για άλλες αιτιολογημένες περιπτώσεις. Εδώ, το περιθώριο αυτό είναι αναγκαίο.Η επίτευξη συγκεκριμένων στόχων καθίσταται επίσης δυνατή βάσει της αρχής της συγχρηματοδότησης, η οποία θα επιτρέψει την εύλογη χρήση των ευρωπαϊκών πόρων και θα αυξήσει την προστιθέμενη αξία των έργων, σε συνεργασία με τα διεθνή χρηματοπιστωτικά ιδρύματα όπως για παράδειγμα την Ευρωπαϊκή Τράπεζα Επενδύσεων.
<P>
Το ISPA συγκρίνεται επανειλημμένα με το Ταμείο Συνοχής. Αυτό είναι ορθό όσον αφορά την εστίαση και των δύο σε δράσεις στον τομέα των μεταφορών και σε περιβαλλοντικές δράσεις. Όπως και στην περίπτωση του Ταμείου Συνοχής, το ζητούμενο θα είναι να υπάρξει μεταξύ των δύο αυτών τομέων μια ισορροπία. Δεν θα πρέπει να παραμεληθεί το περιβάλλον για χάρη της ενίσχυσης των επενδύσεων με στόχο τη διεύρυνση. Όμως, το ISPA είναι κάτι περισσότερο από κλώνος του Ταμείου Συνοχής. Πρέπει ακόμη να διευκολύνει τις υποψήφιες χώρες να εξοικειωθούν με τους μηχανισμούς των διαρθρωτικών ταμείων. Για τον λόγο αυτόν, ζητούμε να ισχύσουν στην εκτέλεση, στη διαχείριση και όπου αλλού είναι δυνατόν οι ίδιες διατάξεις που ισχύουν ως προς τα διαρθρωτικά ταμεία και την μετεξέλιξή τους, η οποία τώρα είναι υπό συζήτηση. Η αρχή της εταιρικής σχέσης πρέπει να εφαρμοστεί από την αρχή όσο ευρύτερα είναι δυνατόν.
<P>
Το ISPA είναι ένα θετικό μήνυμα της Ένωσης για το ότι προσπαθούμε σοβαρά να βοηθήσουμε τις χώρες της Κεντρικής και Ανατολικής Ευρώπης να μας προσεγγίσουν. Σε ό, τι αφορά τη διεύρυνση, πολλά έχουν μέχρι τώρα ειπωθεί γύρω από χρονοδιαγράμματα, ημερομηνίες και χρονολογίες. Πιστεύω ότι εδώ θα πρέπει να θεσπίσουμε ρεαλιστικά κριτήρια. Δεν έχει κανένα νόημα να δημιουργούμε πολύ μεγάλες προσδοκίες που δεν μπορούν να εκπληρωθούν. Πρέπει όμως να καταστήσουμε επίσης σαφές ότι θα χρησιμοποιήσουμε τα μέσα που διαθέτουμε και πραγματικά θα χορηγήσουμε οικονομική ενίσχυση. Το ISPA είναι το χρηματοδοτικό μέσο που μπορούμε να διαθέσουμε. Είναι για τους υποψήφιους προς ένταξη μια βοήθεια προκειμένου να βοηθήσουν τον εαυτό τους, τίποτα παραπάνω και τίποτα λιγότερο. Ως εκ τούτου, χαιρετίζουμε την πρόταση της Επιτροπής με τις τροπολογίες που υποβάλαμε, οι οποίες παρακαλούμε να ληφθούν υπ' όψιν στη συνέχεια των διαβουλεύσεων.

<SPEAKER ID=27 NAME="Sonneveld">
Κυρία Πρόεδρε, οι υποψήφιες χώρες πραγματοποιούν αυτή τη στιγμή αλλαγές στον τομέα της γεωργίας, ούτως ώστε να είναι σε θέση, όταν έρθει η ώρα, να προσχωρήσουν στην Ευρωπαϊκή Ένωση. Αυτές οι οποίες επιθυμούν και σκοπεύουν να προσχωρήσουν γρήγορα, θα πρέπει να έχουν επιτύχει προφανή και σημαντικά αποτελέσματα στον τομέα αυτόν, ούτως ώστε να μπορέσουν οι αγορές τους, οι διοικήσεις και οι θεσμικές υποδομές τους να προσαρμοστούν χωρίς πολλά προβλήματα σε αυτές της Ευρωπαϊκής Ένωσης των 15. Εάν η Ευρωπαϊκή Ένωση τη στιγμή αυτή δημιουργήσει ένα νέο όργανο, ούτως ώστε να προσφέρει συνδρομή σε αυτές τις υποψήφιες χώρες κατά την προενταξιακή διαδικασία προσαρμογής, η βοήθεια που τους παρέχεται θα πρέπει να είναι έντονα επικεντρωμένη σε συγκεκριμένα αποτελέσματα και να παρασχεθεί το ταχύτερο δυνατόν. Γι' αυτό δεν θα πρέπει να προτείνουμε κάποιες άκαμπτες λύσεις, διότι το ζήτημα είναι πολύ περίπλοκο, οι δε συνθήκες διαφέρουν έντονα από χώρα σε χώρα.
<P>
Η πρόταση της Επιτροπής, να μπορούν τα κράτη μέλη να επιλέγουν συγκεκριμένα προγράμματα προτεραιότητας από έναν κατάλογο συγκεκριμένων προς συζήτηση πολιτικών τομέων, αποτελεί μία σωστή προσέγγιση στα πλαίσια αυτά. Πιστεύω, ωστόσο, ότι η πρόταση να ζητείται από τις υποψήφιες χώρες πριν από την 1η Ιανουαρίου του έτους 2000 να υποβάλουν ένα σχέδιο για την ανάπτυξη της υπαίθρου, στο οποίο θα πρέπει να έχουν εγγράψει όλα τα προγράμματα που έχουν επιλέξει, δεν μου φαίνεται ότι αποτελεί τη σωστή προσέγγιση. Όχι ότι τέτοια προγράμματα για την ανάπτυξη της υπαίθρου δεν είναι αναγκαία καθεαυτά, αλλά με κανέναν τρόπο δεν μπορούν να εκπονηθούν βραχυπρόθεσμα με τρόπο δημοκρατικό και ικανοποιητικό. Θα ήταν περιττό, και μάλιστα επικίνδυνο, να επιβάλουμε έναν τέτοιον όρο για την παροχή υποστήριξης προς τις χώρες αυτές.
<P>
Γι' αυτό και υπέβαλα εξ ονόματος της Επιτροπής Γεωργίας μία πρόταση στην Ολομέλεια, ούτως ώστε αυτά τα σχέδια για την ανάπτυξη της υπαίθρου να μην τεθούν ως όρος εκ των προτέρων, αλλά να αντικατασταθεί κατ' αρχήν ένα τέτοιο προγραμματικό πλαίσιο από μία ρεαλιστική προσέγγιση, η οποία να καθιστά δυνατή τη χρηματοδότηση διαφόρων μέτρων, η χρησιμότητα των οποίων είναι προφανής σε όλους. Γι' αυτό ζητούμε να συσταθεί μία συμβουλευτική επιτροπή, στην οποία θα συμμετέχουν εμπειρογνώμονες από την Ευρωπαϊκή Ένωση των 15 και από τις υποψήφιες χώρες. Η επιτροπή αυτή θα έχει ένα διπλό καθήκον. Αφενός, θα πρέπει να βοηθήσει στον εντοπισμό τέτοιων χρήσιμων μέτρων, συγχρόνως δε, θα πρέπει να εξασφαλίσει ότι η υποβολή προτάσεων για τα διάφορα προγράμματα καθώς και η συζήτησή τους από τις υπηρεσίες της Επιτροπής διεξάγεται ομαλώς και ακατάπαυστα. Οι συμβουλευτικές αυτές υπηρεσίες της Επιτροπής, καθώς και η υποστήριξη που αυτή θα παρέχει, θα πρέπει να βασίζονται σε ενδελεχή γνώση του κοινοτικού κεκτημένου και της διαδικασίας αλλαγών στην οποία βρίσκονται αυτή τη στιγμή οι υποψήφιες χώρες.
<P>
Οι υπηρεσίες τις οποίες θα παρέχει η επιτροπή αυτή θα πρέπει να προσφέρονται τόσο προς τις διοικητικές αρχές των υποψηφίων χωρών, όσο και προς τις υπηρεσίες της Επιτροπής, αυτό φυσικά σε στενή συνεργασία με την αντιπροσωπεία της Ευρωπαϊκής Ένωσης στις υποψήφιες χώρες. Κάτι τέτοιο θα εξασφαλίσει μία καλύτερη ποιότητα και ταχύτερες διαδικασίες, επομένως και αύξηση των μετρήσιμων αποτελεσμάτων βραχυπρόθεσμα.
<P>
Ο κατάλογος μέτρων που πρότεινε η Επιτροπή, από τον οποίο τα κράτη μέλη θα μπορέσουν να επιλέξουν τις δικές τους προτεραιότητες, επεκτάθηκε από την Επιτροπή Γεωργίας με διάφορες προτάσεις, μεταξύ των οποίων ήταν η εγκαθίδρυση ενός συστήματος ιδρυμάτων αγροτικής πίστης, καθώς επίσης η ταχύτερη εισαγωγή μίας μεγάλης κλίμακας λογιστικής στις γεωργικές εκμεταλλεύσεις. Στο κείμενο της Επιτροπής Γεωργίας διατυπώνονται συγκεκριμένοι όροι που συνοδεύουν διάφορα πιθανά μέτρα, όροι που αφορούν τη στρέβλωση ανταγωνισμού και την υιοθέτηση της κοινοτικής νομοθεσίας. Θεωρώ σκοπιμότερο να αναφέρονται τέτοιοι όροι στο σχετικό άρθρο 6, όπου υπάρχει ιδιαίτερη αναφορά στο συμβιβάσιμο και στις προϋποθέσεις τις οποίες θα πρέπει να πληρούν τα κράτη αυτά σχετικά με τα μέτρα στήριξης.
<P>
Όσον αφορά το συντονισμό, θα πρέπει να καταβληθούν προσπάθειες για να υπάρξει όσο το δυνατόν περισσότερη εναρμόνιση των κανόνων της Ευρωπαϊκής Ένωσης για τα διάφορα προγράμματα στήριξης. Αυτό ισχύει, λόγου χάρη, για τους κανόνες που αφορούν την κατάστρωση προϋπολογισμών και τη λογιστική. Περαιτέρω, θα πρέπει να χρησιμοποιηθούν όσο το δυνατόν περισσότερο οι υφιστάμενες δομές συντονισμού και διεξαγωγής ελέγχων. Γι' αυτό συμφωνώ με την τροποποιημένη πρόταση της Επιτροπής, να χαρακτηριστεί υπεύθυνη γι' αυτά τα μέτρα στήριξης της γεωργίας η Επιτροπή PHARE.
<P>
Και το σύστημα της αδελφοποίησης μεταξύ ιδρυμάτων συγκεκριμένων κρατών μελών της Ευρωπαϊκής Ένωσης και ορισμένων υποψηφίων χωρών, όπως για παράδειγμα στον τομέα των κτηνιατρικών και γεωπονικών υπηρεσιών, αξίζει κάθε υποστήριξη. Η επί τούτου συσταθείσα εποπτική επιτροπή μπορεί και στα νέα πλαίσια των μέτρων ενίσχυσης να συνεχίσει το έργο της με τη δική μας υποστήριξη. Και στην περίπτωση αυτή μπορεί να χρησιμοποιηθούν οι υφιστάμενες δραστηριότητες του προγράμματος PHARE.

<SPEAKER ID=28 LANGUAGE="EN" NAME="Titley">
Κυρία Πρόεδρε, ορθόν είναι να ξεκινήσει αυτή η τελευταία διεύρυνση της Ευρωπαϊκής Ένωσης φέτος, που γιορτάζουμε και την πεντηκοστή επέτειο της αερογέφυρας του Βερολίνου. Εκείνη ήταν μία αξιόλογη διεθνής προσπάθεια προς όφελος της ειρήνης, της σταθερότητας και της δημοκρατίας στην Ευρώπη. Είναι ήδη αρκετά σαφές ότι αυτή η διεύρυνση της Ευρωπαϊκής Ένωσης θα απαιτήσει την ίδια μορφή διεθνούς προσπάθειας αν θέλουμε να την ολοκληρώσουμε με επιτυχία. Θα απαιτήσει ανιδιοτέλεια εκ μέρους των κρατών μελών της Ευρωπαϊκής Ένωσης και των υποψηφίων προς ένταξη χωρών. Σαφώς πρόκειται για μία περίπλοκη και εξαιρετικά απαιτητική διαδικασία. Πρέπει να αφοσιωθούμε στον υπέρτατο στόχο, που είναι μία Ευρώπη της σταθερότητας και της ευημερίας.
<P>
Βεβαίως, οι οποιεσδήποτε λύσεις στα πρόβλήματα αυτά πρέπει να γίνουν δεκτές από τους λαούς της Ευρώπης, τόσο από τους δικούς μας ψηφοφόρους όσο και από τους ψηφοφόρους στις υποψήφιες προς ένταξη χώρες. Επομένως, οι λύσεις μας πρέπει να είναι πρακτικές και να μπορούν να γίνουν αποδεκτές. Οι δημοσκοπήσεις της κοινής γνώμης στην Ευρωπαϊκή Ένωση αυτή τη στιγμή δείχνουν ότι ο κόσμος είναι είτε αδιάφορος είτε εχθρικός έναντι της διεύρυνσης, επομένως πρέπει ουσιαστικά να προβάλλουμε αυτό το σχέδιο τόσο στην Ευρωπαϊκή Ένωση όσο και στις υποψήφιες προς ένταξη χώρες. Παράλληλα με την τοποθέτηση χρημάτων για τις υποδομές και το περιβάλλον πρέπει να σκεφτούμε και τους ανθρώπους. Αλλωστε, όπως είπε και ο Galbraith: «Το χρήμα δεν είναι ανώτερο από τη δημοκρατία».
<P>
Θα ήθελα να δω να γίνονται περισσότερα για τον κοινωνικό διάλογο και για την ανάπτυξη προγραμμάτων στις χώρες αυτές για να βοηθήσουμε τους ανθρώπους οι οποίοι επλήγησαν από τον οικονομικό μετασχηματισμό.
<P>
Όσον αφορά το συγκεκριμένο μέσο που εξετάζουμε σήμερα, όπως λέει ο κ. Barςn Crespo, πρέπει να υπάρχει περισσότερη διαφάνεια σχετικά με το πώς δαπανάται αυτό το χρήμα και το πώς συστήνονται οι επιτροπές που το διαχειρίζονται. Αν λάβουμε υπόψη μας τα πρόσφατα σκάνδαλα της Επιτροπής, πρέπει να διασφαλίσουμε ότι αυτό το σχέδιο δεν σκιάζεται από αμφιβολίες σχετικά με τον τρόπο διαχείρισης του χρήματος.

<SPEAKER ID=29 LANGUAGE="NL" NAME="Oostlander">
Κυρία Πρόεδρε, ο κανονισμός σχετικά με τον συντονισμό της ενίσχυσης προς τις υποψήφιες χώρες στα πλαίσια της προενταξιακής στρατηγικής αποτελεί ένα σημαντικότατο βήμα προς την κατεύθυνση της διεύρυνσης της Ευρωπαϊκής Ένωσης. Πράγματι, βρισκόμαστε σε μία διαδικασία η οποία αλλάζει ριζικά την εικόνα της Ευρωπαϊκής Ένωσης. Παλαιότερα θεωρούσαμε τον εαυτό μας ως μέλη της Ευρωπαϊκής Οικονομικής Κοινότητας. Όλο και περισσότερο τώρα, ιδιαίτερα κατά τις επαφές μας με τις υποψήφιες χώρες, συνειδητοποιούμε ότι είμαστε πρώτα απ' όλα ένας σύνδεσμος δημοκρατικών κρατών δικαίου. Φυσικά, αυτό χαρακτηρίζει και τη στάση μας απέναντι σε ορισμένες υποψήφιες χώρες, ιδιαίτερα τη Δημοκρατία της Σλοβακίας. Χαιρόμαστε ιδιαίτερα για το γεγονός ότι οι προσπάθειες που καταβάλαμε σχετικά με τη Σλοβακία στα πλαίσια αυτά, είχαν ίσως κάποια μικρή επίδραση στην άλλη επιλογή που έκανε ο πληθυσμός της. Χαιρόμαστε για το γεγονός ότι η νέα κυβέρνηση της Σλοβακίας ακολουθεί μία πολιτική εντελώς διαφορετική από αυτή των προκατόχων της. Ευχόμαστε στη Σλοβακία να μπορέσει ταχύτατα να δρέψει τους καρπούς από την προοπτική της μελλοντικής της προσχώρησης στην Ευρωπαϊκή Ένωση.
<P>
Κυρία Πρόεδρε, το Συμβούλιο έλαβε επίσης υπόψη του τις διαδικαστικές επιθυμίες του Ευρωπαϊκού Κοινοβουλίου σχετικά με τις δυνατότητες ελέγχου στο σύνολο της διαδικασίας. Αυτό μας ευχαριστεί ιδιαιτέρως. Ο τρόπος με τον οποίο οργανώνεται η χορήγηση ενίσχυσης αποτελεί ένα πολύ διδακτικό παράδειγμα των πολιτικών και διοικητικών ηθών που επικρατούν στην Ευρωπαϊκή Ένωση. Γι' αυτό διαβλέπουμε εδώ ένα σημαντικό στοιχείο όσον αφορά την εξοικείωση με τον μελλοντικό ρόλο του μέλους της Ευρωπαϊκής Ένωσης. Οι υποψήφιες χώρες θα αντιμετωπίσουν τρία χρηματοδοτικά μέσα με σαφώς καθορισμένους στόχους. Μπορούν έτσι να γνωρίσουν τον συγκεκριμένο τρόπο με τον οποίο συζητά τα μέτρα ενίσχυσης η Ευρωπαϊκή Ένωση, ενώ συγχρόνως γνωρίζουν τον τρόπο με τον οποίο συντονίζονται οι διάφορες ενέργειες. Είναι πολύ σημαντικό να τονίσουμε τις ευθύνες της Ευρωπαϊκής Επιτροπής. Το άρθρο 9, όπως λέγεται και στο σημείωμα της Επιτροπής, είναι σαφέστατο και λεπτομερές στο σημείο αυτό, και σίγουρα δεν θα πρέπει να αποδυναμωθεί. Εφόσον τα κράτη μέλη συμμετάσχουν στον συντονισμό, είναι φυσικά και λογικό να συντονίζουν στα πλαίσια αυτά και τις ενέργειες για χορήγηση της ενίσχυσης που τα ίδια προσφέρουν. Μου φαίνεται καλό να υπογραμμίσουμε άλλη μία φορά το σημείο αυτό. Στην προενταξιακή συζήτηση, την οποία διεξαγάγαμε επί βρετανικής Προεδρίας, ζητήσαμε και επιτύχαμε να ακολουθηθεί μία διαδικασία η οποία εγγυάται τον έλεγχο εκ μέρους του Ευρωπαϊκού Κοινοβουλίου, καθώς επίσης τροποποιήσεις ή συμπληρώσεις στην προενταξιακή στρατηγική. Τη στρατηγική αυτή θα πρέπει να τη χρησιμοποιήσουμε με φειδώ. Και για τον λόγο αυτό πιστεύω ότι δεν θα ήταν καλή ιδέα να παραπέμψουμε αυτή τη στρατηγική στον δεύτερο πυλώνα, καθώς στον τομέα αυτόν ο ρόλος μας είναι εξαιρετικά περιορισμένος τη στιγμή αυτή. Είναι πολύ καλό το γεγονός ότι μέσω των αρμοδιοτήτων μας στον τομέα του προϋπολογισμού κυρίως, έχουμε να παίξουμε ένα σημαντικό ρόλο στην προενταξιακή στρατηγική. Και για τον λόγο αυτό πιστεύω ότι η τροπολογία αριθ. 15 των Swoboda-Titley δεν θα πρέπει να γίνει αποδεκτή.
<P>
Το Ευρωπαϊκό Λαϊκό Κόμμα θα καταψηφίσει επίσης και εκείνες τις τροπολογίες οι οποίες ενισχύουν τον ρόλο των υποψηφίων χωρών κατά τον καθορισμό της προσφερόμενης ενίσχυσης. Θέλουμε η διαχείριση της ενίσχυσης να παραμείνει τελικά στα χέρια της Ευρωπαϊκής Ένωσης. Στο κάτω κάτω, αυτό αφορά τα χρήματα των φορολογουμένων των κρατών μελών μας, απέναντι στους οποίους φέρουμε συγκεκριμένες ευθύνες. Τα ποσά της ενίσχυσης που προσφέρουμε δεν είναι υπερβολικά υψηλά. Θα μπορούσαμε μάλιστα να πούμε ότι είναι εκπληκτικά χαμηλά. Απορώ μάλιστα που μπορούμε να επιτύχουμε τόσο υψηλά ιδανικά καταβάλλοντας ένα τόσο χαμηλό τίμημα.

<SPEAKER ID=30 LANGUAGE="NL" NAME="Bertens">
Κυρία Πρόεδρε, η Ομάδα των Φιλελευθέρων υποστηρίζει τις τροπολογίες της Επιτροπής Εξωτερικών Υποθέσεων, Ασφάλειας και Αμυντικής Πολιτικής σχετικά με την καλή πρόταση της Ευρωπαϊκής Επιτροπής περί βελτίωσης του τρόπου παροχής των ενισχύσεων που προσφέρονται στις υποψήφιες χώρες. Είναι πολύ σημαντικό για την Ευρωπαϊκή Ένωση να χρησιμοποιούνται αποτελεσματικά οι πόροι που διατίθενται προς ενίσχυση των χωρών αυτών. Τα δημοσιονομικά περιθώρια ωστόσο είναι περιορισμένα, και γι' αυτό χρειάζεται να χρησιμοποιηθούν όσο το δυνατόν πιο αποτελεσματικά. Ο συντονισμός των χωρών μελών με τα διεθνή χρηματοδοτικά ιδρύματα αποτελεί απαραίτητη προϋπόθεση. Υποστηρίζουμε την Επιτροπή και την πρόταση που κάνει για αποκέντρωση των αρμοδιοτήτων λήψης αποφάσεων σε σχέση με μικροσχέδια, και προς τον σκοπό αυτό θα πρέπει να διατεθούν τα αναγκαία μέσα σε πόρους και προσωπικό. Αντιτιθέμεθα στην πρόταση να υπάρξει κοινή προσέγγιση στο σύνολο του ζητήματος της διεύρυνσης στο πλαίσιο της εξωτερικής πολιτικής. Κάτι τέτοιο φαίνεται όμορφο δεδομένου του ότι η διεύρυνση αποτελεί το μεγαλύτερο σχέδιο εξωτερικής πολιτικής της Ευρωπαϊκής Ένωσης. Ωστόσο, μία κοινή δράση στα πλαίσια της ΚΕΠΠΑ απαιτεί ομοφωνία στο Συμβούλιο και αποδυναμώνει έτσι τη θέση του Ευρωπαϊκού Κοινοβουλίου.
<P>
Η προετοιμασία για τη διεύρυνση θα πρέπει να συνεχιστεί με ακόμη περισσότερο ενθουσιασμό. Αυτό επισημαίνει και η έκθεση προόδου της Επιτροπής. Υπάρχουν σημαντικές διαφορές μεταξύ των προσπαθειών και των αποτελεσμάτων διαφόρων κρατών μελών σε σχέση με την προετοιμασία της διεύρυνσης. Πρώτα απ' όλα θα πρέπει οι ίδιες οι υποψήφιες χώρες να ανταποκριθούν στις υποχρεώσεις τους, αλλά κατόπιν θα πρέπει να καταστεί σαφές ότι η ποιότητα αλλά και η ποσότητα της ενίσχυσης που τους παρέχεται αποτελούν έναν σημαντικό παράγοντα όσον αφορά τα αποτελέσματα που επιτυγχάνονται. Το ύψος των παρεχόμενων ενισχύσεων δεν θα πρέπει να εξαρτάται από οικονομικούς παράγοντες όπως το 1, 27 % του ΑΕΠ, αλλά από την ποιότητα της προετοιμασίας για τη διεύρυνση. Η Ομάδα των Φιλελευθέρων χαίρεται ιδιαίτερα για την αντικειμενική κρίση όλων των υποψηφίων χωρών. Πολύ σωστά η Επιτροπή δήλωσε ότι οι δύο ομάδες χωρών δεν είναι ερμητικές και οριστικές. Οι προσπάθειες των υποψηφίων χωρών θα πρέπει να επιβραβεύονται. Η Λιθουανία, η Λεττονία και η Σλοβακία σημειώνουν, η κάθε μία με τον τρόπο της, σημαντική πρόοδο. Η Τσεχική Δημοκρατία και η Σλοβενία μένουν πίσω, κάτι που μας εκπλήττει. Δεν χρειάζεται να αποφασίσουμε ακόμα για το εάν θα μεταβούν ορισμένες χώρες από την ομάδα 2 στην ομάδα 1. Αυτό θα συμβεί του χρόνου και όχι μέσα σε έξι μήνες, διότι δεν μπορούμε να περιμένουμε ότι θα μας υποβάλλει κάθε εξάμηνο η Επιτροπή μία έκθεση.

<SPEAKER ID=31 LANGUAGE="IT" NAME="Caccavale">
Κυρία Πρόεδρε, κύριοι Επίτροποι, αξιότιμοι συνάδελφοι, θα ήθελα να συγχαρώ τον κ. Barόn Crespo, καθώς και τους άλλους εισηγητές, για το έργο που επετέλεσαν - είναι εμφανές ότι ένα μέρος των συλλογισμών που περιέχονται στην έκθεση είναι καρπός των εργασιών της Επιτροπής Εξωτερικών Οικονομικών Σχέσεων - και τον συγχαίρουμε ιδιαίτερα για το γεγονός ότι συγκέντρωσε μια ολόκληρη σειρά υποδείξεων και προτάσεων.
<P>
Είναι σαφές ότι η διεύρυνση της Ατζέντας 2000 αποτελεί τη μεγάλη πρόκληση αυτού του Κοινοβουλίου και των ευρωπαϊκών θεσμικών οργάνων: μια πολιτική πρόκληση, μοναδική για όλες τις χώρες που μέχρι πριν από μερικά χρόνια έτρεφαν το όνειρο της Ευρώπης, το μύθο της Ευρώπης, μιας Ευρώπης δημοκρατικής, που σέβεται τις ελευθερίες και τα δικαιώματα. Μου φαίνεται λοιπόν αρκετά υποτιμητικό να θέλουμε να περιορίσουμε όλο αυτό το όνειρο σε ένα λογιστικό συλλογισμό σχετικά με το πόσα χρήματα πρέπει να μεταφερθούν από τη μία στην άλλη πλευρά προκειμένου να βοηθηθούν εκείνοι που θέλουν να συμμετάσχουν στο μεγάλο αυτό όνειρο ελευθερίας και δημοκρατίας. Σε αυτήν, συνεπώς, την πολιτική πρόκληση θα κριθεί η αξιοπιστία μας τα προσεχή έτη. Είναι βέβαιο ότι τα θεσμικά μας όργανα δεν είναι προετοιμασμένα να αντιμετωπίσουν αυτή τη μεγάλη πρόκληση. Είναι σαν να έχουμε ένα αυτοκίνητο, σχεδιασμένο για έξι επιβάτες, στο οποίο ήδη βάλαμε δεκαπέντε άτομα και στο οποίο τελικά θέλουμε να βάλουμε εικοσιπέντε. Κινδυνεύουμε να το τινάξουμε στον αέρα!
<P>
Για το λόγο αυτόν, είναι κατά τη γνώμη μου αναγκαίο να εμβαθύνουμε τα θεσμικά μας όργανα στην προενταξιακή αυτή στρατηγική. Είναι κυρίως ανάγκη, έναντι των χωρών αυτών που προσεγγίζουν την Ευρωπαϊκή Ένωση, να μην πρόκειται για ένα ποσοτικό πρόβλημα οικονομικής στήριξης αλλά ουσιαστικά για την εξαγωγή δημοκρατικών προτύπων, ή προτύπων που αφορούν τα δικαιώματα των πολιτών.
<P>
Κυρία Πρόεδρε, στις χώρες αυτές οικοδομείται το κράτος δικαίου. Εάν υπάρχει μία αξία που μπορεί να μεταβιβάσει η Ευρώπη στις χώρες αυτές, είναι η ίδια η έννοια του κράτους δικαίου και δημοκρατίας, τα δικαιώματα των πολιτών, η δυνατότητα άσκησής τους σε όλες τις μορφές.

<SPEAKER ID=32 LANGUAGE="PT" NAME="Miranda">
Κυρία Πρόεδρε, με τις σημερινές συζητήσεις εισερχόμαστε σε ένα νευραλγικό στάδιο της πορείας προσδιορισμού του επόμενου κοινοτικού δημοσιονομικού πλαισίου, καθώς και των προσανατολισμών και κανόνων που θα διέπουν ορισμένες κοινοτικές πολιτικές και κάποια από τα βασικότερα κοινοτικά μέσα παρέμβασης.
<P>
Θεωρώ αδιαμφισβήτητο το γεγονός ότι οι σημερινές συζητήσεις ξεκινούν κάτω από συνθήκες εντελώς διαφορετικές από εκείνες που επικρατούσαν όταν πραγματοποιήσαμε τις συζητήσεις για το πρώτο και το δεύτερο πακέτο Delors. Πιο συγκεκριμένα, και συνοψίζοντας, θα μπορούσα να επισημάνω ότι παρήλθε ανεπιστρεπτί η εποχή όπου η υπόθεση της οικονομικής και κοινωνικής συνοχής εμφανιζόταν ως ζήτημα τιμής και όπου εξετάζαμε με πάθος ποια μέσα αντιστοιχούσαν στα οράματά μας. Είναι βέβαιο ότι έχουμε ένα όραμα: τη διεύρυνση. Είναι βέβαιο, επίσης, ότι τα μέσα υπάρχουν. Απόδειξη τούτου, οι διάφορες προτάσεις που υποβάλλονται. Αυτό που λείπει, ωστόσο, είναι τα απαραίτητα χρηματοδοτικά μέσα που να ανταποκρίνονται σε έναν τέτοιο στόχο και στα προβαλλόμενα μέσα παρέμβασης. Η διεύρυνση αυτή καθεαυτή δεν μας γεννά επιφυλάξεις από θέμα αρχής. Δεν θα μπορούσαμε όμως να πούμε το ίδιο για τις μεθόδους που επέλεξε η Επιτροπή ώστε να πραγματώσει το όραμα της διεύρυνσης.
<P>
Η διεύρυνση θα συνεπάγεται μια φυσιολογική αύξηση των δαπανών, σίγουρα κατά πολύ μεγαλύτερη από τις δυνατότητες των υποψηφίων χωρών να συνεισφέρουν στη δημιουργία των κοινοτικών πόρων. Ως εκ τούτου, η Ευρωπαϊκή Ένωση έχει να επιλέξει ανάμεσα σε δύο, και μονάχα δύο εναλλακτικές διεξόδους: είτε θα αυξήσει τα διαθέσιμα χρηματοδοτικά μέσα ώστε να ανταποκριθεί στη διεύρυνση, είτε θα προχωρήσει σε περικοπές των δαπανών για τους σημερινούς στόχους και τις εφαρμοζόμενες σήμερα πολιτικές.
<P>
Από την πλευρά μας, τασσόμαστε ξεκάθαρα υπέρ της πρώτης επιλογής. Όμως η Επιτροπή δεν επιλέγει αυτό το δρόμο. Θέτοντας ως βασική προτεραιότητα τη θρησκευτική προσήλωση στο Σύμφωνο Σταθερότητας, η Επιτροπή επιλέγει τη μέθοδο της περικοπής των δαπανών. Εξ αντικειμένου, αυτό είναι το συμπέρασμα που απορρέει από την πρότασή της για διατήρηση του ανωτάτου ορίου των δημοσιονομικών προοπτικών στο επίπεδο του 1, 27 % του κοινοτικού ΑΕΠ, με συνεπαγόμενη μείωση του εν λόγω ανωτάτου ορίου στο 1, 13 % για τα σημερινά κράτη μέλη, ή καθήλωση του ύψους των δαπανών για προώθηση διαρθρωτικών δράσεων στη διευρυμένη Ένωση στο σημερινό 0, 46 % του ΑΕΠ. Αυτό προκύπτει επίσης από την πρότασή της για επανεθνικοποίηση του κόστους της ΚΓΠ. Απορρίπτουμε τη συγκεκριμένη επιλογή της Επιτροπής, και πιστεύουμε ότι αυτό το σημαντικότατο ζήτημα δεν μπορεί την παρούσα στιγμή να συγκαλυφθεί. Παρόμοια επιλογή θα οδηγούσε με μαθηματική ακρίβεια στην απαξίωση της οικονομικής και κοινωνικής συνοχής. Είναι αδιανόητο το ότι, στο βωμό μιας νέας αλληλεγγύης, θα μπορούσαμε να θυσιάσουμε μια άλλη μορφή αλληλεγγύης, που συν τοις άλλοις κατοχυρώνεται στη Συνθήκη.

<SPEAKER ID=33 LANGUAGE="DE" NAME="Schroedter">
Κυρία Πρόεδρε, κύριε Επίτροπε, αγαπητοί συνάδελφοι, συζητάμε για το ότι η διεύρυνση της Ευρωπαϊκής Ένωσης αποτελεί τη μεγαλύτερη πρόκληση μετά τον ψυχρό πόλεμο. Συζητάμε για το ότι μπορούμε τώρα να αποκτήσουμε χάρη στους εξ ανατολών γείτονές μας μια νέα σταθερότητα στην Ευρώπη. Η εκπρόσωπος του Συμβουλίου λέει ότι οι γείτονές μας περιμένουν την ενίσχυση από την πλευρά της Ευρωπαϊκής Ένωσης προκειμένου να επιτύχουν τις μεταρρυθμίσεις τους και να αποδεχθούν το κοινοτικό κεκτημένο.
<P>
Ας κοιτάξουμε όμως τα οικονομικά μεγέθη: πρόκειται για ένα χαρτζηλίκι, και είναι εξευτελιστικό. Στην πραγματικότητα, τα έξοδα για τις προενταξιακές στρατηγικές τα επωμίζονται μόνοι τους οι υποψήφιοι για ένταξη. Αυτός είναι ο λόγος που θεωρώ απαράδεκτη την κηδεμόνευση αυτών των υποψηφίων, που υπάρχει στον κανονισμό. Δεν είναι δυνατόν να αποτελούν το αντικείμενο της απόφασης και τίποτε άλλο. Πρέπει επιτέλους να αναγνωριστούν ως εταίροι. Το ελάχιστο θα ήταν να εκπροσωπούνται στη συντονιστική επιτροπή. Οι Πράσινοι απορρίπτουν μια διεύρυνση που θα αποτελεί μονόδρομο και απαιτούν μια προενταξιακή στρατηγική στηριζόμενη στην εταιρική σχέση.
<P>
Τώρα, επιτρέψτε μου να συμπληρώσω κάτι ακόμη για τις τροπολογίες, επειδή κατά την άποψή μου ο κατάλογος ψηφοφορίας έχει εσφαλμένη διάρθρωση. Ο κύριος Barσn Crespo ασφαλώς θα δεχθεί να αποτελέσει η τροπολογία μας υπ' αριθ. 17 συμπλήρωμα της τροπολογίας του υπ' αριθ. 7 και η τροπολογία μας υπ' αριθ. 19 συμπλήρωμα της τροπολογίας του υπ' αριθ. 9, και όχι εναλλακτικές ως προς αυτές.

<SPEAKER ID=34 LANGUAGE="FR" NAME="Leperre-Verrier">
Κυρία Πρόεδρε, όσον αφορά την προενταξιακή στρατηγική, θα ήθελα να κάνω κάποιες παρατηρήσεις από την εμπειρία που έχω αποκτήσει ως εισηγήτρια, σχετικά με τη συμμετοχή ορισμένων ΧΚΑΕ στο πρόγραμμα για την εκπαίδευση, τη νεότητα και τον πολιτισμό. Εκτός από τον οπτικοακουστικό τομέα, πρόκειται για τομείς όπου το κοινοτικό κεκτημένο είναι ελάχιστο. Εντούτοις, αποκαλύπτουν κάποιες στρεβλώσεις οι οποίες αποτελούν τα αδύνατα σημεία της στρατηγικής μας.
<P>
Καταρχάς, συμφωνώ απολύτως με την άποψη που εξέφρασε ο εισηγητής μας. Πρώτον, δεν μπορούμε να εξετάσουμε αυτό το προενταξιακό στάδιο χωρίς να λάβουμε υπόψη μας τη σχέση που υπάρχει με ορισμένες κοινοτικές πολιτικές και την αναγκαία εξέλιξή τους. Δεύτερον, η έρευνα της συνοχής και της αποτελεσματικότητας γίνεται μέσα από την επιβεβαίωση των πολιτικών στόχων στη διαδικασία διεύρυνσης. Για αυτόν τον λόγο είναι λυπηρό που σε αυτό το δεύτερο στάδιο, το πρόγραμμα PHARE επικεντρώνεται ως επί το πλείστον στις παρεμβάσεις τεχνικής φύσεως εις βάρος μεταρρυθμιστικών δράσεων με περισσότερο πολιτικό χαρακτήρα, για παράδειγμα στον κοινωνικό ή πολιτιστικό τομέα.
<P>
Επιπλέον, σε αυτή τη δοκιμασία στην οποία υπόκεινται οι υποψήφιες χώρες και που αποκαλούμε με εύσχημο τρόπο ενσωμάτωση του κοινοτικού κεκτημένου, φοβάμαι, κύριε Επίτροπε, ότι μένουμε στην επιφάνεια και δεν υπολογίζουμε πάντα την ένταξη, με την πλήρη έννοια του όρου, αυτών των χωρών στις κοινοτικές πολιτικές όσον αφορά τις αρχές των αξιών και της φιλοσοφίας. Αυτό συμβαίνει ιδιαίτερα στους τομείς του περιβάλλοντος και των μεταφορών, που είναι αντικείμενα αυτού του νέου μέσου ISPA. Και εδώ ομολογώ ότι δεν έχω τελείως πεισθεί ότι το μέσο αυτό ανταποκρίνεται στους επιδιωκόμενους στόχους.

<SPEAKER ID=35 LANGUAGE="NL" NAME="Blokland">
Κυρία Πρόεδρε, χαιρόμαστε ιδιαίτερα για το γεγονός ότι η Επιτροπή μάς ανακοίνωσε ότι σημειώθηκε σημαντική πρόοδος κατά την προετοιμασία των διαπραγματεύσεων με τις υποψήφιες χώρες όσον αφορά την ένταξή τους στην Ευρωπαϊκή Ένωση. Διάφορα κεφάλαια του κοινοτικού κεκτημένου εξετάστηκαν και τα αποτελέσματά τους είναι ενθαρρυντικά, παρ' όλο που υπάρχουν χώρες οι οποίες δεν βαδίζουν το ίδιο ταχέως προς τη σωστή κατεύθυνση.
<P>
Παρ' όλα αυτά ακούμε και λιγότερο ενθαρρυντικά μηνύματα. Διαπιστώνουμε τώρα ότι η προσέγγιση προς την κοινοτική νομοθεσία αποτελεί ένα έργο πολύ δυσκολότερο απ' ό, τι είχαμε φανταστεί στην αρχή. Οι προτάσεις τις οποίες συζητούμε σήμερα με βρίσκουν σύμφωνο. Ωστόσο, θα ήθελα να υπογραμμίσω ορισμένα σημεία. Τίθενται συγκεκριμένοι όροι στις υποψήφιες χώρες, όροι οι οποίοι είναι όντως αναγκαίοι για την ένταξή τους, όπως ο σεβασμός των θεμελιωδών ελευθεριών. Η απαίτηση για ποιότητα στην προσέγγιση των νομοθεσιών τους δεν μπορεί με κανέναν τρόπο να αποτελέσει δικαιολογία ώστε να καθυστερήσει η προσχώρηση των νέων κρατών μελών.
<P>
Στα πλαίσια αυτά, οι προτάσεις καταδεικνύουν την αδυναμία του Συμβουλίου να μετατρέψει σε μία πολιτική στρατηγική τα συμπεράσματα της απόφασης που αφορά τη διεύρυνση. Υπάρχει άραγε πολιτική βούληση για κάτι τέτοιο;
<P>
Οι διαπραγματευτές θα πρέπει να διαπιστώσουν ότι οι χώρες του πρώην ανατολικού συνασπισμού έχουν πολύ περιορισμένη πείρα σχετικά με τον σεβασμό της δημοκρατίας, των ανθρωπίνων δικαιωμάτων και των μειονοτήτων. Δεν σημαίνει αυτό ότι θα πρέπει να τις συγχωρήσουμε για τις ελλείψεις τους αυτές. Ως Ευρωπαϊκό Κοινοβούλιο οφείλουμε ωστόσο να δούμε και τη θετική πλευρά, ότι δηλαδή πολλές από τις υποψήφιες χώρες εδώ και πολύ καιρό βαδίζουν προς τη σωστή κατεύθυνση με ταχύτητα εκπληκτική.
<P>
Οι όροι της προσχώρησης των χωρών της Κεντρικής και Ανατολικής Ευρώπης δεν θα πρέπει να είναι υπερβολικά αυστηροί. Οι χώρες αυτές ανήκουν στη Δυτική Ευρώπη και, μετά από μία περίοδο κομμουνιστικής κυριαρχίας, στρέφονται προς τις χώρες της Δυτικής Ευρώπης στην προσπάθειά τους να πραγματοποιήσουν τις δικαιολογημένες επιθυμίες τους στον τομέα της ασφάλειας και της ευημερίας. Η προσχώρηση στις σταθερές δομές ασφάλειας της Ευρωπαϊκής Ένωσης, αλλά και του ΝΑΤΟ, μπορεί να αποτρέψει το ξέσπασμα νέων συγκρούσεων. Εξάλλου, οι νεοπαγείσες δημοκρατίες της Ανατολικής Ευρώπης μπορούν με τον τρόπο αυτό να συνεχίσουν να αναπτύσσονται και να ενισχύονται. Θα πρέπει να αδράξουμε αυτή την ευκαιρία και να καταβάλουμε κάθε προσπάθεια για να διευκολύνουμε την όσο το δυνατόν ταχύτερη προσχώρησή τους.
<P>
Εφόσον απαιτούμε προσαρμογές από τις υποψήφιες προς ένταξη χώρες, θα πρέπει τα ευρωπαϊκά θεσμικά όργανα να πάρουν τον εαυτό τους στα σοβαρά, δίνοντας τα ίδια το καλό παράδειγμα.

<SPEAKER ID=36 LANGUAGE="FR" NAME="Antony">
Κυρία Πρόεδρε, αγαπητοί συναδελφοί, νά λοιπόν που, για πέμπτη φορά, η Ευρωπαϊκή Ένωση ετοιμάζεται να υποδεχθεί νέα κράτη μέλη: την Κύπρο και τα δέκα κράτη της Κεντρικής και Ανατολικής Ευρώπης.
<P>
Αυτή η διεύρυνση θα είναι πολύ πιο σημαντική από τις προηγούμενες. Η Ευρώπη των Δεκαπέντε, που θα γίνει η Ευρώπη των Εικοσιέξι, θα διαθέτει ένα εκατομμύριο τετραγωνικά χιλιόμετρα και εκατό εκατομμύρια κατοίκους επιπλέον. Προπαντός, αυτή η διεύρυνση προς ανατολάς μπορεί να εμφανιστεί ως ένα σύμβολο: η τελειωτική κατάρρευση του σιδηρού παραπετάσματος που, επί μισό αιώνα περίπου, είχε χωρίσει στα δύο την ήπειρό μας.
<P>
Από τότε που δημιουργήθηκε, το 1972, το Εθνικό Μέτωπο αγωνίζεται ακατάπαυστα εναντίον του σιδηρού παραπετάσματος που οι κομμουνιστές είχαν κατασκευάσει για να περικλείσουν, σε ένα τεράστιο στρατόπεδο συγκέντρωσης, τους λαούς της Ανατολικής Ευρώπης. Κατά την πρώτη του ομιλία στο Ευρωπαϊκό Κοινοβούλιο, ο Jean-Marie Le Pen είχε καταγγείλει αυτήν την καταπίεση. Επί σειρά ετών, με ελάχιστα μέσα, προσπαθούσαμε να βοηθήσουμε τα αδέρφια μας στην Ανατολική Ευρώπη. Ήμασταν τότε πολύ απομονωμένοι. Στη Γαλλία, όλα τα άλλα κόμματα αποδέχονταν πλήρως αυτήν την κατάσταση: οι κομμουνιστές, προφανώς, των οποίων ο αρχηγός Marchais χαιρέτιζε τον θετικό απολογισμό των λαϊκών δημοκρατιών· οι σύμμαχοί τους οι σοσιαλιστές, αλλά επίσης το RPR και η UDF, με τους κυρίους Giscard d'Estaing και Chirac, που έφτασαν μάλιστα στο σημείο να καταθέσουν λουλούδια στο μαυσωλείο του Λένιν, του ανθρώπου που είχε διαπράξει τις μεγαλύτερες σφαγές στην Ιστορία.
<P>
Παρομοίως, το 1991, μόνον η Ομάδα μας υποστήριξε τον αγώνα των Λιθουανών εναντίον της Σοβιετικής Ένωσης και των Κροατών εναντίον της Γιουγκοσλαβίας. Εκείνη την εποχή, ο Delors, η αμερικανική κυβέρνηση, όλοι οι Ευρωπαίοι ηγέτες καταδίκαζαν αυτούς τους λαούς που τολμούσαν να υψώσουν το ανάστημά τους εναντίον αυτών των κομμουνιστικών και ομοσπονδιακών καθεστώτων.
<P>
Σήμερα, είναι αυτοί οι ίδιοι που επιθυμούν να δουν την Ανατολική Ευρώπη να περνά στη σφαίρα επιρροής των Βρυξελλών. Είμαστε αντίθετοι σε μία τέτοια διεύρυνση, που θα σήμανε εξάλλου ένα πολύ ακριβό τίμημα για τα έθνη μας. Η Επιτροπή υπολόγισε ότι το οικονομικό κόστος θα ξεπερνούσε τα 500 δισεκατομμύρια φράγκα για την περίοδο 1999-2006. Δεν μας εκπλήσσει καθόλου. Οι χώρες της Κεντρικής και Ανατολικής Ευρώπης καταστράφηκαν από τα σαράντα και πλέον χρόνια κομμουνισμού. Η Γαλλία θα επωμιστεί κυρίως αυτό το κόστος. Λαμβάνει λίγα από τις Βρυξέλλες, στις οποίες αποδίδει πάνω από 90 δισεκατομμύρια. Θα λάβει ακόμη λιγότερα. Η γεωργική πολιτική, ήδη πετσοκομένη, θα καταστραφεί ακόμη περισσότερο. Οι περιφερειακές ενισχύσεις της θα μειωθούν κατά 20 %. Η Κορσική και το γαλλικό Hainaut δεν θα αποτελούν πλέον μέρος των περιφερειών που δέχονται ενισχύσεις βάσει του Στόχου 1.
<P>
Αλλά η αφραγκία δεν σκοτώνει. Ο Λεχ Βαλέσα, όταν είχε έλθει για επίσκεψη στις Βρυξέλλες, μου είχε πει: «μα αυτό που κάνετε τώρα είναι μία νέα Σοβιετική Ένωση». Είχε δίκιο.

<SPEAKER ID=37 LANGUAGE="NL" NAME="Pronk">
Κύριε Πρόεδρε, παρ' ότι που ο κύριος Samland δεν έχει λάβει το λόγο ακόμα, θα ήθελα ήδη από τώρα να κάνω κάποια σχόλια στην πρόταση του κυρίου Tomlinson.
<P>
Θα πρέπει να πω, Πρόεδρε, ότι στην όλη συζήτηση διαφαίνεται ότι οι ιδεαλιστές δεν μπορούν να επιδείξουν ρεαλισμό, ενώ οι ρεαλιστές δεν εμφορούνται από ιδεαλισμό, όπως βλέπουμε από τη συζήτηση του προβλήματος της διεύρυνσης. Ακούσαμε εδώ διάφορες ιδέες μόλις τώρα, οι οποίες φαίνεται ότι εμφορούνται από υπέρμετρο ιδεαλισμό, όπως για παράδειγμα την ιδέα στην οποία αναφέρθηκε ήδη ο συνάδελφος Oostlander, να ενταχθεί το σύνολο της ζώνης της διεύρυνσης στην ΚΕΠΠΑ, και με τον τρόπο αυτό να την αναθέσουμε σε δυο τρεις διπλωμάτες οι οποίοι να τσακώνονται μεταξύ τους. Πιστεύω ότι η ΚΕΠΠΑ είναι πολύ σημαντική για να αναλάβει το ρόλο αυτό.
<P>
Θα ήθελα κατόπιν να πω ότι αυτό το ταμείο το οποίο αναφέρεται στην έκθεση Tomlinson αποτελεί ένα πρότυπο, το οποίο είναι τόσο ρεαλιστικό όσο και ιδεαλιστικό. Πρόκειται εδώ για στήριξη σε υποψήφιες χώρες, με την εγγύηση δανείων, δάνεια τα οποία έχει παράσχει η Ευρωπαϊκή Ένωση. Πιστεύω ότι το πρότυπο αυτό έχει αποδειχθεί απολύτως επιτυχές.
<P>
Φαίνεται ωστόσο μία δεδομένη στιγμή ότι διάφορες χώρες δεν μπόρεσαν να εξοφλήσουν τα δάνεια που έλαβαν. Πολλοί διερωτώνται σ' αυτή την περίπτωση σχετικά με την αξία των εγγυήσεων που παρείχε η Ευρωπαϊκή Ένωση. Πρόκειται για ένα πολύ σημαντικό στοιχείο. Ωστόσο, τα δάνεια κοστίζουν. Φυσικά, το Συμβούλιο, εν τη σοφία του, δεν το είχε σκεφτεί. Σκέφτηκε το Συμβούλιο ότι η ίδια η εγγύηση αποτελούσε ένα συγκεκριμένο πλεονέκτημα, λησμονώντας ωστόσο ότι κάποτε θα ερχόταν η ώρα της αποπληρωμής.
<P>
Χάρη στις πιέσεις του Ευρωπαϊκού Κοινοβουλίου κατέστη εφικτή η δημιουργία ενός ταμείου το οποίο να εγγυάται λίγο πολύ τις προσφερόμενες εγγυήσεις. Στο ταμείο αυτό χρειάστηκε να προστεθούν επιπλέον πόροι. Τώρα φαίνεται, ευτυχώς, ότι κάτι τέτοιο είναι λιγότερο αναγκαίο απ' ό, τι είχε αρχικώς θεωρηθεί, και ότι μπορεί τα ποσά να μειωθούν από το 10 στο 8 %. Αυτό αποτελεί ένα θετικό στοιχείο.
<P>
Ωστόσο, αυτό σημαίνει ότι η Ευρωπαϊκή Ένωση δημιούργησε ένα εντελώς πρακτικό μέσο, ένα μέσο το οποίο μάλιστα έχει αποτελέσματα, ένα μέσο το οποίο μπορεί να χρησιμοποιηθεί με τον άλφα ή βήτα τρόπο στις διάφορες χώρες άμεσα μέσω των ιδρυμάτων τα οποία δημιούργησαν οι ίδιες οι χώρες αυτές από κοινού με τις κεντρικές τράπεζές τους, και ότι προς την κατεύθυνση αυτή σημειώθηκε πρόοδος. Θα μπορούσα μάλιστα να προσθέσω ότι χρησιμοποιήσαμε τις ίδιες μεθόδους που εφαρμόσθηκαν στα προγράμματα για την απασχόληση στην Ευρώπη, όπου επίσης αξιοποιήθηκε η δυνατότητα για εγγυήσεις συν δάνεια. Η προσέγγιση αυτή είναι εξαιρετικά αποτελεσματική. Αποτελεί μία μέθοδο πολύ καλύτερη από μία σειρά άλλων ιδεών που είχαν προταθεί. Αποτελεί πάνω απ' όλα μία μέθοδο για την οποία μπορώ να αποδείξω σε όλους ότι εφαρμόσθηκε μόνο μετά από τις απειλές και τις πιέσεις της Επιτροπής Προϋπολογισμών του Ευρωπαϊκού Κοινοβουλίου και ότι εάν η μέθοδος αυτή είχε διαμορφωθεί σύμφωνα με τις διάφορες προτάσεις που είχαν υποβάλει ορισμένα κράτη μέλη, δηλαδή μέσω πιστώσεων και μόνο, δεν θα είχε καταλήξει πουθενά, και ότι τελικά εδώ στο Κοινοβούλιο θα αντιμετωπίζαμε για άλλη μια φορά μια σειρά κατηγοριών από τους πολίτες των χωρών μας, ότι δηλαδή κατασπαταλήθηκαν χρήματα. Κάτι τέτοιο δεν συμβαίνει τώρα. Θεωρώ ότι θα πρέπει να λάβουμε υπόψη εδώ στο Κοινοβούλιο ότι εάν οι διπλωμάτες αποτυγχάνουν δεν θεωρούνται αυτοί υπεύθυνοι, αλλά εμείς, και ότι γι' αυτό θα πρέπει να επιδεικνύουμε τόσο ιδεαλισμό όσο και ρεαλισμό.

<SPEAKER ID=38 LANGUAGE="FI" NAME="Ryynδnen">
Αξιότιμη κυρία Πρόεδρε, είναι απαραίτητη η αποτελεσματική επικέντρωση και ο συντονισμός της προενταξιακής βοήθειας για τις υποψήφιες προς ένταξη χώρες, μέσω τριών διαφορετικών μέσων ενίσχυσης, προκειμένου να επιτευχθεί το μεγαλύτερο δυνατό όφελος. Σημείο εκκίνησης για τις υπόλοιπες αναπτυξιακές δράσεις αποτελεί η εκπλήρωση των κριτηρίων της Κοπεγχάγης. Θα πρέπει επίσης να επιδιωχθεί ο συνδυασμός της προενταξιακής βοήθειας με τα προγράμματα INTERREG και TACIS, σε ό, τι αφορά τη διασυνοριακή συνεργασία εντός της ΕΕ, καθώς και τη διακυβερνητική συνεργασία, ώστε οι ενισχύσεις αυτές να δημιουργήσουν ένα συντονισμένο σύνολο. Οι ενισχύσεις για τη βελτίωση της πυρηνικής ασφάλειας θα πρέπει να συγκεντρωθούν και να χορηγούνται σε ενιαία μορφή, δηλαδή βάσει του κανονισμού PHARE.
<P>
Όσον αφορά την αποτελεσματική κατανομή των γεωργικών ενισχύσεων για τις υποψήφιες χώρες, απαιτούνται ευελιξία και σαφείς προτεραιότητες, βάσει των συμφωνιών εταιρικών σχέσεων. Η ενσωμάτωση στην εσωτερική αγορά και η υιοθεσία των προτύπων της ΕΕ προϋποθέτει την ανάληψη αναπτυξιακών δράσεων μεγάλης κλίμακας, με επίκεντρο την βελτίωση της ποιότητας και τον έλεγχο των ειδών διατροφής, τον φυτοϋγειονομικό έλεγχο και τον υγειονομικό έλεγχο των ζώων και, γενικότερα, την άσκηση φιλοπεριβαλλοντικής πολιτικής με σκοπό μια βιώσιμη παραγωγή. Για να υπάρξουν αποτελέσματα στις διαρθρωτικές αλλαγές του γεωργικού τομέα, θα πρέπει να εφαρμοσθεί μια αποτελεσματική και ευρεία πολιτική υπέρ της υπαίθρου, στόχος της οποίας θα είναι η δημιουργία νέων πολύπλευρων επιχειρηματικών δραστηριοτήτων και νέων θέσεων εργασίας. Ως εκ τούτου, στις προσπάθειες αποδοτικής αξιοποίησης των ενισχύσεων για τις υποψήφιες χώρες, η υψηλού επιπέδου κατάρτιση κατέχει κεντρική θέση.
<P>
Παρομοίως, η μερική αποκέντρωση της διοίκησης των υποψηφίων χωρών υπό την επίβλεψη της Επιτροπής, αποτελεί μέτρο προς τη σωστή κατεύθυνση.Η συμμετοχή των δικαιούχων κρατών στις εργασίες των επιτροπών θα πρέπει να ενθαρρύνεται ενώ θα πρέπει να τονιστεί γενικότερα η ανάγκη συστηματικής συμμετοχής τους στη χρηματοδότηση των επενδύσεων και στις προσπάθειες εξεύρεσης πηγών χρηματοδότησης.

<SPEAKER ID=39 NAME="Αλαβάνος">
Κυρία Πρόεδρε, μια που συζητάμε μία έκθεση της Επιτροπής Εξωτερικών Υποθέσεων για το θέμα της ένταξης, εγώ θα ήθελα να ασχοληθούμε με ένα κατ'εξοχήν πολιτικό πρόβλημα το οποίο, εάν θέλετε, έχει επηρεάσει και έχει ανησυχήσει πάρα πολύ τους πολίτες στην χώρα μου. «Εχει σχέση με την ένταξη της Κυπριακής Δημοκρατίας στην Ευρωπαοκή «Ενωση.
<P>
Με πολύ μεγάλη ανησυχία είδαμε μία δήλωση της Γαλλίας, της Ιταλίας, της Γερμανίας και των Κάτω Χωρών, όπου συνδέουν την τελική ένταξη της Κυπριακής Δημοκρατίας στην Ευρωπαοκή «Ενωση με την επίλυση του κυπριακού προβλήματος, κάτι το οποίο δεν έχει σχέση με τις αρχικές τοποθετήσεις τις οποίες είχε κάνει σε επανειλημμένα ευρωπαοκά συμβούλια η Ευρωπαοκή «Ενωση. Και ασφαλώς βλέπει κανείς με λύπη κυβερνήσεις όπως του κ. Dalema ή κυβερνήσεις όπως του κ. Schrφder ή του κ. Jospin να ακολουθούν πολιτικές οι οποίες είναι χειρότερες και έξω από τις δεσμεύσεις που είχαν αναλάβει κυβερνήσεις όπως του κ. Berlusconi ή του κ. Juppι ή του κ. Kohl.
<P>
Με αυτήν την έννοια, εγώ θέλω να επιμείνω ότι ο χειρότερος τρόπος για την επίλυση του Κυπριακού είναι να λέμε ότι είναι πολιτική προϋπόθεση της ένταξης της Κύπρου στην Ευρωπαοκή «Ενωση, διότι τότε θα είναι μία ώθηση προς την Τουρκία που δεν θέλει την ένταξη, ακόμη και εάν ήθελε να λύσει το Κυπριακό, να μην κάνει τίποτε σ'αυτό το θέμα. Με αυτήν την έννοια, νομίζω ότι είναι πολύ σημαντικό να ακολουθήσουμε αυτό που κάποτε εδώ μέσα είχε διακηρύξει ο κ. Van den Broek, και αυτή να είναι η αρχή μας, δηλαδή ότι η υπόθεση της ένταξης της Κυπριακής Δημοκρατίας δεν μπορεί να γίνει όμηρος κανενός άλλου κράτους.

<SPEAKER ID=40 LANGUAGE="DE" NAME="Graefe zu Baringdorf">
Κυρία Πρόεδρε, η διεύρυνση της ΕΕ με την ένταξη των κρατών της Κεντρικής και Ανατολικής Ευρώπης κρύβει ευκαιρίες και κινδύνους όχι μόνο για τα κράτη αυτά, αλλά και για την ΕΕ.
<P>
Κυρίως στον τομέα της γεωργικής πολιτικής, είναι σημαντικό να μην μεταφέρουμε στις χώρες αυτές την αντίστοχη καταστροφική μας λογική των τελευταίων δεκαετιών, αλλά να ενισχύσουμε τις υφιστάμενες περιφερειακές δομές, να τις επεκτείνουμε και να τους δώσουμε την ευκαιρία να εκσυγχρονιστούν και να καταστούν αποτελεσματικές. Πρέπει όμως να μην ενδώσουμε στην τάση να ξεκινήσουμε μια ανάπτυξη που εγκαινιάζει, με το σύνθημα της διαρθρωτικής βελτίωσης, μια παρόμοια αρνητική ανάπτυξη. Αυτός είναι ο λόγος που δεν συμφωνώ με την κατεύθυνση της έκθεσης Sonneveld, που λέει ότι δεν πρέπει να δοθεί παράταση στα σχέδια για την ολοκλήρωση της ανάπτυξης της υπαίθρου. Αυτό σημαίνει ότι δεν είναι επιθυμητή η θετική εξέλιξη που πρέπει να ενισχύσουμε. Αντίθετα, επιθυμητή είναι η διαιώνιση της παλιάς λογικής του εξορθολογισμού των δομών και της καταστροφής, με τον τρόπο αυτόν, θέσεων εργασίας, καθώς και μια ανάπτυξη που οδηγεί σε μια παραγωγή που δεν συμφωνεί με την εξέλιξη των ειδών και δεν είναι φιλική προς το περιβάλλον.
<P>
Επομένως, κύριε Sonneveld, δεν μπορούμε να εγκρίνουμε αυτές τις τροπολογίες, αν μη τι άλλο και εξαιτίας της ευθύνης που φέρουμε έναντι της ανάπτυξης της γεωργικής πολιτικής στην ΕΕ.

<SPEAKER ID=41 LANGUAGE="FR" NAME="Martinez">
Κυρία Πρόεδρε, είναι προφανές ότι η προσχώρηση των ανατολικών χωρών, κυρίως της μεγάλης χριστιανικής Πολωνίας και της Ουγγαρίας που αποτελούσε τμήμα της πρώην Αυστρο-ουγγρικής Αυτοκρατορίας, είναι ένα μεγαλειώδες και ωραίο σχέδιο.
<P>
Θα ήθελα να εξετάσω τις συνέπειες στον γεωργικό τομέα του προγράμματος Seapared. Ο αγροτικός πληθυσμός της Δύσης θα αυξηθεί κατά 50 %, οι καλλιεργήσιμες εκτάσεις μας θα αυξηθούν κατά 30 % - είναι καλό να διευρύνουμε την κληρονομιά μας. Σε αυτές τις χώρες, 25 % του οικονομικώς ενεργού πληθυσμού είναι αγρότες, ένα ποσοστό που θα έπρεπε να μειωθεί στο 6 % όπως στη Δυτική Ευρώπη· οι γεωργικές τιμές είναι πιο χαμηλές - 30 % χαμηλότερες για το κρέας, 20 % για τα δημητριακά, 15 % για το σιτάρι· αυτές οι χώρες έχουν προβλήματα υπερπαραγωγής, καθώς και φυτοϋγιειονομικά προβλήματα και θα έπρεπε να προσαρμοστούν στις προδιαγραφές, κυρίως σε θέματα ασφάλειας των τροφίμων. Όσον αφορά το κόστος - 500 εκατομμύρια Ecu ετησίως - δεν αξίζει καν τον κόπο να αναφερθώ· πρόκειται για ένα ζήτημα που, σε τελική ανάλυση, θα μπορούσε να επιλυθεί.
<P>
Το πρόβλημα, ωστόσο, είναι ότι αυτές οι χώρες θα είχαν να υποστούν τον ίδιο γολγοθά με εμάς στη Δύση. Θα έπρεπε να εγκαθιδρύσουμε Κοινές Οργανώσεις Αγοράς, να αναμορφώσουμε το δικαίωμα ιδιοκτησίας, να προβούμε σε κτηνιατρικές και φυτοϋγειονομικές προσαρμογές και κυρίως να αφανίσουμε τους αγρότες. Θα αφανίζαμε τους Ούγγρους αγρότες, τους Ούγγρους αμπελουργούς του τοκάι, που είναι ο βασιλεύς των οίνων, ο οίνος των βασιλέων. Θα αφανίζαμε τους Πολωνούς αγρότες. Θα δημιουργούσαμε ανέργους. Θα χρειάζονταν διαρθρωτικά ταμεία. Θα εφαρμόζαμε το γεωργικό πρότυπο της Δύσης, που είναι δυστυχώς υπερπαραγωγικό, με κτηνοτροφικές μονάδες που, θα τολμούσα να πω, μάλλον θυμίζουν στρατόπεδα συγκέντρωσης, με τις συνέπειες που γνωρίσαμε στη Δύση.
<P>
Αυτό που φοβάμαι περισσότερο, είναι ότι η ένταξη των ανατολικών χωρών - στην οποία θα μπορούσαμε να συμφωνήσουμε γιατί πρόκειται για στρατηγικό σχέδιο - θα χρησιμεύσει ως πρόφαση για τρία πράγματα. Πρώτον, για τη μείωση των τιμών στη Δύση, στα πλαίσια της αναμόρφωσης της ΚΓΠ και για την προετοιμασία των διαπραγματεύσεων στον Παγκόσμιο Οργανισμό Εμπορίου. Δεύτερον - και αυτό συμβαίνει τώρα - για την αναμόρφωση της χρηματοδότησης όχι μόνο της Κοινής Γεωργικής Πολιτικής αλλά όλης της Ευρωπαϊκής Κοινότητας, με τα προβλήματα της Γαλλίας που καταλήγει να είναι η μεγάλη χαμένη, της Γερμανίας που χάνει ακόμη περισσότερα, ενός μέρους της Κοινής Γεωργικής Πολιτικής που θα επανεθνικοποιηθεί με το πρόσχημα του κόστους της ένταξης των ανατολικών χωρών. Τρίτον, η ένταξη των ανατολικών χωρών δεν θα πρέπει να χρησιμεύσει ως άλλοθι για την αμφισβήτηση της ΚΓΠ. Δεν θα έπρεπε να την χρησιμοποιήσουμε ως όπλο κατά των αγροτών της Δύσης προβάλλοντας ότι πρέπει να μειώσουν το κόστος, από τη στιγμή που αυτό είναι πιο υψηλό.
<P>
Επιπλέον, δεν μπορούμε να έχουμε δύο καρπούζια στην ίδια μασχάλη. Μπορούμε να έχουμε ταυτόχρονα την Mercosur, την υπερατλαντική αγορά με όλο της το κόστος και, ταυτόχρονα, τα ανοίγματα προς ανατολάς;
<P>
Εν κατακλείδι, πρόκειται προφανώς για ένα μεγαλειώδες στρατηγικό σχέδιο που μιλά κατευθείαν στις καρδιές μας, που δίνει όμως την εντύπωση ότι είναι πρώιμο, δεν είναι σωστά προετοιμασμένο και έχει περισσότερα αρνητικά στοιχεία για τις ανατολικές χώρες - και ξέρω ότι αυτές θέλουν να επιτύχουν - και περισσότερα αρνητικά στοιχεία για εμάς. Δεν θα έπρεπε ίσως να προχωρήσουμε την σκέψη μας, να προβλέψουμε ενδιάμεσα στάδια; Όλοι γνωρίζουμε ότι ο δρόμος για την κόλαση είναι στρωμένος με αγαθές προθέσεις και όποιος θέλει τα πολλά χάνει και τα λίγα.

<SPEAKER ID=42 NAME="Samland">
Κυρία Πρόεδρε, πρώτα απ' όλα θα ήθελα να ευχαριστήσω εσάς και το Σώμα για την ψυχραιμία με την οποία με δεχθήκατε τώρα ως εισηγητή. Δυστυχώς, δεν μου ήταν δυνατόν να είμαι εδώ την ώρα που είχε οριστεί αρχικά, επειδή την ίδια ώρα έπρεπε να συζητήσω με έναν από τους εταίρους μας για την διαβούλευση που θα γίνει σήμερα το απόγευμα. Αυτό ήταν το πρόβλημα. Εκτός αυτού, πρέπει να ζητήσω συγγνώμη εκ μέρους του κ. Tomlinson, ο οποίος σήμερα παρευρίσκεται σε μια σημαντική συνεδρίαση υπό την άλλη του ιδιότητα στην Βουλή των Λόρδων της Μεγάλης Βρετανίας. Όπως γνωρίζετε, οι Βρετανοί συνάδελφοί μας πρέπει να λάβουν εκεί μια σημαντική απόφαση.
<P>
Με αυτό το πνεύμα, θα ήθελα να λάβω τώρα θέση ως προς την έκθεση που υπέβαλε ο κ. Tomlinson σχετικά με την πρόταση του κανονισμού του Συμβουλίου ο οποίος τροποποιεί τον κανονισμό αριθ. 2728/94 περί ιδρύσεως Ταμείου Εγγύησης για τις εξωτερικές δράσεις.
<P>
Ο κύριος Pronk επεσήμανε μόλις τώρα ότι το Ταμείο Εγγύησης αποτελούσε εδώ και χρόνια στόχο του Ευρωπαϊκού Κοινοβουλίου, γιατί δεν μπορούσαμε να συμφωνήσουμε με τον καθορισμό εγγυήσεων από τα κράτη μέλη χωρίς να διασφαλίζονται οι εγγυήσεις αυτές, προ παντός δε οι ενδεχόμενες εκκρεμούσες εγγυήσεις, από ένα ταμείο. Ο προϋπολογισμός στο σύνολό του ανελάμβανε τις ενδεχόμενες εκκρεμούσες εγγυήσεις. Για τον λόγο αυτόν, επικροτήσαμε ιδιαίτερα την πρόταση σύστασης ενός τέτοιου ταμείου που έγινε το 1994 και την αποδοχή της από το Συμβούλιο, επειδή έτσι δημιουργείτο η βάση για τη διασφάλιση των εγγυήσεων στην Κεντρική και Ανατολική Ευρώπη.
<P>
Η έκθεση που υπέβαλε τώρα η Επιτροπή για τη χρήση του Ταμείου αυτού και για τους κινδύνους που καλείται να καλύψει, καταλήγει στο συμπέρασμα ότι το ποσόν στόχου του Ταμείου πρέπει να περιορισθεί από 10 % σε 8 % του κεφαλαίου του συνόλου των εκκρεμουσών υποχρεώσεων της Κοινότητας. Η αιτιολόγηση της Επιτροπής προκύπτει από το γεγονός ότι το ενδεχόμενο ποσόν των επισφαλών εγγυήσεων κινείται σε επίπεδα, τα οποία θα μπορούσαμε να αντιμετωπίσουμε με ένα χαμηλότερο ποσοστό στόχου του Ταμείου. Ποιο θα είναι το ποσοστό της μείωσης; Στην περίπτωση αυτήν, το προτεινόμενο ποσοστό θα απαιτήσει ετήσιο ανώτατο ποσόν ύψους 150 εκατ. ευρώ για την αντιμετώπιση του σημερινού επιπέδου δανειοδότησης των τρίτων χωρών κατά ανώτατο ποσόν περίπου 2.500 δισ. Ecu. Έτσι, οι κίνδυνοι θα καλύπτονταν στο Ταμείο.
<P>
Ο εισηγητής και η Επιτροπή Προϋπολογισμών κατέληξαν στο συμπέρασμα ότι η έκθεση που υπέβαλε η Επιτροπή είναι δικαιολογημένη, εφ' όσον από 1ης Ιουλίου 1998 το συνολικό ποσόν των εκκρεμούντων δανείων τα οποία θα μπορούσαν να θεωρηθούν ότι εμπεριέχουν περισσότερο από συνήθη κίνδυνο είναι ύψους 1, 75 δισ. Ecu. Αυτό μπορείτε να το δείτε επίσης από την έκθεση, όπου παρουσιάζονται στοιχεία ανά χώρα, για ορισμένες χώρες της ΚΑΚ, της Ασίας και της Λατινικής Αμερικής. Κατά την εν λόγω ημερομηνία, το Ταμείο διέθετε 1.186 δισ. Ecu. Συνεπώς, στην περίπτωση που δεν θα αποπληρωνόταν το συνολικό ποσόν δανείων τα οποία θα μπορούσαν να θεωρηθούν ότι εμπεριέχουν υψηλό κίνδυνο, το Ταμείο θα ήταν σε θέση να αντιμετωπίσει αυτή την απώλεια. Δεν θα ήταν καν αναγκαίο να αγγίξει το ποσόν του προϋπολογισμού το οποίο προβλέπεται για τη χρηματοδότηση δανείων κατά τη διάρκεια του οικονομικού έτους - σχετικό κονδύλιο 338 δισ. Ecu για το δημοσιονομικό έτος 1998. Συνεπώς ήταν σωστή και λογική η μείωση του ποσού στόχος. Ο εισηγητής και η επιτροπή συμφωνούν με την πρόταση της Επιτροπής.
<P>
Έχουμε όμως δύο τροπολογίες, για τις οποίες θα θέλαμε να προβεί η Επιτροπή σε δήλωση πριν από την ψηφοφορία για την παρούσα έκθεση. Η πρώτη αναφέρεται στην τακτική υποβολή έκθεσης από την Επιτροπή, προκειμένου να αξιολογούνται εκ νέου οι σχετικές παράμετροι ανάλογα με την εξέλιξη της χρήσης των πιστώσεων και των ταμείων. Πιστεύω ότι στο σημείο αυτό οι απόψεις μας παρουσιάζουν τη μικρότερη απόκλιση. Εδώ άλλωστε η Επιτροπή θα συμπαραταχθεί μαζί μας. Αυτή είναι η τροπολογία αριθ. 2. Όμως, θα ήθελα μια επιβεβαίωση από την Επιτροπή.
<P>
Πολύ πιο σημαντική είναι όμως η τροπολογία αριθ. 1. Ποιος θα διαχειρίζεται το Ταμείο; Εδώ, έχουμε εντελώς διαφορετική άποψη. Συμφωνώ περισσότερο με τον κύριο Pronk παρά με την Επιτροπή. Η Επιτροπή θέλει η διαχείριση του Ταμείου να επιστρέψει από την Ευρωπαϊκή Τράπεζα Επενδύσεων στην ίδια την Επιτροπή. Κατά την δική μας άποψη, αυτό θα ήταν ένα εντελώς λανθασμένο βήμα. Στην αιτιολογική έκθεση του, ο εισηγητής επεσήμανε σχετικά γι' άλλη μια φορά ότι δεν θεωρεί δεδομένο ότι υπάλληλοι της Ευρωπαϊκής Ένωσης μπορούν να εκτιμήσουν πιο εύκολα τους κινδύνους που συνδέονται με τη δανειοδότηση από ό, τι μία Τράπεζα η οποία πρέπει να επιβάλλεται σε επίπεδο τραπεζών και αξιολογεί τον χαρακτήρα των κινδύνων στο πλαίσιο των συνηθισμένων τραπεζικών εργασιών της πριν προβεί σε δανειοδοτήσεις. Γι' αυτό, θα επιμείνουμε στην άποψή μας ως προς αυτό το σημείο. Αυτό θα σήμαινε ότι η τροπολογία αριθ. 1 θα γίνει δεκτή. Όσον αφορά την οικονομική διαχείριση του Ταμείου, καλείται η Επιτροπή να διαγράψει το σημείο αυτό. Για το εν λόγω ζήτημα, θα θέλαμε διευκρινίσεις από την Επιτροπή.
<P>
Επιτρέψτε μου να σας πω το εξής, το οποίο προτείνει και ο εισηγητής: αν η Επιτροπή δεν αντιμετωπίσει θετικά αυτές τις δύο τροπολογίες, θα υποβάλουμε αίτηση αναπομπής της έκθεσης στην επιτροπή, επειδή πραγματικά δεν θέλουμε να συμμετάσχουμε σε ένα τέτοιο βήμα αν η Επιτροπή δεν φανεί συνεργάσιμη στο συγκεκριμένο ζήτημα.

<SPEAKER ID=43 LANGUAGE="DE" NAME="Botz">
Κυρία Πρόεδρε, η διεύρυνση της ΕΕ με τα κράτη της Κεντρικής και Ανατολικής Ευρώπης και την Κύπρο δεν γίνεται μόνο στην αρχή του νέου αιώνα, αλλά είναι επίσης ένα μέλημα του αιώνα. Ένα τέτοιο μέλημα απαιτεί επίσης καταβολή εξαιρετικών προσπαθειών από όλους τους εμπλεκόμενους. Στο μεταξύ, όλοι έχουν καταλάβει ότι η προσπάθεια αυτή κυρίως απαιτείται από τα υποψήφια κράτη. Όμως, εν όψει των πραγματικών διαφορών που υφίστανται ανάμεσα σ' εμάς και τα κράτη αυτά, π.χ. στον οικονομικό και στον κοινωνικό τομέα, εξακολουθώ να θεωρώ ότι εμείς ως Ευρωπαϊκή Ένωση γενικά δεν καταβάλλουμε ακόμη επαρκείς προσπάθειες, και από οικονομική άποψη, μπροστά στη συγκεκριμένη πρόκληση.
<P>
Έστω όμως. Υπό τις δεδομένες συνθήκες, η Επιτροπή κατά τη γνώμη μου υπέβαλε, ωστόσο, προτάσεις που μπορούν να υλοποιηθούν σε μεγάλο βαθμό και που τουλάχιστον μας αφήνουν ανοιχτή τη δυνατότητα να ελέγξουμε και να διαμορφώσουμε θετικά αυτή τη μεγάλη ενταξιακή διαδικασία της ΕΕ. Θα ήθελα να υπεισέλθω σε μία λεπτομέρεια. Πιστεύω ότι είναι τώρα περισσότερο αναγκαίο από ό, τι ήταν στις μέχρι τώρα διευρύνσεις να εξοικειώσουμε στα υπό ένταξη κράτη τις δημόσιες διοικήσεις όλων των βαθμίδων - όχι μόνο της ανώτατης, όπου αυτό έχει ήδη διασφαλιστεί - συνεπώς και των κατωτέρων βαθμίδων, με τους στόχους και τις διαδικασίες του κοινοτικού κεκτημένου.
<P>
Κατά την άποψή μου, εξακολουθεί να υπάρχει μια υποτίμηση της προηγούμενης κατάστασης των περισσοτέρων υπό ένταξη κρατών, που ήταν ένα δικτατορικό σύστημα με την ανάλογη διοίκηση. Επίσης, πολύ συχνά λησμονείται ότι στα κατώτερα επίπεδα της διοίκησης αυτής βρίσκονται ακόμη τα ίδια άτομα, που φυσικά προσπαθούν τώρα να εργαστούν με το νέο καθεστώς. Πρέπει όμως σαφώς να κατευθύνουμε σε μεγαλύτερο βαθμό από ό, τι μέχρι σήμερα μέρος των προενταξιακών μέσων προς την μετεκπαίδευση των διοικήσεων. Αντίθετα, προφανώς δεν είναι τόσο αναγκαίο να χρηματοδοτηθούν και άλλες μελέτες από την πλευρά της Δυτικής Ευρώπης. Θεωρώ ότι οι αναλύσεις της επί τόπου κατάστασης είναι αρκετές.
<P>
Επανέρχομαι στο μέλημα του αιώνα. Θα πρέπει να λάβουμε υπ' όψιν με τον πιο δίκαιο και ισόρροπο τρόπο τα συμφέροντα όχι μόνο των υποψηφίων χωρών, αλλά φυσικά και τα δικά μας. Κυρίως όμως θα πρέπει ως Ευρωπαίοι δημοκράτες να αισθανόμαστε ευγνωμοσύνη για το ότι έχουμε την ευκαιρία να συμμετάσχουμε σ' αυτήν την ιστορική διαδικασία.

<SPEAKER ID=44 LANGUAGE="DE" NAME="Brok">
Κυρία Πρόεδρε, αγαπητοί συνάδελφοι, θα ήθελα να συνεχίσω από τη δεύτερη παρατήρηση του κ. Botz. Πραγματικά δεν είναι αναγκαίο να διεξαγάγουμε κι άλλες μελέτες για το τί είναι εφικτό. Αντίθετα, αυτό που χρειάζεται είναι λειτουργικά μέσα και θεωρώ ότι η Επιτροπή εδώ και λίγον καιρό βαδίζει επίσης προς αυτήν την κατεύθυνση. Ευχαρίστως θα την υποστηρίξουμε στην ενίσχυση ενός τέτοιου τρόπου προσέγγισης. Η θέση ως στόχων της υποδομής και του περιβάλλοντος, της προώθησης διευθυντικών στελεχών και της επενδυτικής χρηματοδότησης, κι ακόμη του ουσιώδους κεντρικού σημείου της προώθησης της δημοκρατίας και του κράτους δικαίου, καθώς και λειτουργικών διοικητικών δομών και σωστής δικαιοσύνης αποτελούν ορθά σημεία προσέγγισης.
<P>
Όμως, οι πόροι πρέπει να δαπανηθούν τώρα με ταχύτητα και χωρίς γραφειοκρατία, ώστε να φέρουν σχετικά γρήγορα αποτέλεσμα. Έχουμε μπροστά μας ένα δύσκολο έργο, και συγκεκριμένα να επιτύχουμε μια οικονομική και πολιτική ισορροπία σε μια ήπειρο που ήταν ανελέητα χωρισμένη τόσο από οικονομική, όσο και από πολιτική άποψη. Η μεγάλη αποστολή που πρέπει να είναι συνυφασμένη με τη συγκεκριμένη διαδικασία προσέγγισης είναι η επανένωση των χωρισμένων τμημάτων. Ωστόσο, πρέπει επίσης να παραδεχθούμε ότι εμείς οι ίδιοι συχνά ξεχνάμε ότι αυτό που παρουσιάζουμε ως εθνικό συμφέρον στην πραγματικότητα μπορεί να συνδυαστεί με το κοινοτικό συμφέρον. Όταν βλέπει κανείς την αντίθεση μεταξύ εθνικών συμφερόντων, τα οποία συχνά αντιμετωπίζονται υπερβολικά κοντόφθαλμα, μπορεί να παρατηρήσει κάποιες βραχυπρόθεσμες δυσκολίες, στην πραγματικότητα όμως θέλουμε τη διεύρυνση επειδή είναι και προς το δικό μας συμφέρον και όχι μόνον προς το συμφέρον των υποψηφίων χωρών. Αν το συνειδητοποιήσουμε αυτό, αν ορίσουμε ποια είναι πραγματικά τα συμφέροντά μας στον πολιτικό τομέα, στον τομέα της πολιτικής για την ασφάλεια, στον οικονομικό τομέα, τότε θα είμαστε σε θέση να βρούμε την απαραίτητη ετοιμότητα για συμβιβασμούς και την εξισορρόπηση που χρειάζεται για να προχωρήσουμε.
<P>
Ένα είναι βέβαιο: μέχρι τώρα, εμείς ωφεληθήκαμε από την ανάπτυξη των εμπορικών σχέσεων μεταξύ της Κεντρικής και Ανατολικής Ευρώπης από τη μια πλευρά και της Ευρωπαϊκής Ένωσης από την άλλη. Μπορεί στον πληθυσμό να δημιουργείται η εντύπωση ότι όλα αυτά μέχρι τώρα δεν δημιούργησαν παρά έξοδα, η αλήθεια όμως είναι ότι κερδίσαμε περισσότερα από όσα δώσαμε στις συγκεκριμένες χώρες, και μάλιστα αυτό έγινε εξ αιτίας των μη ισόρροπων εμπορικών σχέσεων. Νομίζω ότι αυτό πρέπει να το καταστήσουμε σαφές και στον πληθυσμό μας, προκειμένου να επιτύχουμε την ανάλογη πολιτική υποστήριξη για τη συγκεκριμένη προενταξιακή διαδικασία.
<P>
Ακόμη, πρέπει να προσέξουμε τον παράγοντα του χρόνου, γιατί είναι ουσιαστικός προκειμένου να μη χάσουμε την υποστήριξη των πολιτών των υποψηφίων χωρών. Αυτό πρέπει να συνδυαστεί με την ιδιαίτερη ποιότητα των προγραμμάτων. Κυρία Schroedter, βρίσκω θαυμάσιο το ότι λέτε πως το ποσόν που δαπανάται είναι εξευτελιστικά μικρό! Σας παρακαλώ θερμά να καλέσετε τον υπουργό Εξωτερικών και τον Καγκελάριό σας να λάβουν υπ' όψιν τα λόγια σας, ώστε να καταλήξουμε σε μια καλύτερη πολιτική!
<P>
(Χειροκροτήματα)

<SPEAKER ID=45 LANGUAGE="IT" NAME="Amadeo">
Κυρία Πρόεδρε, ένας λεπτός ιστός συνδέει τις εκθέσεις που υπέβαλαν οι διάφορες επιτροπές στο πλαίσιο της Ατζέντα 2000. Ωστόσο, για την αποδοχή των προτεινόμενων μεταρρυθμίσεων, όλοι θέτουν ως όρο τη διατήρηση των κοινοτικών πολιτικών που συμβάλλουν στη συνοχή των Δεκαπέντε και στα μέτρα που θα διευκολύνουν την ένταξη των υποψηφίων χωρών.
<P>
Όσον αφορά τις εκθέσεις που σκιαγραφούν την προενταξιακή στρατηγική, συμφωνούμε με τον εισηγητή και με όσους βεβαιώνουν ότι πρέπει να πληρούνται τα κριτήρια που ορίστηκαν στην Κοπεγχάγη: κράτος δικαίου, συντελεστής δημοκρατίας, ύπαρξη οικονομίας της αγοράς, τήρηση του κοινοτικού κεκτημένου.
<P>
Είμαστε της γνώμης ότι οι νέες προσχωρήσεις συνιστούν μια ιστορική ευκαιρία συμφιλίωσης της ηπείρου μας με το παρελθόν της και ότι είναι απαραίτητες για τον καθορισμό της εικόνας της Ευρώπης του μέλλοντος. Εντούτοις, οι προτάσεις της Επιτροπής παραμένουν συνετές και πραγματιστικές αφού πρέπει να λάβουν υπόψη τις ισχυρές διαφορές μεταξύ των κρατών, διαφορές που τονίζουν αυτό που η Εθνική Συμμαχία υποστηρίζει εδώ και καιρό, δηλαδή μια μεγάλη Ευρώπη όπου η πολιτική ένωση είναι ο πρόδρομος της οικονομικής ένωσης, μια πολιτική ένωση που θα πρέπει και θα όφειλε να τελειοποιηθεί πριν ακόμη αρχίσουν οι προενταξιακές διαπραγματεύσεις, ακριβώς για να παρουσιάσουμε στα νέα κράτη ένα ακριβές και σαφές συνολικό πλαίσιο. Απουσιάζει λοιπόν από τις προτάσεις μια πολιτική εισαγωγή, αναγκαία κατά τη γνώμη μας, που θα είχε αναχαιτίσει το κεντρικό πρόβλημα που θέτουν οι νέες προσχωρήσεις, δηλαδή τη μελλοντική χρηματοδότηση της Ένωσης. Εκφράζουμε συνεπώς τη λύπη μας για το γεγονός ότι η προβλεπόμενη διεύρυνση στα έξι κράτη δεν αντιστοιχεί σε ακριβείς πολιτικές επιλογές και φοβούμαστε πως αποτελεί απλώς έναν καθαρά λογιστικό υπολογισμό για να μπορέσει να πραγματοποιηθεί αυτή η διεύρυνση διατηρώντας τον κοινοτικό προϋπολογισμό στη βάση του 1, 27 % του Ακαθάριστου Εγχώριου Προϊόντος, και αυτό μέχρι το έτος 2006.
<P>
Η ευρωπαϊκή οικοδόμηση έχει ανάγκη από την ενότητα όλων των λαών της ώστε να είναι ολοκληρωμένη. Πρέπει ωστόσο να επισημάνουμε με κάποια λύπη ότι οι θεσμικές μεταρρυθμίσεις, η μελλοντική χρηματοδότηση του προϋπολογισμού και άλλα προβλήματα δεν έχουν ακόμη έλθει στο προσκήνιο, ενώ μια κοινή πολιτική βούληση θα είχε απαιτήσει από όλες τις κυβερνήσεις να χειριστούν τις ευρωπαϊκές υποθέσεις με πολιτικό τρόπο και όχι ως μια καθαρά χρηματοοικονομική διαπραγμάτευση.

<SPEAKER ID=46 LANGUAGE="FR" NAME="Berθs">
Κυρία Πρόεδρε, κύριε Επίτροπε, αγαπητοί συνάδελφοι, αισθάνομαι ότι υπάρχει στην κοινή μας συζήτηση μια κάποια διαφορά ανάμεσα, αφενός, στην ευγενή και φιλόδοξη προενταξιακή στρατηγική και, αφετέρου, στην Ατζέντα 2000, η οποία θα όφειλε να καταστήσει ικανή την Ένωση να υποδεχθεί τις υποψήφιες χώρες και που, στην πραγματικότητα, είναι μία αναβάθμιση των κοινών πολιτικών η οποία, εν πάση περιπτώσει, είναι απαραίτητη.
<P>
Όσον αφορά την προενταξιακή στρατηγική - για αυτήν θέλω να μιλήσω σήμερα - νομίζω ότι δεν έχουμε καμία συνολική προοπτική, αυτή που κάνει τη διεύρυνση για την οποία προετοιμαζόμαστε να μην είναι μία απλή πρόσθεση ένα κι ένα κάνουν δύο. Η Ένωση οφείλει να το υπενθυμίζει στους υποψήφιους εταίρους. Δεν μπορούμε να ξεκινήσουμε μία διμερή διαδικασία με το καθένα από τα κράτη μέλη. Εμείς οφείλουμε να εκτιμήσουμε τον συνολικό αντίκτυπο. Όμως, λιγότερο από έναν χρόνο μετά την έγκριση ενός καταλόγου υποψηφίων προς ένταξη χωρών, τις οποίες η Ένωση θα μπορούσε να υποδεχθεί πρώτες στους κόλπους της, βλέπουμε ότι ο χάρτης έχει ήδη αναποδογυρίσει. Η Μάλτα υπέβαλε εκ νέου την υποψηφιότητά της. Η Επιτροπή διαβλέπει την προσχώρηση της Τουρκίας κάτω από νέους όρους. Και βλέπουμε, εδώ κι εκεί, να επανέρχονται στο προσκήνιο δύο υποψήφιες χώρες από τη Βαλτική.
<P>
Περισσότερο από ποτέ, πιστεύω ότι η Ευρωπαϊκή Διάσκεψη, που θα παίξει το ρόλο ενός φόρουμ για αυτήν τη σφαιρική προοπτική, είναι σημαντική. Νομίζω ότι οφείλουμε να το ξανασκεφτούμε.
<P>
Αλλωστε, λυπάμαι πολύ που υπάρχει αυτή η απόσταση ανάμεσα στην προοπτική μίας συνολικής και περιεκτικής διαδικασίας που ανέκαθεν επιθυμούσαμε και στην έλλειψη συνολικού οράματος. Χρειαζόμαστε μία συζήτηση, μία προοπτική για τα σύνορα της Ένωσης, για τους πολιτικούς στόχους της Ένωσης, για τα μέσα που θα μας βοηθήσουν να αποφασίσουμε, να κυβερνήσουμε όντας περισσότεροι από δεκαπέντε, για τα μέσα που θα μας βοηθήσουν να υπερασπίσουμε αυτό το σύνολο, να ακουστεί η φωνή μας στον κόσμο. Οι τροπολογίες που μας προτείνει ο συνάδελφός μας Barσn Crespo οδεύουν σε αυτήν την κατεύθυνση. Τις υποστηρίζω πλήρως. Ας είμαστε όμως όλοι μας προσεκτικοί: μη διυλίζουμε τον κώνωπα με κίνδυνο να καταπιούμε την κάμηλο.

<SPEAKER ID=47 NAME="Van den Broek">
Θα ήθελα καταρχήν να εκφράσω τις ευχαριστίες και την εκτίμησή μου για το έργο των εισηγητών. Με μια θετική γνωμοδότηση του Ευρωπαϊκού Κοινοβουλίου, πιστεύω ότι πραγματοποιείται ένα σημαντικό βήμα προς την κατεύθυνση της έγκρισης του ενισχυμένου πακέτου στήριξης για την ενσωμάτωση των υποψηφίων χωρών της Κεντρικής και Ανατολικής Ευρώπης στην Ευρωπαϊκή Ένωση. Προσβλέπω με ιδιαίτερα μεγάλο ενδιαφέρον στην ευρύτερη συζήτηση σχετικά με την διεύρυνση και τις εκθέσεις προόδου η οποία έχει εγγραφεί από εσάς στην ημερήσια διάταξη του Δεκεμβρίου, και φυσικά θα ήθελα πολύ να μου δοθεί η ευκαιρία τότε, να απαντήσω σε όλες τις ερωτήσεις οι οποίες θα μου τεθούν σε σχέση με το ζήτημα αυτό. Σήμερα θα στρέψω την προσοχή μου στα προενταξιακά μέσα, και κατόπιν θα ήθελα να αναφερθώ με λίγα λόγια στην έκθεση Tomlinson.
<P>
Κύριε Πρόεδρε, ποιος είναι ο πολιτικός στόχος της προενταξιακής ενίσχυσης; Θα ήθελα να σας θυμίσω το Ευρωπαϊκό Συμβούλιο του Δουβλίνου, το οποίο τον Δεκέμβριο του 1996 κάλεσε την Επιτροπή να ενισχύσει την προενταξιακή ενίσχυση που παρέχεται στις υποψήφιες χώρες. Στα πλαίσια της Ατζέντας 2000 είχαμε υποβάλει συγκεκριμένες προτάσεις προς την κατεύθυνση αυτή. Όσον αφορά τη χρηματοδότηση, η Επιτροπή προτείνει να διπλασιαστεί το ύψος της οικονομικής ενίσχυσης προς τις υποψήφιες χώρες για την περίοδο 2000-2006, για να φτάσει τα 3 δισ. ευρώ ετησίως. Θα ήθελα να πω και προς την κυρία Schroedter ότι οι προτάσεις μας αυτές δεν περιορίζουν φυσικά την ενίσχυση της Ευρωπαϊκής Ένωσης και των κρατών μελών, καθώς βέβαια παρέχονται επίσης πάρα πολλά δάνεια προς τις χώρες αυτές. Φυσικά, καταβάλλονται επίσης προσπάθειες στήριξης των χωρών αυτών σε διμερές επίπεδο από τα κράτη μέλη της Ένωσης, και πιστεύω ότι αν αθροίσουμε όλες αυτές τις προσπάθειες για την περίοδο 2000-2006 θα φτάσουμε στο ύψος 70 δισ. ευρώ, δηλαδή 5 ή 6 φορές τα 3 δισ. ευρώ ετησίως.
<P>
Επί του περιεχομένου, η Επιτροπή πρότεινε μία σειρά σημαντικών καινοτομιών, οι οποίες εν μέρει έχουν ήδη εφαρμοστεί, όπως τη δημιουργία εταιρικών σχέσεων για την ένταξη και την συμμετοχή των υποψηφίων χωρών στα κοινοτικά προγράμματα. Το πρόγραμμα PHARE αναπροσανατολίζεται τώρα αποκλειστικά στην προετοιμασία για ένταξη βάσει δύο κύριων προτεραιοτήτων, αφενός της οικοδόμησης θεσμών και, αφετέρου, των επενδύσεων για τη μεταφορά του κοινοτικού κεκτημένου. Παράλληλα με το PHARE, η Επιτροπή πρότεινε ωστόσο τη δημιουργία δύο νέων μέσων, δηλαδή ένα για την ανάπτυξη της γεωργίας και ένα πρόδρομο των διαρθρωτικών ταμείων, τα οποία ονομάζονται SAPAR και ISPA. Μέσω αυτών των δύο μέσων θα διατίθεται το ήμισυ αυτών των 3 δισ. ευρώ ετησίως που ανέφερα προηγουμένως. Τα τρία προενταξιακά μέσα μάς επιτρέπουν να αντιμετωπίζουμε με τρόπο αποτελεσματικό ένα σημαντικό τμήμα των προβληματικών τομέων που εντοπίστηκαν στις γνωμοδοτήσεις του 1997 και, στη συνέχεια, στις εκθέσεις προόδου. Χάρη στα μέσα αυτά μπορούν οι υποψήφιες χώρες, για παράδειγμα, να τυγχάνουν στήριξης κατά την προετοιμασία για την εφαρμογή διαρθρωτικών προγραμμάτων, με τα οποία είχαν πολύ περιορισμένη εμπειρία μέχρι σήμερα. Το κλειδί για την επιτυχία της διαδικασίας διεύρυνσης αποτελεί η σύνδεση μεταξύ της προενταξιακής στρατηγικής και των διαπραγματεύσεων για την προσχώρηση. Όσο περισσότερα προβλήματα για κάθε υποψήφια χώρα αντιμετωπισθούν και επιλυθούν ήδη πριν από την προσχώρησή της στα πλαίσια της προενταξιακής πολιτικής, τόσο μικρότερη θα είναι η ανάγκη λήψης μέτρων για τη μεταβατική περίοδο. Όσο περισσότερη ενίσχυση μπορέσει να παράσχει η Ένωση στις υποψήφιες χώρες, τόσο πιο ομαλά και απρόσκοπτα θα πραγματοποιηθεί η προσχώρησή τους όταν φθάσει η κατάλληλη στιγμή.
<P>
Μόνο με τον τρόπο αυτό μπορούμε να προσπαθήσουμε να αποτρέψουμε την περιττή επιβάρυνση των διαπραγματεύσεων μέσω της πληθώρας αιτημάτων για μεταβατικές περιόδους, οι οποίες φυσικά θα επιβραδύνουν ιδιαίτερα την διαδικασία προσχώρησης των υποψηφίων χωρών. Με την προενταξιακή ενίσχυση όχι μόνο βοηθούμε τις υποψήφιες χώρες, αλλά εξασφαλίζουμε συγχρόνως ότι οι επιπτώσεις της διεύρυνσης δεν θα είναι τόσο δυσχερείς για την ίδια την Ευρωπαϊκή Ένωση.
<P>
Ο αξιότιμος βουλευτής Barσn Crespo εξέφρασε στην έκθεσή του την άποψη του Ευρωπαϊκού Κοινοβουλίου σε σχέση με τον κανονισμό συντονισμού, γεγονός για το οποίο θα ήθελα να τον ευχαριστήσω θερμώς. Η Επιτροπή υπέβαλε αυτή την πρόταση για τον κανονισμό συντονισμού, ούτως ώστε να εξασφαλίσει μία συγκροτημένη προσέγγιση και να αποτρέψει τις αλληλεπικαλύψεις μεταξύ των τριών προενταξιακών μέσων, πρώτον του PHARE, δεύτερον του διαρθρωτικού μέσου ISPA και τρίτον του μέσου παρέμβασης για την γεωργική ανάπτυξη SAPAR. Όσον αφορά τις τροπολογίες που έχουν υποβληθεί, θα ήθελα να τονίσω τα εξής: σε διάφορες τροπολογίες το Κοινοβούλιο προτείνει διάφορες αλλαγές σχετικά με γενικές αρχές όπως το κράτος δικαίου, το σεβασμό του κράτους δικαίου, τη δημοκρατία και τα ανθρώπινα δικαιώματα. Εμείς πιστεύουμε ωστόσο ότι οι αρχές αυτές ήδη αναφέρονται στους κανονισμούς των προγραμμάτων PHARE, ISPA και SAPAR, οπότε η Επιτροπή θεωρεί ότι οι τροπολογίες αυτές θα μπορούσαν πράγματι να χαρακτηριστούν περιττές.
<P>
Σύμφωνα με τις επιθυμίες του Ευρωπαϊκού Κοινοβουλίου και των κρατών μελών, τα άρθρα 2, 3, 4 και 5 του σχεδίου κανονισμού ορίζουν και διακρίνουν τώρα σαφώς τους σκοπούς των διαφόρων μέσων, ούτως ώστε δεν υπάρχει πλέον κανένας κίνδυνος αλληλεπικαλύψεων.
<P>
Η Επιτροπή γνωρίζει βεβαίως πόσο σημαντική είναι για το Ευρωπαϊκό Κοινοβούλιο η συγχρηματοδότηση από τις δικαιούχες χώρες, όπως ορίζει το άρθρο 7. Ωστόσο, πιστεύει ότι το κείμενο του άρθρου, όπως έχει διατυπωθεί στην πρότασή μας, εκφράζει επαρκώς το σημείο αυτό. Σύμφωνα με τις προτάσεις του Ευρωπαϊκού Κοινοβουλίου και των κρατών μελών, ο συντονισμός των μέτρων που προβλέπουν τα τρία μέσα παρέμβασης, ιδίως όσον αφορά τις κατευθυντήριες γραμμές ανά χώρα για την προενταξιακή ενίσχυση, ανατίθεται στην Επιτροπή PHARE ως διαχειριστική επιτροπή, όπως προβλέπεται στη νέα εκδοχή του άρθρου 9, την οποία πρότεινε η Επιτροπή. Είναι προφανές ότι η Επιτροπή αίρει στο σημείο αυτό τις αντιρρήσεις που είχε εκφράσει κατά το παρελθόν. Θεωρεί εξάλλου ότι αυτή η δύσκαμπτη διάρθρωση, διότι περί αυτής πρόκειται, μπορεί να καθυστερήσει τον προγραμματισμό, ωστόσο δέχεται παρ' όλα αυτά τις επιθυμίες του Ευρωπαϊκού Κοινοβουλίου και των κρατών μελών στο συγκεκριμένο σημείο.
<P>
Για να ικανοποιήσει το αίτημα του Ευρωπαϊκού Κοινοβουλίου, το οποίο πριν χορηγήσει απαλλαγή για τον προϋπολογισμό του 1996 έθεσε ως προϋπόθεση την αποκέντρωση των ενισχύσεων από το Πρόγραμμα PHARE, η Επιτροπή αναδιατύπωσε το άρθρο 12. Η αναθεωρημένη εκδοχή του άρθρου αυτού περιλαμβάνει τώρα όλα τα αναγκαία κριτήρια και προϋποθέσεις για μία αποκεντρωμένη διαχείριση, καθώς επίσης και άλλες διατάξεις οι οποίες αποσκοπούν στο να εξασφαλίσουν ότι οι ευεργετούμενες χώρες θα σεβαστούν τη νομοθεσία της Ευρωπαϊκής Ένωσης όσον αφορά την επιλογή των προγραμμάτων, τους δημόσιους διαγωνισμούς και τις δημόσιες συμβάσεις.
<P>
Το Ευρωπαϊκό Κοινοβούλιο και το Συμβούλιο θα ενημερωθούν σχετικά με τα αποτελέσματα της αξιολόγησης και των επιθεωρήσεων στη διαχείριση των ενισχύσεων από τις ευεργετούμενες χώρες μέσω των εκθέσεων που προβλέπονται στο άρθρο 13.
<P>
Θα ήθελα ωστόσο να υπογραμμίσω το εξής: η πρωτοβουλία για τον καθορισμό κανόνων για τις επιθεωρήσεις και την αξιολόγηση επαφίεται στην Επιτροπή. Αυτό αναφέρεται σαφώς στον Δημοσιονομικό Κανονισμό. Γι' αυτό το λόγο η Επιτροπή πολύ δύσκολα θα μπορούσε να δεχθεί να μοιραστεί την αρμοδιότητα αυτή με άλλες αρχές, όπως προτείνεται στην πρόταση τροπολογίας για το άρθρο 12.
<P>
Τέλος, για να ανταποκριθούμε στο αίτημά σας να σας ενημερώνουμε τακτικά, η Επιτροπή σκέφτεται να προχωρήσει σε μία τροποποίηση του άρθρου 13, σύμφωνα με την οποία οι εκθέσεις προς το Κοινοβούλιο και το Συμβούλιο σχετικά με την εφαρμογή του κανονισμού δεν θα υποβάλλονται ανά διετία, αλλά ετησίως.
<P>
Επιτρέψτε μου να περάσω τώρα στην έκθεση Walter και θα ήθελα να συγχαρώ τον κύριο Walter και όλους όσους συνεισέφεραν στη διατύπωση αυτής της προτάσεως για το ISPA. Θεωρούμε πολύ θετικό το γεγονός ότι υπογραμμίζεται η ανάγκη να χορηγούνται οι διαθέσιμοι πόροι του ISPA με τρόπο αποτελεσματικό και να εξασφαλίζεται μία συνεκτική και συντονισμένη δράση μεταξύ του ISPA και των άλλων προενταξιακών μέσων τα οποία αποτέλεσαν σήμερα αντικείμενο συζήτησης.
<P>
Θα ήθελα να αναφερθώ λεπτομερέστερα στις 67 τροπολογίες οι οποίες έχουν υποβληθεί σχετικά με την έκθεση. Οι περισσότερες από αυτές πιστεύω ότι είναι εξαιρετικά εποικοδομητικές και υποστηρίζουν τους σχετικούς στόχους της πρότασης της Επιτροπής για το ISPA. Για να συζητηθούν οι τροπολογίες αυτές διεξοδικότερα, θα ήταν ίσως χρήσιμο να εξεταστούν ανά ομάδες σύμφωνα με τα συμπεράσματα τα οποία θα ήθελε η Επιτροπή να εξαχθούν σήμερα.
<P>
Η πρώτη ομάδα περιλαμβάνει διάφορες τροπολογίες για τις οποίες η Επιτροπή εξετάζει τη δυνατότητα να περιληφθούν στην πρόταση, είτε στις αιτιολογικές σκέψεις, είτε στο διατακτικό του κανονισμού. Αφορά, μεταξύ άλλων, τις εξής τροπολογίες: τις υπ' αριθμόν 56, 63 και 65· αυτές καλούν να ληφθεί συγκεκριμένα υπόψη η έννοια της απασχόλησης, ιδιαίτερα μέσω εκτίμησης των αποτελεσμάτων που έχει το ISPA όσον αφορά τη δημιουργία θέσεων εργασίας. Η τροπολογία 67, η οποία ανήκει στην ίδια κατηγορία, σχετικά με τη διάκριση που θα πρέπει να γίνει στα είδη των μέσων συγκοινωνίας όσον αφορά την ανάθεση των εκθέσεων που θα πρέπει να εκπονηθούν σχετικά με τις συνέπειες των μέτρων στον τομέα των μεταφορών. Η τροπολογία 39 αφορά στον καλύτερο συντονισμό των δραστηριοτήτων του ISPA, για παράδειγμα, με τις διμερείς δραστηριότητες των κρατών μελών. Στον τομέα των μεταφορών αναφέρεται η τροπολογία 58, η οποία ζητά περισσότερη συνοχή με τις κατευθυντήριες γραμμές για τα διευρωπαϊκά δίκτυα, καθώς επίσης και με την πανευρωπαϊκή πολιτική στον τομέα των μεταφορών. Τέλος, στην πρώτη ομάδα τροπολογιών ανήκει και η υπ' αριθμόν 19 σε σχέση με την αρχή των ίσων ευκαιριών.
<P>
Η δεύτερη ομάδα τροπολογιών περιλαμβάνει τροπολογίες που πρότεινε το Κοινοβούλιο, για τις οποίες η Επιτροπή θα μπορούσε να δεχθεί τις ιδέες του Ευρωπαϊκού Κοινοβουλίου, αλλά θα πρότεινε να αλλάξει η διατύπωσή τους, δεδομένης και της θέσης του Συμβουλίου, το οποίο θα μπορούσε να δεχθεί τις τροπολογίες αυτές εάν αναδιατυπωθούν. Στη φάση αυτή πιστεύω ότι δεν θα ήταν, συνεπώς, σκόπιμο να συμφωνήσουμε επισήμως με τις τροπολογίες αυτές, παρ' ότι μπορώ να σας πω ότι το γενικό περιεχόμενό τους θα περιληφθεί στο τελικό κείμενο. Ως παράδειγμα θα μπορούσα να αναφέρω τις εξής τροπολογίες: τροπολογία 24, ελαστικότητα σε σχέση με το ελάχιστο ποσό των 5 εκατομμυρίων ευρώ ανά πρόγραμμα· τροπολογία 45 σε σχέση με τις λεπτομερείς διατάξεις στον τομέα της χρηματοδοτικής διαχείρισης και των ελέγχων· τροπολογίες 7 και 31 σε σχέση με τη βελτίωση του συντονισμού μεταξύ των διαφόρων μέσων, κυρίως σε σχέση με τις διασυνοριακές δραστηριότητες, καθώς και τροπολογία 11, προσπάθεια για μία σχέση 50-50 μεταξύ αφενός των προγραμμάτων για το περιβάλλον και αφετέρου των προγραμμάτων για τις μεταφορές. Στην τρίτη ομάδα τροπολογιών συγκαταλέγονται, αντιθέτως, προτάσεις, οι οποίες δεν εμπίπτουν στο πεδίο εφαρμογής του ISPA και γι' αυτό δεν θα έπρεπε να γίνουν αποδεκτές· αυτό ισχύει για παράδειγμα για τις τροπολογίες σχετικά με τις δράσεις οι οποίες θα πρέπει να περιληφθούν στα πλαίσια του PHARE. Στην περίπτωση αυτή θα ήθελα να σας παραπέμψω στις πληροφορίες που έδωσα για την έκθεση Barσn Crespo. Θα πρέπει να περιοριστούμε στις διατάξεις του κανονισμού για τον συντονισμό, οι οποίες αναφέρονται στο συντονισμό και στη συγκροτημένη προσέγγιση μεταξύ όλων των μορφών στήριξης οι οποίες παρέχονται στα πλαίσια της προενταξιακής στρατηγικής. Σε αυτά τα πλαίσια αναφέρομαι στις τροπολογίες οι οποίες σχετίζονται με την παροχή τεχνικής βοήθειας για την ανάπτυξη των θεσμών, τροπολογία 26, στην τυποποίηση στον τομέα των μεταφορών, τροπολογία 28, ή στη συμμετοχή στα κοινοτικά προγράμματα, όπως το πέμπτο πρόγραμμα πλαίσιο για την έρευνα και στο πρόγραμμα για το περιβάλλον LIFE, τροπολογίες 29 και 32.
<P>
Τέλος, υπάρχουν ορισμένες προτάσεις του Κοινοβουλίου, για τις οποίες η Επιτροπή θα προτιμούσε να επιμείνει στην αρχική της πρόταση. Έτσι, για παράδειγμα, πιστεύουμε ότι η χορήγηση του 2 % για τεχνική βοήθεια μάς φαίνεται επαρκής. Η Επιτροπή δεν θα ήθελε επίσης να αλλάξει το ποσοστό στήριξης το οποίο είναι ανάλογο με αυτό που παρέχεται στο Ταμείο Συνοχής, και επίσης δεν θα επιθυμούσε να υπάρξουν αλλαγές στην αντιμετώπιση της Κύπρου, αντιμετώπιση η οποία αντανακλά το αποτέλεσμα της Συνόδου Κορυφής του Λουξεμβούργου. Συνοψίζοντας, κυρία Πρόεδρε, όσα είπα μέχρι τώρα, θα ήθελα να επαναλάβω ότι η Επιτροπή μπορεί να συμφωνήσει με το περιεχόμενο των τροπολογιών 19, 39, 43, 51, 55, 56 58, 63, 65 και 67, είτε στα προτεινόμενα άρθρα, είτε στο προοίμιο. Υπάρχουν κατόπιν και οι προτάσεις με τις οποίες δεν πιστεύουμε ότι σ' αυτή τη φάση των συζητήσεων θα πρέπει να συμφωνήσουμε επισήμως. Το Κοινοβούλιο μπορεί επομένως να είναι σίγουρο ότι το γενικό περιεχόμενο των τροπολογιών τις οποίες ανέφερα προηγουμένως θα περιλαμβάνεται στο οριστικό κείμενο του κανονισμού ISPA.
<P>
Κύριε Πρόεδρε, το τρίτο προενταξιακό μέσο, πέρα από το PHARE και το ISPA, είναι το SAPAR, το οποίο αφορά την παροχή στήριξης από την Κοινότητα για τη λήψη προενταξιακών μέτρων στον τομέα της γεωργίας και της ανάπτυξης της υπαίθρου. Θα ήθελα να ευχαριστήσω θερμά και τον κύριο Sonneveld για το έργο το οποίο πραγματοποίησε με την έκθεσή του αυτή. Το σχέδιο θέσης του Κοινοβουλίου, όπως εκφράζεται στην εξαίρετη αυτή έκθεση, έρχεται την κατάλληλη στιγμή, καθώς το Συμβούλιο της 9ης Νοεμβρίου σημείωσε σημαντική πρόοδο. Η κατάσταση στον τομέα της γεωργίας και των πολιτικών για την ανάπτυξη της υπαίθρου στις ΧΚΑΕ, ιδιαίτερα με τις όλο και σημαντικότερες ιδιωτικοποιήσεις, το επίπεδο προστασίας, το μέγεθος των επιχειρήσεων και την ποιότητα της παραγωγής τους, τον βαθμό αυτάρκειας και το τμήμα του εργαζόμενου πληθυσμού το οποίο είναι ενεργό στον τομέα της γεωργίας, σε ορισμένες περιπτώσεις μέχρι και 35 %, καταδεικνύουν σαφώς τη σημασία αυτού του μέσου παρέμβασης. Η κατάσταση αυτή απαιτεί ένα συνεκτικό πακέτο μέτρων το οποίο να είναι επαρκές για να ανταποκριθεί στις άμεσες προτεραιότητες, στις σημαντικότερες ανάγκες που διακρίνονται για την εφαρμογή του κοινοτικού κεκτημένου στον τομέα της ΚΓΠ. Ένα πακέτο το οποίο επιτρέπει συγχρόνως στις ενεχόμενες χώρες να αντιμετωπίσουν τα πιο οξέα προβλήματά τους, και να προωθήσουν ευκολότερα τα αναγκαία δραστικά και πολλές φορές σκληρά μεταρρυθμιστικά μέτρα, δημιουργώντας εναλλακτικές λύσεις στον τομέα της απασχόλησης στην ύπαιθρο, ούτως ώστε να αντιμετωπίσουν την αστυφιλία και την εγκατάλειψη της υπαίθρου και να προσφέρουν μία λύση στο πρόβλημα της εσωτερικής και εξωτερικής μετανάστευσης. Τα εν λόγω μέτρα θα πρέπει να εφαρμοστούν μέσω επιχειρησιακών προγραμμάτων και να δρομολογηθούν από τις υποψήφιες χώρες με αποκεντρωμένο τρόπο. Αυτή η μέθοδος εργασίας προσφέρει στις χώρες αυτές επίσης τη δυνατότητα να γνωρίσουν τον τρόπο με τον οποίο λειτουργεί η Κοινότητα, παρέχοντάς τους μία ακριβή ιδέα του τί είναι η Ευρωπαϊκή Επιτροπή και η αρχή της συνυπευθυνότητας για τον έλεγχο και τη διαχείριση των κοινοτικών προγραμμάτων χρηματοδότησης. Οι υποψήφιες χώρες θα πρέπει να ενισχυθούν στην προσπάθειά τους αυτή από μία εποπτική επιτροπή. Επίσης, θα πρέπει να θεσπιστούν όλοι οι αναγκαίοι κανονισμοί για να εξασφαλιστεί ο αποτελεσματικός έλεγχος της χρηματοδότησης, ότι θα λαμβάνονται μέτρα κατά των παρατυπιών και ότι ποσά τα οποία κατεβλήθησαν παράτυπα θα επιστρέφονται, ενώ οι όροι και οι περιορισμοί της ΚΓΠ, καθώς και οι κανόνες για τον ανταγωνισμό θα γίνονται σεβαστοί. Το ποσοστό συγχρηματοδότησης το οποίο προτείνουμε σε ό, τι αφορά το SAPAR αποτελεί το ποσοστό το οποίο ισχύει επίσης για τα κράτη μέλη τα οποία εντάσσονται στο Στόχο 1 των διαρθρωτικών ταμείων. Θεωρώ ότι όσον αφορά την αποτελεσματικότητα της πολιτικής και την ανάγκη να υποχρεωθούν οι υποψήφιες χώρες να διαχειρίζονται τους παρεχόμενους πόρους με τρόπο αποτελεσματικό, αυτό αποτελεί το πιο ενδεδειγμένο ποσοστό.
<P>
Όσον αφορά την κατανομή των πόρων στα υποψήφια κράτη, θα ζητούσα να επικεντρώνονται οι πόροι αυτοί στις χώρες με τις μεγαλύτερες ανάγκες. Σε σχέση με τις τροπολογίες που ενέκρινε η Επιτροπή Γεωργίας και Ανάπτυξης της Υπαίθρου, θα ήθελα να πω ότι με τις τροπολογίες αριθ. 6, 7, 16, 20, 25, 28, 37, 38, 39, 42, 43, 46, 47 και 50 και εν μέρει και με τις τροπολογίες 3 και 33, ήδη λαμβάνονται υπόψη οι προτάσεις αυτές με το κείμενο που τροποποίησε το Συμβούλιο. Να προσθέσω επίσης ότι οι τροπολογίες αριθ. 3, 13, 15, 19, 36, 40, 45 και 49 καλύπτονται ήδη από άλλους κανονισμούς, όπως ο νέος κανονισμός για το συντονισμό. Περαιτέρω, η έκθεση δέχεται τις προτάσεις που περιλαμβάνονται σε πάρα πολλές τροπολογίες άμεσα ή έμμεσα. Αναφέρομαι στις τροπολογίες αριθ. 1, 2, 5, 8, 10, 11, 12, 14, 16, 17, 18, εν μέρει τις υπ' αριθ. 19, 21, 22, 29, εν μέρει τις υπ' αριθ. 33, 34, 35, και 44, και τέλος υπάρχουν ορισμένες τροπολογίες οι οποίες αφορούν το περιεχόμενο της πρότασης και δεν μπορούν να γίνουν αποδεκτές από την Επιτροπή. Πρόκειται εδώ για τις τροπολογίες αριθ. 4, 9, 17, 24, 26, 27, 30, 32, 40, 41 και εν μέρει τις τροπολογίες αριθ. 19, 23, και 33.
<P>
Τέλος, κυρία Πρόεδρε, να πω δυο λόγια σχετικά με το Ταμείο Εγγυήσεων, δηλαδή την έκθεση Tomlinson, ευχαριστώντας και τον κύριο Samland για τα σχόλιά του σχετικώς. Μετά από τη λεπτομερή παρέμβαση που έκανα σχετικά με τα προενταξιακά μέσα, θα ήθελα να αφιερώσω ορισμένα σχόλια στο σημείο αυτό. Στα πλαίσια της αξιολόγησης των αποτελεσμάτων τα οποία σημειώθηκαν μετά από τη σύσταση του Ταμείου Εγγυήσεων, η Επιτροπή υπέβαλε προτάσεις για την τροποποίηση του κανονισμού για τη σύσταση του ταμείου. Τώρα που το ταμείο λειτουργεί εδώ και μερικά χρόνια, βλέπουμε ότι έχει ικανοποιητικό εύρος σε σχέση με τους κινδύνους που καλύπτει, και η Επιτροπή προτείνει να τροποποιηθούν οι διάφορες παράμετροι του ταμείου προς τα κάτω. Η διατήρηση των αρχικών παραμέτρων θα κατέληγε σε υπερβολικά πλεονάσματα του ταμείου, και γι' αυτό θα ήθελα να αναφερθώ στις τροπολογίες στην έκθεση Tomlinson, ούτως ώστε να σας παρουσιάσω βάσει αυτών των τροπολογιών τη θέση της Επιτροπής σχετικά με τη διαχείριση αυτού του ταμείου.
<P>
Στην τροπολογία 1 διαγράφεται η προτεινόμενη μεταφορά της χρηματοοικονομικής διαχείρισης του ταμείου από την Επιτροπή. Όσον αφορά την πρώτη τροπολογία, θα ήθελα να υπογραμμίσω ότι η Επιτροπή συμφωνεί με τον εισηγητή, ότι η Ευρωπαϊκή Τράπεζα Επενδύσεων εκπλήρωσε το καθήκον της απολύτως ικανοποιητικά. Ωστόσο, στην πράξη αποδείχθηκε ότι οι υπηρεσίες της Επιτροπής έπαιξαν έναν σημαντικό ρόλο στο θέμα αυτό. Τόσο για να υπάρξει απλούστευση των διοικητικών διαδικασιών όσο και για να πραγματοποιηθούν οικονομίες στα ποσά που χορηγεί η Ευρωπαϊκή Τράπεζα Επενδύσεων, θεωρεί σημαντικό η Επιτροπή να αναλάβει η ίδια τη διαχείριση του ταμείου, περιλαμβανομένης της διαχείρισης των επενδύσεων των διαθέσιμων μέσων του ταμείου. Η Επιτροπή δέχεται τέλος την τροπολογία 2 με την επιφύλαξη ορισμένων συντακτικών αλλαγών. Υποστηρίζει την αρχή ότι θα ήταν σκόπιμο να αναθεωρείται η αποτελεσματικότητα των παραμέτρων σε ετήσια βάση σε σχέση με τους στόχους του ταμείου στα πλαίσια της ετήσιας έκθεσης για το Ταμείο Εγγυήσεων.
<P>
Κυρία Πρόεδρε, με συγχωρείτε που μακρηγόρησα σχετικά με αυτό το συγκεκριμένο ζήτημα. Θα ήθελα επίσης να ευχαριστήσω τους εισηγητές. Στο σημείο αυτό κλείνω την τοποθέτηση της Επιτροπής.

<SPEAKER ID=48 NAME="Πρόεδρος">
Αγαπητοί συνάδελφοι, μάλλον θα διαπιστώσατε ότι η διάταξη των εργασιών σήμερα το πρωί προσαρμόστηκε λαμβάνοντας υπόψη την πανηγυρική συνεδρίαση. Για αυτόν τον λόγο οι ψηφοφορίες θα αρχίσουν τώρα και δεν μπορούμε, δυστυχώς, να ολοκληρώσουμε τη συζήτησή μας σήμερα το πρωί, όπως θα μπορούσε να έχει γίνει σε περίπτωση που ψηφίζαμε στις 12.00.

<CHAPTER ID=5>
Καλωσόρισμα
<SPEAKER ID=49 NAME="Πρόεδρος">
Θα ήθελα, αγαπητοί συνάδελφοι, να χαιρετίσω την παρουσία, στο θεωρείο των επισήμων, μίας αντιπροσωπείας του κοινοβουλίου της Ισλαμικής Δημοκρατίας της Μαυριτανίας.
<P>
(Χειροκροτήματα) Η αντιπροσωπεία αυτή έχει έλθει με επικεφαλής τον Πρόεδρό της, τον κ. Sid'Ahmed Ould Baba, ο οποίος είναι ο αρχηγός της μαυριτανικής αντιπροσωπείας, και θέλω να διευκρινίσω ότι είναι η δεύτερη διακοινοβουλευτική συνάντηση με την αρμόδια αντιπροσωπεία του Ευρωπαϊκού Κοινοβουλίου. Θα ήθελα να επισημάνω ότι οι σχέσεις μας θεμελιώνονται στη φιλία, στη συνεργασία και στην εταιρική σχέση και εύχομαι εκ βάθους καρδίας αυτή η δεύτερη συνάντηση να μας επιτρέψει να διευρύνουμε ακόμη περισσότερο αυτές τις σχέσεις.
<P>
Σας ευχαριστώ και σας καλωσορίζω στο Στρασβούργο.
<P>
(Χειροκροτήματα)
<CHAPTER ID=6>
Ψηφοφορίες
<SPEAKER ID=50 LANGUAGE="EN" NAME="Howitt">
Κύριε Πρόεδρε, σχετικά με ένα θέμα διαδικασίας. Θα ήθελα να σας ζητήσω να καλωσορίσετε μαζί μου στα θεωρεία του κοινού την Helga Stevens, από την Ευρωπαϊκή Ένωση Κωφών και Βαρυκόων Ατόμων, η οποία είναι παρατηρήτρια σε αυτήν τη ψηφοφορία εκ μέρους των 500.000 κωφών που υπάρχουν στην Ευρωπαϊκή Ένωση, καθώς με την ψηφοφορία μας αυτή επιβεβαιώνουμε εκ νέου την υποστήριξη αυτού του Κοινοβουλίου για την επίσημη αναγνώριση της γλώσσας τους - της μιμικής γλώσσας - σε κάθε κράτος μέλος της Ευρωπαϊκής Ένωσης.
<P>
(Χειροκροτήματα)
<P>
(Το Σώμα εγκρίνει το ψήφισμα)

<SPEAKER ID=51 LANGUAGE="EN" NAME="Wijsenbeek">
Κύριε Πρόεδρε, δεν γνωρίζω αν οφείλεται στο γεγονός ότι τα μηχανήματά μας δεν μπορούν να φτάσουν τη σκωτσέζικη τεχνολογία ή αν εσείς προχωρείτε με τόσο γρήγορο ρυθμό ώστε δεν μπορούν να σας φτάσουν τα μηχανήματα, πάντως υπάρχει μία ολόκληρη σειρά εδώ που δεν λειτουργεί καλά.

<SPEAKER ID=52 NAME="Πρόεδρος">
Νομίζω ότι το θέμα έχει μάλλον κάποια σχέση με την Ομάδα των Φιλελευθέρων. Κύριε Watson, είμαι σίγουρος ότι εσείς - ως καλός Σκωτσέζος - δεν μείνατε πίσω.
<P>
(Γέλια)

<SPEAKER ID=53 LANGUAGE="EN" NAME="Watson">
Κύριε Πρόεδρε, νομίζω ότι πρέπει να ξεφύγουμε από τον καταστροφικό φυλετισμό που περιείχε η τελευταία σας παρατήρηση.
<P>
(Γέλια) Ψηφίσαμε αναφορικά με 12 τροπολογίες με μία μόνο ψηφοφορία. Θα ήθελα να μάθω την απόφασή σας σχετικά με το κατά πόσον αυτό θεωρείται ως 12 ψηφοφορίες με ονομαστική κλήση ή όχι.
<P>
(Γέλια)
<SPEAKER ID=54 NAME="Πρόεδρος">
Είναι ζήτημα παραγωγικότητας, αλλά δυστυχώς έχουμε μία κίνηση του δακτύλου, θεωρείται ως μία ψήφος.

<CHAPTER ID=7>
Καλωσόρισμα
<SPEAKER ID=55 LANGUAGE="FR" NAME="Pompidou">
Κύριε Πρόεδρε, θα ήθελα να γνωστοποιήσω, ως Πρόεδρος της Αντιπροσωπείας για τις Σχέσεις με την Ιαπωνία, ότι μία σημαντική αντιπροσωπεία του κοινοβουλίου και της γερουσίας της Ιαπωνίας είναι σήμερα εδώ.
<P>
Ήλθαν από πολύ μακριά και θα επιθυμούσα, κύριε Πρόεδρε, να τους καλωσορίσουμε.
<P>
(Παρατεταμένα χειροκροτήματα)

<SPEAKER ID=56 NAME="Πρόεδρος">
Σας ευχαριστώ πάρα πολύ, κύριε Pompidou. Στην πραγματικότητα είχα σκοπό να αφήσω τον Πρόεδρο να απευθύνει τον χαιρετισμό, αλλά θα το κάνω ευχαρίστως εγώ ο ίδιος.
<P>
Βρίσκομαι στην εξαιρετικά ευχάριστη θέση να καλοσωρίσω στα θεωρεία των επισήμων μία αντιπροσωπεία του ιαπωνικού Κοινοβουλίου, με επικεφαλής τον κ. Taro Nakayama. Αυτή είναι η δέκατη ένατη συνάντηση ανάμεσα στις αντίστοιχες αντιπροσωπείες μας και, εξ ονόματος του Ευρωπαϊκού Κοινοβουλίου, θα ήθελα να τους καλοσωρίσω επισήμως σε αυτή τη σύνοδο εργασιών του Κοινοβουλίου και να τους ευχηθώ κάθε επιτυχία στην επίσκεψή τους.
<P>
(Χειροκροτήματα)
<P>
(Η συνεδρίαση διακόπτεται λόγω πανηγυρικής συνεδριάσεως και συνεχίζεται στις 12.30)

<CHAPTER ID=8>
Ψηφοφορίες (συνέχεια)
<SPEAKER ID=57 LANGUAGE="SV" NAME="Carlsson">
Κύριε Πρόεδρε, όταν εμείς, ως βουλευτές, λαμβάνουμε σήμερα στις 10 περίπου, αυτές τις προτάσεις τροπολογίας, τότε πρόκειται για καταστροφή. Αναρωτιέμαι, λοιπόν, τι τους έπιασε τους Φιλελεύθερους, διότι στο σουηδικό κείμενο γίνεται λόγος για μείωση του χρόνου εργασίας , ενώ οι Φιλελεύθεροι θέλουν ευέλικτο χρόνο εργασίας . Γίνεται λόγος για χαμηλό πληθωρισμό. Αυτό δεν αναφέρεται στη μετάφραση, η οποία είναι κάκιστη ! Ήμουν εναντίον αυτών των προτάσεων οι οποίες, όμως, στο πρωτότυπο είναι σωστές. Αυτό δεν μπορεί να συνεχιστεί! Πρέπει, όσον αφορά τη μετάφραση, να γίνει κάτι για αυτήν την κατάσταση!

<SPEAKER ID=58 NAME="Πρόεδρος">
Έχετε απόλυτο δίκιο. Η εγγύηση που μας δίδεται είναι ότι οι γλωσσικές υπηρεσίες διασφαλίζουν πάντα ότι οι τροπολογίες αντιστοιχούν στο πρωτότυπο κείμενο. Είναι δύσκολο όμως να φθάνουν εγκαίρως οι τροπολογίες.
<P>
Επί της τροπολογίας αριθ. 2

<SPEAKER ID=59 NAME="Van Velzen">
Κύριε Πρόεδρε, στην τροπολογία αριθ. 2 θα ήθελα να προτείνω δύο μικρές αλλά σημαντικές, όπως πιστεύω, για μερικούς, τροποποιήσεις, έχοντας συζητήσει με διάφορες πολιτικές ομάδες. Στο πρώτο τμήμα θα πρέπει να τροποποιηθεί το «Ευρωπαϊκό Πρόγραμμα Επενδύσεων» και να πούμε «Ευρωπαϊκή Στρατηγική για τις Επενδύσεις», ενώ πρέπει να αλλάξει η διατύπωση να «αναπτυχθούν», για να πούμε να «διευθυνθούν». Το τελευταίο ώστε να αποδίδεται σωστά η πραγματικότητα.
<P>
(Το Σώμα εγκρίνει το ψήφισμα)

<CHAPTER ID=9>
Καλωσόρισμα
<SPEAKER ID=60 NAME="Πρόεδρος">
Πριν προχωρήσουμε στην επόμενη ψηφοφορία, βρίσκομαι στην εξαιρετικά ευχάριστη θέση να καλοσωρίσω στα θεωρεία των επισήμων μία αντιπροσωπεία της Εθνοσυνέλευσης της Δημοκρατίας της Νοτίου Αφρικής με επικεφαλής την κ. Frene Ginwala, Πρόεδρο της Εθνοσυνέλευσης και επικεφαλής της νοτιοαφρικανικής αντιπροσωπείας, η οποία είναι μαζί μας για την τέταρτη διακοινοβουλευτική της συνάντηση με την σχετική αντιπροσωπεία του Ευρωπαϊκού Κοινοβουλίου.
<P>
(Χειροκροτήματα) Αυτή είναι μια ιστορική στιγμή για τις σχέσεις ανάμεσα στη Νότιο Αφρική και την Ευρωπαϊκή Ένωση: οι διαπραγματεύσεις βρίσκονται στην πορεία σύναψης μιας συμφωνίας εμπορίου, ανάπτυξης και συνεργασίας, και ευχόμαστε η σύναψη αυτών των συμφωνιών να στεφθεί σύντομα με επιτυχία. Στη συνέχεια θα γίνει διαβούλευση με τις αντίστοιχες αντιπροσωπείες μας σχετικά με τη συμφωνία αυτή, η οποία θα συμβάλει στο να φέρουμε πιο κοντά τις χώρες και τους λαούς που αντιπροσωπεύουμε.
<P>
Εύχομαι στη νοτιοαφρικανική αντιπροσωπεία κάθε επιτυχία και μια ευχάριστη διαμονή κατά την επίσκεψή της στο Στρασβούργο.
<P>
(Χειροκροτήματα)
<CHAPTER ID=10>
Ψηφοφορίες (συνέχεια)
<SPEAKER ID=61 LANGUAGE="FR" NAME="Lannoye">
Κύριε Πρόεδρε, θα ήθελα να ζητήσω εξ ονόματος της Ομάδας των Πρασίνων, δυνάμει του άρθρου 129, την αναπομπή αυτής της έκθεσης σε επιτροπή. Χθες, κατά την εξέλιξη της συζήτησης, ο συνάδελφός μας Sainjon προέβαλε πολλά επιχειρήματα που δικαιολογούν αυτό αίτημα. Δυστυχώς, δεν μπορεί να είναι παρών σήμερα και ύστερα από συμφωνία μαζί του σας διαβιβάζω την πρότασή του. Τα δύο επιχειρήματα αφορούν την επικαιρότητα.
<P>
Πρώτο επιχείρημα: ψηφίζουμε στην ουσία μία ανακοίνωση της Επιτροπής, η οποία γνωρίζουμε πλήρως ότι δεν έχει πλέον αντικείμενο. Στην πραγματικότητα, θα αποφασίσουμε για μία έκθεση που η κυρία Mann, με πολύ καλή θέληση, έπρεπε να προσαρμόσει στην νέα πολιτική κατάσταση. Πράγματι, βρισκόμαστε σήμερα στα πλαίσια μίας διατλαντικής οικονομικής εταιρικής σχέσης που αποτέλεσε το αντικείμενο μίας συμφωνίας μεταξύ της Επιτροπής και του Συμβουλίου και αποτέλεσε το αντικείμενο, πιο πρόσφατα, δηλαδή την προηγούμενη Δευτέρα, πριν από μία εβδομάδα, μίας συμφωνίας του Συμβουλίου σχετικά με ένα σχέδιο δράσης το οποίο δεν είδαμε ποτέ. Λάβαμε ένα αντίγραφο στα αγγλικά στην Επιτροπή Εξωτερικών Οικονομικών Σχέσεων. Το Κοινοβούλιο δεν μπόρεσε ποτέ να διεξαγάγει συζήτηση γι' αυτό το κείμενο. Είναι ένα πρώτο στοιχείο επικαιρότητας, που σημαίνει ότι κινδυνεύουμε να ψηφίσουμε ένα κείμενο που ήλθε με καθυστέρηση σε σχέση με τις πολιτικές εξελίξεις, σε σχέση αυτό που διακυβεύεται και το οποίο - ίσως αυτό είναι ακόμη πιο σοβαρό - ενδέχεται να οδηγήσει σε μία συγκεχυμένη, μέχρι και αντιφατική θέση του Κοινοβουλίου. Δεν θα ήταν καλό για εμάς.
<P>
Το δεύτερο στοιχείο επικαιρότητας, και τελειώνω με αυτό, είναι η αμερικανική θέση ως προς τις μπανάνες. Όλοι γνωρίζουμε τι συζητιέται, δεν θα εμμείνω λοιπόν. Νομίζω ότι τα πλαίσια στα οποία συζητήσαμε στην επιτροπή, ακόμη και χθες, έχουν αλλάξει. Δεν μπορούμε να επιτρέψουμε στους εαυτούς μας να φανούμε διαλλακτικοί απέναντι σε έναν συνομιλητή που φέρεται υπεροπτικά.

<SPEAKER ID=62 NAME="Mann, Erika">
Κύριε Πρόεδρε, αξιότιμοι συνάδελφοι, η πρόταση των Πρασίνων δυστυχώς είναι παράλογη. Μα ακούστε επιτέλους! Αφού έτσι δεν πρόκειται να πετύχετε αυτό που θέλετε! Αν θέλετε να ακούγεται η φωνή του Κοινοβουλίου, και μάλιστα τόσο στο Συμβούλιο και στην Επιτροπή όσο και από τους Αμερικανούς, τότε πρέπει σήμερα να τοποθετηθείτε. Στις αρχές Δεκεμβρίου θα γίνει η επόμενη συνάντηση κορυφής μεταξύ των ΗΠΑ και της Ευρώπης, κι εκεί θα συζητηθεί αυτή ακριβώς η έκθεση. Αυτό σημαίνει ότι, αν σήμερα στερήσετε από το Κοινοβούλιο την ευκαιρία να λάβει θέση, δεν θα πετύχετε τίποτα. Αντιμετωπίστε επιτέλους την πραγματικότητα! Η πολιτική πραγματικότητα έξω από την αίθουσα δεν διαμορφώνεται, όπως ξέρετε, με βάση τη θέση των Πρασίνων!
<P>
(Παρεμβάσεις και χειροκροτήματα) Προσαρμόσαμε τα πάντα. Δεν αποφασίζουμε για κάποια παλιά έκθεση! Προσέθεσα όλα τα νέα στοιχεία που αποφάσισε το Συμβούλιο. Παρέπεμψα στο ότι το Κοινοβούλιο θέλει μια νέα έκθεση. Παρέπεμψα επίσης στο ότι οι εκθέσεις αυτές θα πρέπει να μεταβιβάζονται σε όλες τις επιτροπές. Η Επιτροπή συμφώνησε, το Συμβούλιο άφησε επίσης να εννοηθεί ότι θα το τηρήσει αυτό. Αυτό είναι το μόνο που μπορείτε να κάνετε. Έτσι μπορείτε να επιτύχετε να μπορέσουμε μελλοντικά να συζητήσουμε ακριβώς γι' αυτήν την απόφαση στο Κοινοβούλιο και στις επιτροπές. Αν την αναπέμψετε, μας αφαιρείτε εντελώς τη δυνατότητα πολιτικής έκφρασης. Ζητώ από τους αξιότιμους συνάδελφους του Σώματος να εγκρίνουν να γίνει σήμερα η ψηφοφορία και τους παρακαλώ επίσης να δώσουν θετική ψήφο.
<P>
(Χειροκροτήματα)
<SPEAKER ID=63 LANGUAGE="FR" NAME="Hory">
Κύριε Πρόεδρε, η Ομάδα της Ευρωπαϊκής Ριζοσπαστικής Συμμαχίας συμφωνεί απολύτως με το αίτημα της Ομάδας των Πρασίνων και τον κ. Lannoye και συμφωνεί επίσης με τους λόγους που εξέθεσε. Έχουμε μια εξαίρετη συγκυριακή αιτία. Πρόκειται, πράγματι, για την υπόθεση της μπανάνας. Η ευρωπαϊκή ΚΟΑ της μπανάνας επιστρατεύει σημαντικούς κανόνες της Κοινότητάς μας, τόσο για την εσωτερική αλληλεγγύη όσο και για την εξωτερική, κυρίως ως προς τις χώρες ΑΚΕ και αντιμετωπίζουμε, στη συγκεκριμένη υπόθεση, μια επιβολή από μεριάς των Αμερικανών, η οποία δεν βρήκε ακόμη την κατάλληλη ευρωπαϊκή απάντηση. Αυτή είναι η συγκυριακή αιτία που επικαλούμεθα.
<P>
Υπάρχουν όμως επίσης και γενικότεροι λόγοι ουσίας και, δίχως καμία πρόθεση να προσβάλουμε την κυρία Mann για την εξαιρετική της εργασία, δεν συμμεριζόμαστε όλοι τις προκαταλήψεις της και κυρίως αυτές που περιλαμβάνονται στις πρώτες αιτιολογικές σκέψεις του σχεδίου ψηφίσματος και που διατρανώνουν την ταυτότητα των προτύπων κοινωνίας από τη μία και την άλλη πλευρά του Ατλαντικού. Αντιθέτως, θεωρούμε ότι αυτά τα πρότυπα διαφέρουν μεταξύ τους και ότι η υπόθεση της μπανάνας δίνει μία σαφή εικόνα της διαφοράς μεταξύ ενός προτύπου κοινωνίας που στηρίζεται στους κανόνες του φιλελευθερισμού και του ανταγωνισμού, και ενός άλλου προτύπου, που βασίζεται στις αξίες του ανθρωπισμού και της αλληλεγγύης.
<P>
(Χειροκροτήματα)

<SPEAKER ID=64 LANGUAGE="DE" NAME="Kittelmann">
Κύριε Πρόεδρε, αυτό δεν πρόκειται να γίνει κανόνας εδώ στο Κοινοβούλιο, αλλά στη συγκεκριμένη περίπτωση το Ευρωπαϊκό Λαϊκό Κόμμα συμφωνεί απολύτως με την εισηγήτρια, που ανήκει στις τάξεις των Σοσιαλδημοκρατών.
<P>
Διεξαγάγαμε μια πάρα πολύ διεξοδική συζήτηση λαμβάνοντας πλήρως υπ' όψιν τις σχέσεις μεταξύ των ΗΠΑ και της Ευρωπαϊκής Ένωσης. Στην έκθεση, διατυπώσαμε πολύ επικριτικές παρατηρήσεις για την αμερικανική πολιτική. Αν θέλουμε να ακουστούν όλα όσα επικρίναμε σχετικά με την συμπεριφορά των Αμερικανών, αυτά πρέπει να ψηφιστούν τώρα και όχι όταν δεν θα υπάρχει πλέον καμία δυνατότητα να κάνουμε να ακουστεί η γνώμη μας. Για τον λόγο αυτόν, απορρίπτω την επικριτική στάση των Πρασίνων που έχει ιδεολογικό υπόβαθρο και παρακαλώ να απορριφθεί το αίτημά τους.
<P>
(Χειροκροτήματα)
<P>
(Το Σώμα αποφασίζει να μη γίνει αναπομπή στην αρμόδια επιτροπή)

<SPEAKER ID=65 LANGUAGE="SV" NAME="Thors">
Κύριε Πρόεδρε, αν η κατανόηση της μετάφρασης των προτάσεων τροπολογίας του ΦΙΛ στο προηγούμενο θέμα ήταν δύσκολη, τότε, είναι ακόμη δυσκολότερο να καταλάβω την πρόταση τροπολογίας υπ' αριθ. 1 της ΕΕυρ, διότι στη σουηδική απόδοση είναι εντελώς κενή. Ζητώ συγγνώμη, λοιπόν, κυρία Pasty, αν δεν καταλαβαίνω.

<SPEAKER ID=66 NAME="Πρόεδρος">
Ίσως να μη φταίει η μετάφραση.
<P>
(Χειροκροτήματα)

<SPEAKER ID=67 LANGUAGE="FR" NAME="Pasty">
Κύριε Πρόεδρε, νομίζω ότι άκουσα ένα σχόλιο εκ μέρους σας που θεωρώ ότι είναι προσωπικό. Όταν απαντήσατε στην κ. Thors, υποδείξατε ότι για την τροπολογία αριθ. 1, η ηλιθιότητα δεν μπορούσε να προέρχεται αποκλειστικά από τη μετάφραση, αλλά ότι ίσως η ίδια η τροπολογία ήταν ηλίθια ή βλακώδης. Την ξαναδιάβασα, λοιπόν, για λόγους ευσυνειδησίας, και αυτή η τροπολογία αναφέρει απλώς ότι, στις διαπραγματεύσεις με τις Ηνωμένες Πολιτείες, πρέπει να σεβαστούμε το κοινοτικό κεκτημένο. Σας αφήνω, λοιπόν, απλώς να κρίνετε και αφήνω την Ολομέλεια του Κοινοβουλίου να κρίνει για την ενδεχόμενη ηλιθιότητα αυτής της τροπολογίας.

<SPEAKER ID=68 NAME="Πρόεδρος">
Λυπάμαι, κύριε Pasty, αν οι παρατηρήσεις μου σας προσέβαλαν. Ήταν μια επιπόλαιη παρατήρηση σύμφωνα με το πνεύμα που ετέθη το θέμα διαδικασίας. Δεν είχα την πρόθεση να προσβάλω την Ομάδα σας. Έκανα ένα αστείο. Αλλοι ανέχονται πιο εύκολα τα αστεία, άλλοι πιο δύσκολα.
<P>
(Ανάμικτες αντιδράσεις)
<P>
(Το Σώμα εγκρίνει το ψήφισμα)

<SPEAKER ID=69 LANGUAGE="NL" NAME="Kestelijn-Sierens">
Κύριε Πρόεδρε, η πολιτική μας ομάδα υποστηρίζει πλήρως το ψήφισμα σε σχέση με τη μιμική γλώσσα. Ζητούμε να επιτευχθούν δύο στόχοι στην πολιτική μας για τους κωφούς. Πρώτον και σημαντικότερο, να αυξηθεί η δυνατότητα πρόσβασης. Με αυτό εννοούμε μία ίση πρόσβαση στην εκπαίδευση και στις δημόσιες υπηρεσίες, καθώς επίσης ίσες ευκαιρίες στην συμμετοχή στις δημόσιες συγκεντρώσεις και ακροάσεις. Στην Ευρωπαϊκή Ένωση υπάρχουν μισό εκατομμύριο κωφοί. Μέσω της βελτίωσης της δυνατότητας πρόσβασης των κωφών ενισχύουμε τη δημοκρατία.
<P>
Δεύτερον, μία καλύτερη ένταξη των κωφών στην κοινωνία. Για να επιτευχθεί ο στόχος αυτός, θα ζητούσαμε τα εξής πέντε σημεία: πρώτο και σημαντικότερο, μία καλύτερη κατάρτιση διερμηνέων. Η ένταξη των κωφών είναι απολύτως εφικτή μέσω διερμηνέων. Θα πρέπει να παρέχονται αρκετές δυνατότητες κατάρτισης για ακούοντες οι οποίοι να γνωρίζουν τη μιμική γλώσσα. Θα πρέπει να είναι δυνατή μία γενική αναγνώριση της μιμικής γλώσσας. Στη Σουηδία, στη Δανία και στη Φινλανδία η μιμική γλώσσα αναγνωρίζεται ήδη ως γλώσσα στην εκπαίδευση. Τα άλλα κράτη μέλη θα πρέπει να ακολουθήσουν το παράδειγμα αυτό. Περαιτέρω θα πρέπει να αναγνωριστεί η μιμική γλώσσα και για τις επαφές με το δημόσιο και στο επίπεδο της απασχόλησης και του πολιτισμού, ίσως ακολουθώντας το παράδειγμα των Ηνωμένων Πολιτειών. Εξάλλου, θα πρέπει να εξασφαλίσουμε την ισότιμη πρόσβαση των κωφών στις πληροφορίες. Αυτοί έχουν τα ίδια δικαιώματα όπως και οι ακούοντες. Στις Ηνωμένες Πολιτείες κάτι τέτοιο είναι προφανές, κάτι που δυστυχώς δεν συμβαίνει στην Ευρωπαϊκή Ένωση. Ένα άλλο πιεστικό πρόβλημα αφορά την ασυμβατότητα των τηλεφωνικών συστημάτων κειμένου. Μόνο στη χώρα μου, τη Φλάνδρα, διαθέτουμε τουλάχιστον τρία διαφορετικά συστήματα τα οποία είναι ασύμβατα μεταξύ τους. Αυτό είναι αρκετά ενδεικτικό για το πρόβλημα της ασυμβατότητας στο σύνολο της Ευρώπης. Στα πλαίσια της εσωτερικής αγοράς κάτι τέτοιο είναι απαράδεκτο. Δεν υπάρχει καμία σαφής προδιαγραφή γι' αυτά τα συστήματα τηλεπικοινωνιών. Γι' αυτό οι κωφοί χρησιμοποιούν τη στιγμή αυτή το φαξ, κάτι που βέβαια δεν αποτελεί επικοινωνία διπλής κατεύθυνσης. Τώρα οι κωφοί διερευνούν τη δυνατότητα επικοινωνίας μέσω του διαδικτύου, το οποίο τους προσφέρει εξαιρετικές ευκαιρίες να βελτιωθεί η επικοινωνία τους με τους ακούοντες. Το ζήτημα είναι και πάλι εάν όλα αυτά τα συστήματα chatting είναι συμβατά μεταξύ τους και εάν η αγορά του αναγκαίου εξοπλισμού είναι εφικτή για όλους.
<P>
Τέλος, θα ήθελα να υπογραμμίσω άλλη μια φορά τη σημασία της χρήσης των πολυμέσων. Κατά την ανάπτυξη της χρήσεως τέτοιων μέσων θα πρέπει οι κωφοί να συμμετάσχουν πλήρως. Τέλος, να πω και κάτι ακόμη: η αρμοδιότητα της Κοινότητας είναι περιορισμένη σε τέτοια ζητήματα. Παρ' όλα αυτά θεωρώ ότι εδώ στο Κοινοβούλιο, ως εκπρόσωποι των Ευρωπαίων πολιτών, θα πρέπει να εκφράσουμε την επιθυμία μισού εκατομμυρίου Ευρωπαίων πολιτών με προβλήματα ακοής. Το πραγματικό πρόβλημα βέβαια είναι η ασυμβατότητα των τηλεφωνικών συστημάτων κειμένου, ένα πρόβλημα που σαφώς αφορά την εσωτερική αγορά. Ελπίζω ότι στο σημείο αυτό θα μπορούσε να αναληφθεί μια πρωτοβουλία της Επιτροπής. Όπως και να έχει, ελπίζω ότι το ψήφισμα αυτό θα έχει περισσότερες συνέπειες στην πολιτική των κρατών μελών απ' ό, τι συνέβη με το ψήφισμα που εγκρίθηκε πριν από δέκα χρόνια.

<SPEAKER ID=70 NAME="Howitt">
Με μεγάλη μου χαρά ασπάζομαι κι εγώ την υποστήριξη του Ευρωπαϊκού Κοινοβουλίου σε αυτό το ψήφισμα, το οποίο σηματοδοτεί τη δέκατη επέτειο από το αρχικό ψήφισμα, με το οποίο ζητήθηκε για πρώτη φορά η επίσημη αναγνώριση της μιμικής γλώσσας για τους 500.000 κωφούς πολίτες της Ευρώπης.
<P>
Σήμερα, στην Πορτογαλία και τη Φινλανδία, η χρήση της μιμικής γλώσσας αποτελεί συνταγματικό δικαίωμα. Όμως, σε τέσσερα κράτη μέλη δεν αναγνωρίζεται ακόμη η μιμική γλώσσα, και σε κάποια άλλα υπάρχει τεράστιο χάσμα ανάμεσα στο έννομο δικαίωμα στη χρήση της μιμικής γλώσσα και σε αυτό που συμβαίνει στην πραγματικότητα.
<P>
Θα ήθελα να συγχαρώ την Ευρωπαϊκή Ένωση Κωφών και Βαρυκόων Ατόμων για την έρευνά της πάνω στη χρήση της μιμικής γλώσσας, την οποία ευχαρίστως χρηματοδότησε αυτό το Κοινοβούλιο· τα αποτελέσματά της προσφέρουν ένα υπόβαθρο για περαιτέρω δράση σε κάθε χώρα σε ολόκληρη την Ευρώπη.
<P>
Η εκμάθηση της μιμικής γλώσσας από περισσότερους, οι αυξημένες τεχνικές δυνατότητες χρήσης της μιμικής γλώσσας στην ηλεκτρονική επικοινωνία για τους κωφούς και η διάθεση σημαντικών πόρων για την εκπαίδευση διερμηνέων της μιμικής γλώσσας αποτελούν απολύτως θεμελιώδη αιτήματα στο ψήφισμα αυτό του Κοινοβουλίου μας. Στην αγγλική μιμική γλώσσα, το νεύμα που σημαίνει «οκέι» είναι απλό: ο αντίχειρας προς τα πάνω. Ας κάνουμε αυτό το νεύμα στους κωφούς συμπολίτες μας και ας σεβαστούμε το δικαίωμά τους να επικοινωνούν με τον τρόπο που οι ίδιοι επιλέγουν.
<P>
Έκθεση Murphy (Έγγρ. A4-0424/98)
<SPEAKER ID=71 NAME="Andersson και Sandberg-Fries">
Θέλουμε να ευχαριστήσουμε τον εισηγητή για την άψογη εκπόνηση μίας καίριας έκθεσης. Το θέμα της οδηγίας περί ειδικών διατάξεων για τα οχήματα που χρησιμοποιούνται για τη μεταφορά επιβατών και τα οποία διαθέτουν άνω των 8 θέσεων εκτός της θέσης του οδηγού, είναι ένα θέμα μεγάλης σημασίας, δεδομένου ότι με τον τρόπο αυτό προσφέρεται στα άτομα με μειωμένη κινητική ικανότητα η δυνατότητα να μπορούν, μεταξύ άλλων, να μετακινούνται με τα μέσα μαζικής μεταφοράς. Με ικανοποίηση διαπιστώνουμε ότι η έκθεση εμπεριέχει σε μεγάλο βαθμό προτάσεις που ανταποκρίνονται στα ιδιαίτερα αιτήματα των ατόμων με μειωμένη κινητική ικανότητα ώστε να μπορούν να μετακινούνται με οχήματα όπως αυτά στα οποία αναφέρεται η οδηγία. Θεωρούμε ότι τα δικαιώματα των ατόμων με μειωμένη κινητική ικανότητα πρέπει να προηγούνται των συμφερόντων μεμονωμένων κατασκευαστών λεωφορείων. Αυτό το θέμα πρέπει επίσης να αντιμετωπιστεί με συντονισμό στην Ένωση, διότι εάν αφεθεί στα κράτη μέλη να αποφασίσουν τα ίδια για το θέμα, ή εάν, αντίστοιχα, αφεθεί στους κανόνες της αγοράς, τότε, θα επιδεινωθούν οι δυνατότητες ικανοποίησης των αιτημάτων των ατόμων με μειωμένη κινητική ικανότητα.

<SPEAKER ID=72 NAME="Eriksson, Seppδnen, Sjφstedt και Svensson">
Υπερψηφίσαμε την έκθεση. Επιμένουμε, όμως, στην κριτική μας - η οποία εκφράστηκε στην προηγούμενη επεξήγηση ψήφου - κατά της νομοθετικής τεχνικής που παρουσιάζει η έκθεση. Η νομοθεσία θα πρέπει να θεμελιώνει αρχές και να κατευθύνει τους στόχους στους διάφορους τομείς. Τις τεχνικές λεπτομέρειες σε επίπεδο εμπειρογνωμόνων θα πρέπει να τις αναλαμβάνουν οι επαγγελματικές υπηρεσίες και θα πρέπει να εισάγονται σε ειδικές διατάξεις ή κανονισμούς.

<SPEAKER ID=73 NAME="Gahrton, Holm και Schφrling">
Η έκθεση Murphy φέρνει στο προσκήνιο ένα από τα καίρια προβλήματα της Ευρωπαϊκής Ένωσης και της ενιαίας αγοράς, διότι για να μπορούν να υπάρξουν εγγυήσεις για την ελεύθερη διακίνηση εμπορευμάτων, προϋπόθεση είναι είτε να καθοριστούν ελάχιστες προδιαγραφές για ένα εμπόρευμα και κατόπιν αυτές να ισχύουν για όλα τα κράτη μέλη, είτε να συμφωνήσουν τα κράτη μέλη σε μία αμοιβαία αναγνώριση των εμπορευμάτων τους. Και στις δύο περιπτώσεις τα κράτη μέλη των οποίων οι ελάχιστες προδιαγραφές είναι αυστηρές μπορεί να υποχρεωθούν να κάνουν πιο ελαστικές τις προδιαγραφές τους.
<P>
Η άποψή μας είναι, ωστόσο, ότι οι ελάχιστες προδιαγραφές που συνιστά η έκθεση Murphy είναι τόσο εκτεταμένες ώστε δεν ενδέχεται βάσει αυτών να υποχρεωθεί κάποιο κράτος μέλος να μειώσει τις ελάχιστες προδιαγραφές του. Η έκθεση δεν αποσκοπεί επίσης στο να υποχρεώσει τα κράτη μέλη να τροποποιήσουν τους ισχύοντες κανονισμούς τους ώστε να ανακατασκευαστούν λεωφορεία που βρίσκονται ήδη εν λειτουργία. Αντίθετα, συνιστάται να εγκρίνεται αυτομάτως σε όλα τα κράτη μέλη ο τύπος οχήματος που πληροί τις προδιαγραφές που θέτει η έκθεση.
<P>
Για τους προαναφερθέντες λόγους επιλέξαμε να υπερψηφίσουμε την έκθεση.

<SPEAKER ID=74 NAME="Lindholm">
Η προάσπιση, από όλα τα κράτη μέλη, των κατασκευαστών και των χειριστών της κυκλοφοριακής ασφάλειας και της ασφάλειας των επιβατών, συμπεριλαβανομένων των ιδιαίτερων προβλημάτων των ατόμων με ειδικές ανάγκες, θα έπρεπε να είναι απολύτως αυτονόητη.
<P>
Στις περιπτώσεις που υπάρχουν κενά στη νομοθεσία των κρατών μελών, αυτά πρέπει να διορθωθούν σε εθνικό επίπεδο. Δεν υπάρχει λόγος να θεσμοθετηθεί με οδηγία, σε κοινοτικό επίπεδο, η πλήρης εναρμόνιση και λεπτομερής ρύθμιση της κατασκευής λεωφορείων, π.χ. το πλάτος των θέσεων, το ύψος των σκαλοπατιών, το ότι τα κουμπιά για τις στάσεις πρέπει να μπορούν να πιέζονται με τις παλάμες, το μέγεθος και η θέση των πινακίδων εξόδου.
<P>
Το ότι οι πολιτικοί πρέπει, πέραν αυτού, να λάβουν θέση σε 143 σελίδες τεχνικών δεδομένων, σχεδιαγραμμάτων κ.λ.π. είναι εξωφρενικό. Τόσο δε από το κείμενο της Επιτροπής όσο και από την έκθεση προκύπτει ότι η πρωταρχική αιτία και ο λόγος ύπαρξης της έκθεσης και της πρότασης της Επιτροπής είναι η προάσπιση της ενιαίας αγοράς και του εμπορίου λεωφορείων. Συνεπώς, παραπέμποντας στα ανωτέρω ψήφισα «όχι».
<P>
Όμως, από πλευράς κυκλοφοριακής ασφάλειας και ασφάλειας των επιβατών, και λαμβάνοντας υπόψη τα προβλήματα των ατόμων με ειδικές ανάγκες, θα προτιμούσα να είχε υποβάλει η Επιτροπή μία σύσταση προς τα κράτη μέλη, η οποία θα μπορούσε να συμβάλει στη βελτίωση της ασφάλειας και της ευκολίας πρόσβασης.

<SPEAKER ID=75 NAME="Lindqvist (ELDR)">
Αυτή είναι σίγουρα μία σημαντική έκθεση, όμως είναι εντελώς εσφαλμένο να εξετάζεται στο Ευρωπαϊκό Κοινοβούλιο ένα θέμα τόσο ειδικό. Θα πρέπει κατ' αρχάς να αναδιοργανωθεί το έργο του Κοινοβουλίου έτσι ώστε οι αποφάσεις για αρχές, στόχους και κατευθυντήριες γραμμές να λαμβάνονται στο Κοινοβούλιο από τους εκλεγμένους εκπροσώπους, ενώ οι αποφάσεις για λεπτομέρειες όπως καθίσματα, θέσεις, σκαλοπάτια και πόρτες να λαμβάνονται από εκπαιδευμένους σ' αυτά τα θέματα ειδικούς.
<P>
Έκθεση Soltwedel-Schδfer (Έγγρ. A4-0401/98)
<SPEAKER ID=76 NAME="Andersson, Lφφw και Sandberg-Fries">
Μ' αυτήν την αιτιολόγηση ψήφου θέλουμε να υπογραμμίσουμε ότι εξακολουθούμε να θεωρούμε ότι τα κέρματα του ευρώ πρέπει να διαμορφωθούν έτσι ώστε να λαμβάνουν υπόψη τις απόψεις των ατόμων με προβληματική όραση και των ηλικιωμένων. Όσον αφορά την πρόταση για την κυκλοφορία κέρματος των 100 ευρώ, επιλέξαμε να ακολουθήσουμε την εκτίμηση που έλαβε χώρα στην Ομάδα μας. Όσο για εμάς, η στάση μας σ' αυτό το θέμα είναι περισσότερο ουδέτερη.

<SPEAKER ID=77 NAME="Fayot">
Η έκθεση αυτή μου επιτρέπει να επιστήσω την προσοχή σε ένα πρόβλημα που όλο και περισσότερο ανησυχεί την κοινή γνώμη: πρόκειται για τον πολλαπλασιασμό των κερμάτων του ευρώ.
<P>
Πράγματι, πέρα από τα κέρματα ευρώ που κόπηκαν από το καθένα από τα 11 κράτη μέλη της ζώνης του ευρώ, φαίνεται ότι ορισμένα κράτη από αυτά που έχουν νομισματική συμφωνία με ένα από τα κράτη μέλη της ζώνης του ευρώ, ζητούν την άδεια να κόβουν, από την πλευρά τους, ευρώ με εθνικές όψεις. Αυτό είναι το αίτημα που απευθύνουν στην Ιταλία ο Αγιος Μαρίνος και το Βατικανό, καθώς και το Μονακό προς τη Γαλλία.
<P>
Θα ήθελα να πω, σε αυτό το σημείο, ότι αυτό το αίτημα είναι παράλογο. Όχι μόνο θα έδινε τελικά το δικαίωμα στις χώρες που δεν ανήκουν στη ζώνη του ευρώ και δεν πληρούν επομένως τις πολύ αυστηρές απαιτήσεις, να θέσουν στην κυκλοφορία ευρώ, αλλά θα συνέβαλε, επίσης, αν γινόταν αποδεκτό, στον πολλαπλασιασμό των κερμάτων ευρώ, αυξάνοντας κατά αυτόν τον τρόπο τη σύγχυση του κοινού, που θα ήταν ήδη πολύ μεγάλη αν αναλογιστούμε την πληθώρα αναμνηστικών νομισμάτων που ούτως ή άλλως θα κυκλοφορήσουν το έτος 2002 περίπου, με την ευκαιρία του εορτασμού της κυκλοφορίας του ευρώ.
<P>
Επιπλέον, όπως έχει ήδη επισημάνει ο Πρόεδρος Jospin, σε περίπτωση που το Βατικανό είχε την άδεια να κόψει ευρώ που να απεικονίζουν την κεφαλή του Πάπα στην εθνική όψη, θα υπήρχε ο κίνδυνος να δημιουργηθούν συνταγματικά προβλήματα στις χώρες όπου υπάρχει σαφής διαχωρισμός της εκκλησίας και του κράτους.
<P>
Για όλους αυτούς τους λόγους, πρέπει να περιοριστεί στα άκρως απαραίτητα η κυκλοφορία κερμάτων ευρώ και, συνεπώς, να μη παραχωρηθεί στα τρία προαναφερθέντα κράτη το δικαίωμα να κόβουν νομίσματα από την πλευρά τους.

<SPEAKER ID=78 NAME="de Rose">
Η πρόταση του Συμβουλίου που αφορά την τροποποίηση του κανονισμού για την ονομαστική αξία και τις τεχνικές προδιαγραφές των κερμάτων σε ευρώ που πρόκειται να κυκλοφορήσουν επιδιώκει δύο στόχους:
<P>
τροποποίηση του βάρους του κέρματος των 50 ευρωσέντς ώστε να ανταποκρίνεται στις απαιτήσεις των αυτόματων μηχανημάτων·-ορισμός της στεφάνης των κερμάτων των 50 και 10 ευρωσέντς ώστε να γίνουν πιο εύχρηστα, κατόπιν αιτήματος της Ένωσης Τυφλών.Αποδεχόμαστε αυτές τις αλλαγές επί της ουσίας, στο βαθμό που θεωρούμε ότι είναι ρεαλιστικές. Από τη μια, υποτίθεται ότι θα διευκολύνουν την καθημερινή ζωή όσων παρουσιάζουν προβλήματα όρασης και, από την άλλη, θα έπρεπε να αποτρέψουν την απάτη. Αυτά δεν μας εμποδίζουν να αναλογιστούμε τις συνέπειες, όσον αφορά το κόστος, που μπορεί να επιφέρουν αυτές οι τροποποιήσεις της τελευταίας στιγμής στην παραγωγή που έχει ήδη ξεκινήσει. Είναι πράγματι περίεργο, για να μην πούμε απαράδεκτο, που αυτές οι αλλαγές συμβαίνουν την τελευταία στιγμή, ενώ τα κέρματα έχουν ήδη αρχίσει να κόβονται, και μάλιστα στο πέρας μίας πολύπλευρης εκστρατείας για την προώθηση του ευρώ σε όλη την Ευρώπη και μετά από πολλές τεχνικές μελέτες και ακροάσεις εμπειρογνωμόνων!
<P>
Για ακόμη μία φορά, αγοράσαμε το σκοινί πριν από την αγελάδα. Είναι θλιβερό να διαπιστώνουμε ότι τα άτομα με ειδικές ανάγκες δεν ελήφθησαν ακόμη υπόψη, ενώ οι πρακτικές ρυθμίσεις δεν έχουν ακόμη προσδιοριστεί εξ ολοκλήρου!
<P>
Όλοι μας έχουμε ένα μερίδιο ευθύνης - Συμβούλιο, Επιτροπή, Ευρωπαϊκό Κοινοβούλιο. Μια κάπως μεγαλύτερη αυστηρότητα ήδη εξ αρχής, θα συνέβαλε προφανώς στη διευκόλυνση της εγκαθίδρυσης του ευρώ.

<SPEAKER ID=79 NAME="Wibe">
Η εισηγήτρια προτείνει μέσα στα πλαίσια της ΟΝΕ να κοπεί ένα χρυσό κέρμα αξίας 100 ευρώ. Θέλω με κατηγορηματικό τρόπο, ακόμη κι αν η Σουηδία δεν συμμετέχει στην ΟΝΕ να μεταπείσω από κάτι τέτοιο, διότι αυτό το κέρμα δεν θα σταθεροποιούσε επ' ουδενί την τιμή του χρυσού στο ονομαστικό επίπεδο των 100 ευρώ ανά κέρμα. Η τιμή του χρυσού θα εξακολουθούσε να κυμαίνεται προς τα πάνω ή προς τα κάτω. Αν η τιμή ήταν κάτω από τα 100 ευρώ ανά κέρμα, σε βάρος, τότε θα ελάμβανε χώρα μία εκτεταμένη νέα κοπή, δηλ. παραχάραξη αυτών των κερμάτων και αν η τιμή του χρυσού υπερέβαινε την ονομαστική τιμή θα έλυωναν τα κέρματα και αυτά θα εξαφανίζονταν από την κυκλοφορία.
<P>
Επιπλέον, η αξία του κέρματος είναι τόσο υψηλή και η παραχάραξή του τόσο εύκολη που το κέρμα των εκατό ευρώ θα προέτρεπε σε εκτεταμένες απάτες.
<P>
Η πρόταση πρέπει συνεπώς να απορριφθεί.
<P>
Έκθεση Hughes (A4-0381/98)
<SPEAKER ID=80 NAME="Amadeo">
Το υψηλό ποσοστό ανεργίας καθώς και η όλο και μικρότερη προσφορά εργασίας αντιπροσωπεύουν τις σταθερές μεταβλητές που περιορίζουν την επίπτωση των κοινωνικών πολιτικών της Ένωσής μας. Η κατάσταση περιπλέκεται όταν στην αξιολόγησή μας παρεμβαίνουν στοιχεία όπως η μελλοντική Οικονομική και Νομισματική Ένωση, η γήρανση του πληθυσμού ή η μελλοντική διεύρυνση προς τις ΧΚΑΕ.
<P>
Η βασική αρχή της φιλοσοφίας της Ένωσης για τις πολιτικές απασχόλησης και κινητικότητας και για τις διαφοροποιήσεις των ίδιων μορφών εργασίας πρέπει να ξεκινά από τρία είδη προσέγγισης: ο πρώτος είναι η βελτιστοποίηση της δράσης, ο δεύτερος αφορά το ύψος της χρηματοδοτικής ενίσχυσης και ο τρίτος είναι η νομοθεσία που πρέπει να θεσπίζει το νέο πρόγραμμα κοινωνικής δράσης.
<P>
Κατά την άποψη του εισηγητή, πρέπει κατ' αρχάς να εκφράσουμε τη λύπη μας για τον τρόπο που η Επιτροπή επιμένει να ενεργεί εγκρίνοντας μέσα που δεν είναι νομικώς δεσμευτικά, ενώ κατά την άποψή μας η προσφυγή στην οδηγία θα μπορούσε να ρυθμίσει καλύτερα τομείς όπως η οργάνωση της εργασίας, να προσδιορίσει τα ατομικά και συλλογικά δικαιώματα των εργαζομένων και να καθορίσει τα μέτρα που θα χρησιμεύσουν ως κοινωνική προστασία στο πλαίσιο των οικονομιών της αγοράς.
<P>
Κατά την άποψή μας, η Επιτροπή θα μπορούσε να προσδώσει μεγαλύτερο σθένος στη δράση της εάν περιελάμβανε στο νέο κοινωνικό πρόγραμμα μια σειρά μέτρων, εκ των οποίων τα σημαντικότερα είναι εκείνα που θα ελαφρύνουν τη φορολογική πίεση επί των μικρών επιχειρήσεων και θα αυξήσουν τους μισθούς των υπαλλήλων εγγράφοντάς τους στη συμμετοχή των κερδών της επιχείρησης, μέτρα κατά τη γνώμη μας συγκεκριμένα τα οποία σίγουρα θα συνοδευθούν από πρωτοβουλίες που θα καθορίζουν με ακρίβεια το μέλλον του κοινωνικού διαλόγου, που θα προωθούν την έγκριση ενός Χάρτη Θεμελιωδών Κοινωνικών Δικαιωμάτων τον οποίο θα επεκτείνουν επίσης στις συνδεδεμένες χώρες που δεν τον έχουν ακόμη επικυρώσει.

<SPEAKER ID=81 NAME="Andersson, Lφφw και Sandberg-Fries">
Θέλουμε να ευχαριστήσουμε τον εισηγητή για μία πολύ καλή δουλειά, τόσο σε σχέση με την προετοιμασία της έκθεσης όσο και για την υποβληθείσα πρόταση της έκθεσης. Θεωρούμε ότι το νέο πρόγραμμα κοινωνικής δράσης είναι ένα έγγραφο μεγάλης σημασίας για την ανάπτυξη της Ένωσης στον κοινωνικό τομέα και στον τομέα της πολιτικής της αγοράς εργασίας.
<P>
Η πρόταση της Επιτροπής είναι βασικά μία καλή πρόταση, αλλά, βελτιώνεται σαφώς από την πρόταση τροπολογίας της Επιτροπής του Κοινοβουλίου. Συμφωνούμε με τις προτάσεις που υποβάλλει η έκθεση, μεταξύ άλλων, για τη σαφέστερη εστίαση στον κοινωνικό διάλογο, την ανάγκη πρωτοβουλιών για να ενσωματωθούν στη Συνθήκη κανονισμοί για τα ατομικά δικαιώματα στον κοινωνικό τομέα, το πρόγραμμα μέτρων για την καταπολέμηση των διακρίσεων, τη νομοθεσία ενάντια στις σεξουαλικές παρενοχλήσεις, την ανάγκη κάλυψης του άγχους από τη νομοθεσία που αφορά την προστασία των εργαζομένων και για το δικαίωμα των εργαζομένων στην πληροφόρηση και την εκπροσώπηση τους στον χώρο εργασίας. Υπάρχει ένας αριθμός προτάσεων τροπολογίας της έκθεσης οι οποίες θίγουν μεν καίρια θέματα, οι οποίες όμως, πιθανώς να ταίριαζαν καλύτερα σε άλλες εκθέσεις που ασχολούνται περισσότερο με τα θέματα που αυτές θίγουν.

<SPEAKER ID=82 NAME="Bonde και Sandbζk">
Δεν ψηφίζουμε υπέρ της έκθεσης Hughes σχετικά με το πρόγραμμα κοινωνικής δράσης 1998-2000, διότι περιέχει προτάσεις οδηγίας που αφορούν τα ατομικά και συλλογικά δικαιώματα των εργαζομένων, καθώς και κοινωνικές ρυθμίσεις που θα παραγκωνίσουν το δανικό σύστημα εργασιακών συμβάσεων.

<SPEAKER ID=83 NAME="Eriksson, Seppδnen, Sjφstedt και Svensson">
Καταψηφίζουμε την έκθεση, διότι δεν θεωρούμε ότι η σε κοινοτικό επίπεδο νομοθεσία είναι κατάλληλη για θέματα που αφορούν την οργάνωση εργασίας, τα ατομικά και συλλογικά δικαιώματα των εργαζομένων. Το εργατικό δίκαιο και τα συναρτώμενα με αυτό θέματα θα πρέπει βασικά να υπόκεινται σε εθνική αρμοδιότητα.

<SPEAKER ID=84 NAME="Gahrton, Holm, Lindholm και Schφrling">
Στηρίζουμε πολλές από τις προτάσεις που υποβάλλει ο εισηγητής οι οποίες αφορούν τη βελτίωση του νέου προγράμματος κοινωνικής δράσης, π.χ. τις προτάσεις για τη σαφέστερη ενθάρρυνση της συμμετοχής των εργαζομένων στη διαδικασία λήψης αποφάσεων των επιχειρήσεων και την ενίσχυση των δικαιωμάτων των εκπροσώπων των εργαζομένων, καθώς και την αύξηση της σημασίας του διαλόγου των πολιτών (ένα φόρουμ δύο φορές/έτος δεν είναι αρκεί).
<P>
Αντιθέτως, δεν μπορούμε να συμφωνήσουμε ότι η θεσμοθέτηση μέσω οδηγιών είναι ο πλέον ενδεδειγμένος τρόπος σ' ό, τι αφορά, μεταξύ άλλων, την οργάνωση εργασίας, τα ατομικά και συλλογικά δικαιώματα των εργαζομένων, αλλά, θεωρούμε ότι οι διαπραγματεύσεις και οι συμφωνίες μεταξύ των εταίρων της αγοράς εργασίας είναι ένας πολύ αποτελεσματικός και κατάλληλος δρόμος για να επιτευχθεί πρόοδος σ' αυτούς τους τομείς.
<P>
Επίσης, είμαστε επιφυλακτικοί ως προς μία θεσμοθέτηση, νομικά δεσμευτική, για τις σεξουαλικές παρενοχλήσεις.
<P>
Ως εκ τούτου, επιλέξαμε την αποχή από την τελική ψηφοφορία.

<SPEAKER ID=85 NAME="Lang">
Το σχέδιο κοινωνικής δράσης, που στο ιδίωμα των τεχνοκρατών των Βρυξελλών αποκαλείται κοινώς «PAS» και το οποίο μας υπενθυμίζει τη λυπηρή επικαιρότητα στη Γαλλία με την εξέταση στην Εθνοσυνέλευση του ήδη πολύ διάσημου PACS, κατατέθη σήμερα προς έγκριση στο Σώμα.
<P>
Το καταψηφίσαμε.
<P>
Οι λόγοι είναι πολλοί και απλοί. Αφορούν κυρίως την ίδια τη σύλληψη της ιδέας που έχουμε για την κοινωνική Ευρώπη και για αυτό που πρέπει να είναι.
<P>
Η κοινωνική Ευρώπη δεν είναι η Ευρώπη αυτών που λατρεύουν το Μάαστριχτ ή το Αμστερνταμ. Δεν είναι η Ευρώπη του γενικευμένου ελάχιστου εισοδήματος ή του δικαιώματος ψήφου στους μετανάστες. Δεν είναι η Ευρώπη της κατάργησης των συνόρων και της μεταφοράς των επιχειρήσεων. Δεν είναι η Ευρώπη του υπερφιλελευθερισμού, των ελευθέρων συναλλαγών και της νοοτροπίας της παγκοσμιοποίησης.
<P>
Η κοινωνική Ευρώπη είναι πάνω από όλα η Ευρώπη των πατρίδων, η Ευρώπη των εθνικών προτιμήσεων και η Ευρώπη της κοινωνικής προστασίας. Όργανο κοινωνικής ειρήνης, η κοινωνική προστασία πρέπει να έχει ως πλαίσιο ανάπτυξης το έθνος και να εμπίπτει στις αρμοδιότητες του κάθε κράτους.
<P>
Σε αντίθεση με τον εισηγητή, νομίζουμε ότι τα κοινωνικά ζητήματα πρέπει, στα πλαίσια της εσωτερικής αγοράς, να απαιτούν την ομοφωνία των κρατών μελών. Οι αποφάσεις που λαμβάνονται σε κοινωνικά θέματα έχουν τέτοιο αντίκτυπο στο σύνολο των εργασιακών σχέσεων και στη ζωή των ανθρώπων που όλες οι αποφάσεις οι οποίες λαμβάνονται με ειδική πλειοψηφία, που έχουν δεσμευτικό χαρακτήρα και επιβάλλονται συνεπώς υποχρεωτικά σε όλα τα κράτη μέλη, είναι επικίνδυνες για τον κάθε πολίτη, εργαζόμενο ή άνεργο.
<P>
Λοιπόν όχι, κύριε Πρόεδρε και αγαπητοί συνάδελφοι, όχι, δεν ψηφίσαμε υπέρ αυτής της έκθεσης που, πέραν του ότι είναι δημαγωγική, είναι και επικίνδυνη.

<SPEAKER ID=86 NAME="Lindqvist (ELDR)">
Η αυξανόμενη πριμοδότηση της απασχόλησης είναι θετική. Η ΟΝΕ, το κοινό νόμισμα και η διαρκής αντιπληθωριστική πολιτική θα επηρεάσουν αρνητικά τις δυνατότητες αύξησης της απασχόλησης.
<P>
Το πρόγραμμα κοινωνικής δράσης πρέπει πρωτίστως να είναι ένα μη δεσμευτικό εργαλείο που θα χρησιμοποιείται για την ανάλυση των προβλημάτων και των αιτίων της περιθωριοποίησης, της φτώχειας, της ανεργίας και των διακρίσεων.
<P>
Η νομοθεσία για τα κοινωνικά θέματα, τα ατομικά δικαιώματα κ.ά. πρέπει να είναι πρωτίστως αρμοδιότητα των κρατών μελών&#x02D9; αυτό δεν πρέπει να γίνεται μέσω κανονισμών της Συνθήκης της ΕΕ.

<SPEAKER ID=87 NAME="Palm">
Στην παράγραφο υπ. αριθ. 2 το Κοινοβούλιο εκφράζει την απογοήτευσή του για το ότι η Επιτροπή θέλει να συνεχίσει να χρησιμοποιεί κατευθυντήρια μέσα στον τομέα του εργατικού δικαίου. Αντ' αυτού, στην έκθεση προτείνεται « ότι, εξακολουθεί να ενδείκνυται η επιβολή κανόνων μέσω της θέσπισης οδηγιών, μεταξύ άλλων στους τομείς της οργάνωσης της εργασίας, των ατομικών και συλλογικών δικαιωμάτων των εργαζομένων ...».
<P>
Συμφωνώ απολύτως με το περιεχόμενο της έκθεσης ότι είναι σημαντικό να υπάρχει ως υπόβαθρο μία νομοθεσία για το εργατικό δίκαιο. Όμως, θέλω να τονίσω ιδιαιτέρως ότι αυτοί οι νόμοι είναι εν πολλοίς εθνική υπόθεση και ότι η κοινοτική αρμοδιότητα καλύπτει μόνο τομείς που αφορούν την οργάνωση εργασίας και θέματα εργασιακού περιβάλλοντος. Κατά τα άλλα δε, είναι σημαντικό να λαμβάνονται υπόψη οι διαφορετικές πολιτιστικές παραδόσεις που υπάρχουν στα διάφορα κράτη μέλη. Στη Σουηδία, π.χ. δεν υπάρχει θεσμοθετημένο κατώτατο όριο μισθού, αλλά επιλέξαμε να το χειριστούμε αυτό μέσω συλλογικών διαπραγματεύσεων και συλλογικών συμβάσεων.
<P>
Βλέπω με θετικό τρόπο την κοινοτική οδηγία περί κατωτάτων ορίων στους τομείς της οργάνωσης εργασίας και εργασιακού περιβάλλοντος. Μπορεί, σε πολλά κράτη μέλη, να είναι ένα στήριγμα για τις δυνατότητες προώθησης της κοινωνικής ανάπτυξης στους χώρους εργασίας από πλευράς των εργαζομένων και των εκπροσώπων τους. Αντιθέτως, είμαι πολύ επιφυλακτικός έναντι των κατευθυντηρίων κοινοτικών οδηγιών στον τομέα του εργατικού δικαίου.
<P>
Θεωρώ ότι είναι επίσης σημαντικό να συνεχιστεί η εξέλιξη αναφορικά με τις ευρωπαϊκές συμβάσεις μεταξύ των εταίρων της αγοράς εργασίας. Αποδείχτηκε ότι για τη διαμόρφωση μίας αποτελεσματικής αγοράς εργασίας ο κατ' εξοχήν καλύτερος τρόπος είναι οι συμβάσεις. Η ανάληψη της μεγάλης ευθύνης από τους εταίρους να έλθουν σε συμφωνία δίνει μία ουσιαστική δύναμη στην αγορά εργασίας. Χρήση της νομοθεσίας του Κοινοβουλίου πρέπει να γίνει αφού πρώτα δηλώσουν οι εταίροι ότι διαφωνούν.

<SPEAKER ID=88 NAME="Θεωνάς">
Με το νέο πρόγραμμα κοινωνικής δράσης της, η Επιτροπή επιχειρεί από τη μια να προβεί σε έναν απολογισμό των πρόσφατων εξελίξεων στον τομέα της κοινωνικής πολιτικής και από την άλλη να δώσει το γενικό πλαίσιο, τη φιλοσοφία των μελλοντικών της παρεμβάσεων, παραθέτοντας ταυτόχρονα και έναν περιορισμένο κατάλογο συγκεκριμένων προτάσεων.
<P>
Σε σχέση με τον απολογισμό, βρίσκεται υποχρεωμένη να αναγνωρίσει το γεγονός ότι η ανεργία παραμένει «επιμόνως» σε υψηλά επίπεδα και ότι τα ποσοστά απασχόλησης είναι πολύ χαμηλά σε πολλά κράτη μέλη, επιμένει όμως στις συνταγές που τα τελευταία χρόνια ακολουθεί, δηλαδή της ανάγκης προώθησης «μιας νέας ισορροπίας μεταξύ της ανάγκης των επιχειρήσεων για ευελιξία και της ανάγκης των εργαζομένων για ασφάλεια», όπως κομψά διατυπώνεται η επιχείρηση-σκούπα σε βάρος των κατακτήσεων και των δικαιωμάτων των εργαζομένων.
<P>
Για την Επιτροπή, τρεις σημαντικοί παράγοντες θα επιδράσουν καταλυτικά στην κοινωνική νομοθεσία και λειτουργούν ως άλλοθι για την συντελούμενη αντεργατική επίθεση: η ΟΝΕ και το ενιαίο νόμισμα, η γήρανση του πληθυσμού και η διεύρυνση της ΕΕ, που χρησιμοποιούνται για να στηριχθεί η φιλοσοφία της «ευελιξίας» και της «προσαρμοστικότητας».
<P>
Η Επιτροπή αναφέρει ότι η πολιτική που ακολουθεί η ΕΕ και τα κράτη μέλη στο θέμα της απασχόλησης έχει φέρει «αξιόλογα αποτελέσματα». Φυσικά, ως «αξιόλογο» αποτέλεσμα θεωρεί την επέκταση της «απασχολησιμότητας», δηλαδή τη μεταφορά της ευθύνης για την απασχόληση στους εργαζόμενους και τα πολύμορφα προσόντα τους και όχι στο κράτος και την πολιτική απασχόλησης που εφαρμόζει. Θετική θεωρεί ακόμα την επιβολή της μερικής απασχόλησης, τη συνεχή επέκταση των φαινομένων της φτώχειας και του κοινωνικού αποκλεισμού, την πτώση του βιοτικού επιπέδου των εργαζομένων που δοκιμάζουν στις πλάτες τους τις συνταγές της «νέας πολιτικής απασχόλησης».
<P>
Η Επιτροπή κάνει ιδιαίτερη μνεία στα περίφημα Τοπικά Σύμφωνα Απασχόλησης, σαν μέσο προώθησης νέων θέσεων εργασίας. Και εδώ φυσικά παραλείπει να αναφερθεί στο γεγονός ότι τα ΤΣΑ μετατρέπονται σε δούρειο ίππο για την ανατροπή των εργασιακών σχέσεων. Στην Ελλάδα, η συμμετοχή σε αυτά συνοδεύεται από μεσαιωνικούς εργασιακούς όρους, και συγκεκριμένα από τη μη εφαρμογή των συλλογικών συμβάσεων (επιδίωξη που η ελληνική κυβέρνηση φρόντισε να νομιμοποιήσει με τον πρόσφατα ψηφισθέντα νόμο για τις εργασιακές σχέσεις), από την εφαρμογή χαμηλότατων αμοιβών, από την καταστρατήγηση των διατάξεων της ασφαλιστικής νομοθεσίας και την εφαρμογή ελαστικών ωραρίων και άτυπων μορφών εργασίας.
<P>
Δεν κρύβουμε ότι ορισμένες προτάσεις μάς ανησυχούν ιδιαίτερα. «Οταν η Επιτροπή αναγγέλλει ότι θα υποβάλει νέα ανακοίνωση για την ενίσχυση της «προσαρμοστικότητας», ότι θα ενθαρύνει τις «ευπροσάρμοστες συμβατικές ρυθμίσεις» ή ότι στοχεύει στην «καλύτερη εναρμόνιση επαγγελματικής και οικογενειακής ζωής», η εμπειρία δείχνει ότι έπονται νέα μέτρα, παραπέρα περικοπές, ένταση της επίθεσης στον σκληρό πυρήνα του εργατικού δικαίου. Από την άποψη αυτή, ανησυχούμε επίσης όταν η έκθεση της Επιτροπής Κοινωνικών Υποθέσεων ζητά την επέκταση της δεσμευτικής κοινοτικής νομοθεσίας στους τομείς της οργάνωσης της εργασίας, των ατομικών και συλλογικών δικαιωμάτων των εργαζομένων. Αλήθεια, προς ποιά κατεύθυνση θα κινείται αυτή η δεσμευτική κοινοτική νομοθεσία;
<P>
Δεν παραβλέπουμε το γεγονός ότι κάποιες επιμέρους προτάσεις είναι θετικές, όπως αυτές που αφορούν την ενίσχυση της ασφαλιστικής προστασίας των διακινούμενων εργαζομένων. Για τα άλλα όμως, κεντρικής σημασίας ζητήματα που άπτονται των εργασιακών σχέσεων, της υγείας και της ασφάλειας των εργαζομένων και γενικότερα της κοινωνικής νομοθεσίας, οι επιλογές της Επιτροπής οδηγούν σε κάθετη πτώση του επιπέδου προστασίας. Η έκθεση της Επιτροπής Κοινωνικών Υποθέσεων, αν και περιλαμβάνει ορισμένες θετικές επισημάνσεις και προτάσεις για επιμέρους ζητήματα, αποδέχεται το πλαίσιο πολιτικής που συνίσταται στο τρίπτυχο απασχολησιμότητα, προσαρμοστικότητα και «αυτοαπασχόληση» των εργαζόμενων που χάνουν τη δουλειά τους. Γι'αυτό την αντιμετωπίζουμε με σοβαρές επιφυλάξεις.
<P>
Έκθεση van Velzen (A4-0417/98)
<SPEAKER ID=89 NAME="Andersson, Lφφw και Sandberg - Fries">
Θέλουμε να ευχαριστήσουμε τον εισηγητή για την άψογη εκπόνηση μίας πολύ καίριας έκθεσης. Η έκθεση εξετάζει με παραδειγματικό τρόπο τις απαραίτητες ρυθμίσεις οι οποίες πρέπει να γίνουν στις κατευθυντήριες γραμμές για την απασχόληση ώστε να καταστεί δυνατόν να ενισχυθεί η αποτελεσματικότητα τους. Θέλουμε πρωτίστως να τονίσουμε τη σημασία της σύνδεσης της απασχόλησης με την μακροοικονομική πολιτική στην Ευρώπη. Από αυτήν την άποψη είναι πολύ ευπρόσδεκτο το εύρος της έκθεσης και βρίσκεται σε πλήρη αντιστοιχία με τις δυνατότητες μίας ισχυρής πολιτικής για την απασχόληση εντός του πλαισίου της ευρωπαϊκής συνεργασίας που η σοσιαλδημοκρατική κυριαρχία στο Συμβούλιο επιτρέπει.
<P>
Η πρόταση τροπολογίας υπ' αριθ. 1 του εισηγητή, για την ανάγκη παρεμπόδισης του αθέμιτου φορολογικού ανταγωνισμού, είναι ιδιαίτερα ενδιαφέρουσα από την οπτική της Σουηδίας, αν ληφθεί υπόψη η πρόσφατη μεταφορά των κερδών της εταιρείας Pharmacia & Upjohn στο Λουξεμβούργο η οποία συγκέντρωσε το έντονο ενδιαφέρον.

<SPEAKER ID=90 NAME="Blak και Kirsten Jensen">
Οι Δανοί σοσιαλδημοκράτες υπερψήφισαν την έκθεση σχετικά με τις κατευθυντήριες γραμμές για τις πολιτικές απασχόλησης των κρατών μελών το 1999. Είμαστε ένθερμοι οπαδοί της νέας ευρωπαϊκής συνεργασίας για την απασχόληση. Η ανταλλαγή εμπειριών και ετήσιων ελέγχων προόδου μεταξύ των κρατών μελών θα επιφέρει καρπούς, καλώς εχόντων των πραγμάτων, με τη μορφή περισσότερης απασχόλησης στην Ένωση. Είμαστε επίσης ικανοποιημένοι με το γεγονός ότι δίνεται βαρύτητα στη συνέχεια των κατευθυντήριων γραμμών για τις πολιτικές απασχόλησης το 1998. Οι δρομολογηθείσες πρωτοβουλίες απαιτούν την πάροδο κάποιου χρονικού διαστήματος μέχρι να λειτουργήσουν στην πράξη. Η ισότητα είναι ο τομέας όπου οι προσπάθειές μας σημείωσαν τη μικρότερη πρόοδο στα κράτη μέλη κατά το 1998. Είναι γι' αυτό δικαιολογημένο η ισότητα να λάβει μια πιο πρωτεύουσα θέση στις κατευθυντήριες γραμμές το 1999. Πρέπει να έχουμε κάποιους ποσοτικούς στόχους για την ισότητα. Δεν είμαστε υπέρ της προτροπής για μείωση του ΦΠΑ που αναφέρεται στο σημείο 2.

<SPEAKER ID=91 NAME="Bonde, Lis Jensen, Krarup και Sandbζk">
Η έκθεση του κ. Wim J. van Velzen περιέχει μια σειρά κατευθυντηρίων παραμέτρων για την πολιτική απασχόλησης των κρατών μελών το 1999 τις οποίες δεν μπορούμε να στηρίξουμε. Από την έκθεση προκύπτει ότι σημαντικό θέμα της δυναμικής ενσωμάτωσης της Ευρωπαϊκής Ένωσης είναι να εξασφαλιστεί η κοινωνική σύγκλιση. Παράλληλα υπογραμμίζεται η σημασία τα κράτη μέλη να διαπραγματεύονται βάσει του Συμφώνου Σταθερότητας. Θεωρούμε καταρχήν ότι η κοινωνική πολιτική και η πολιτική της αγοράς εργασίας δεν πρέπει είναι υποθέσεις της Ένωσης. Πρέπει να εναπόκειται στο κάθε κράτος μέλος να καθορίζει κυριαρχικά τις κατευθυντήριες γραμμές στους εν λόγω πολιτικούς τομείς. Η ρυθμιστική εξουσία πρέπει λοιπόν να συνεχίσει να ασκείται σε εθνικό επίπεδο, όσο το δυνατόν πιο κοντά στον πολίτη.
<P>
Στην έκθεση τονίζεται η ανάγκη αύξησης του επιπέδου προσόντων του εργατικού δυναμικού, καθώς και η ενσωμάτωση της πολιτικής ισότητας και η προώθηση πολιτικών πρωτοβουλιών οι οποίες λαμβάνουν υπόψη τα ΑΜΕΑ. Οι συγκεκριμένοι τομείς είναι σημαντικοί και πρέπει να τους δοθεί προτεραιότητα και εξαιτίας του γεγονότος ότι συνεχίζει για παράδειγμα να υπάρχει μεγάλος αριθμός γυναικών που παρά το γεγονός ότι κάνουν την ίδια δουλειά με τους άντρες συναδέρφους τους πληρώνονται λιγότερο. Παρ' όλα αυτά αποτελεί πρόβλημα το γεγονός ότι η ΕΕ συνδέει τις προαναφερθείσες πρωτοβουλίες με την προσπάθεια να καθιερώσει κοινές ευρωπαϊκές κατευθυντήριες γραμμές για την πολιτική απασχόλησης των κρατών μελών και την προώθηση της κοινωνικής σύγκλισης στην ΕΕ. Είμαστε της άποψης πως είναι κομβικής σημασίας το κοινοτικό σύστημα να σέβεται τις διαφορετικές παραδόσεις που έχουν τα κράτη μέλη όσον αφορά τις κοινωνικές πολιτικές τους και τις πολιτικές τους για την αγορά εργασίας. Η καθιέρωση της κοινωνικής σύγκλισης είναι ως εκ τούτου ένα βήμα προς τη λάθος κατεύθυνση, διότι αρκετές από τις προτάσεις της Επιτροπής θα επιφέρουν μακροπρόθεσμα για αρκετές χώρες μια σταδιακή διάλυση του συστήματος κοινωνικής ασφάλισής τους και κατά συνέπεια θα συντελέσουν πολύ συγκεκριμένα στην επιδείνωση των συνθηκών ευαίσθητων ομάδων όπως λόγου χάρη τα ΑΜΕΑ.
<P>
Στην ανακοίνωση της Επιτροπής της 14.10.98, CΟΜ(574/98), υπογραμμίζεται παρομοίως ότι προκειμένου τα κράτη μέλη να προωθήσουν την απασχόληση πρέπει να «...μειώσουν τη συνολική φορολογική επιβάρυνση, όπου κρίνεται σκόπιμο, ...να μειώσουν σταδιακά τη φορολογική επιβάρυνση επί της εργασίας και τις έμμεσες μισθολογικές δαπάνες...». Σε συνάρτηση με τη νομισματική πολιτική που εμπεριέχεται στο Σύμφωνο Σταθερότητας και Ανάπτυξης και τις υποχρεώσεις για τις νομισματικές και δημοσιονομικές πολιτικές των κρατών μελών, είμαστε της άποψης ότι η συγκεκριμένη οικονομική στρατηγική μακροπρόθεσμα θα συντελέσει στην άσκηση πίεσης στο δανικό κοινωνικοπολιτικό μοντέλο.

<SPEAKER ID=92 NAME="Fourηans">
Χαίρομαι που ο εισηγητής μας έθεσε το ζήτημα του συντονισμού των οικονομικών πολιτικών και πιο συγκεκριμένα της φορολογικής εναρμόνισης ως έναν από τους άξονες καταπολέμησης της ανεργίας. Χαίρομαι επίσης που τονίστηκε η αναγκαιότητα ανάπτυξης του επιχειρηματικού πνεύματος, καθώς επίσης και της χρήσης που επικεντρώνεται περισσότερο στα διαρθρωτικά ταμεία για την απασχόληση.
<P>
Αντίθετα, ήταν προτιμότερο να μην είχε προταθεί ένας ορισμένος αριθμός μη ρεαλιστικών και αμφισβητήσιμων, σε οικονομικό επίπεδο, λύσεων. Για αυτό, ανησυχώ με την επιμονή του εισηγητή μας να ζητά, πολλάκις, τη μείωση του χρόνου εργασίας, μέσω μίας συγκεντρωτικής διαδικασίας. Το να ζητάμε μεγαλύτερη ελαστικότητα του χρόνου εργασίας κάθε φορά που μία επιχείρηση έχει τη δυνατότητα, δεν απαγορεύεται. Το να θέλουμε όμως με κάθε τίμημα αυτή η απόφαση να ληφθεί από το πιο υψηλό επίπεδο των ευρωπαϊκών αρχών μας, δεν θα είχε απολύτως κανένα νόημα.
<P>
Νομίζω ότι μία άλλη πρόταση είναι ιδιαίτερα ανησυχητική: η πρόταση που αφορά την χρήση των αποθεματικών σε συνάλλαγμα των Εθνικών Κεντρικών Τραπεζών για την ανάκαμψη των επενδύσεων. Ένα «ευρωπαϊκό New Deal» κατά κάποιο τρόπο! Όμως, και χωρίς να φθάσουμε μέχρι το σημείο να συζητήσουμε την ορθότητα ή όχι μίας ανάκαμψης τύπου Keynes, ένα τέτοιο μέτρο το μόνο που θα επιτύχαινε είναι τη μείωση του δολλαρίου, και αφού γινόταν αυτό, θα εμπόδιζε την ανάκαμψη της Ευρώπης. Δεν νομίζω ότι αυτός είναι ο στόχος μας.

<SPEAKER ID=93 NAME="Gahrton, Holm και Schφrling">
Σ' αυτήν την έκθεση που αναφέρεται στις προτάσεις για τις κατευθυντήριες γραμμές της πολιτικής για την απασχόληση των κρατών μελών για το έτος 1999 παρέχεται μία σειρά συστάσεων για τα προγράμματα δράσης των κρατών μελών.
<P>
Ενδιαφερόμαστε όλοι για να συνεργαστούν και να συντονίσουν τα κράτη μέλη τη στρατηγική τους ώστε να δημιουργηθούν μόνιμες θέσεις εργασίας. Κάποιες φορές, δικαιολογείται να «παροτρύνονται» τα κράτη μέλη, αλλά, το Ευρωπαϊκό Κοινοβούλιο θέλει κάποιες φορές να προχωρήσει σε υπερβολικό βαθμό. Κατά τη γνώμη μας, μεταξύ άλλων η πρόταση της παραγράφου υπ. αριθ. 6 της έκθεσης van Velzen για ένα ευρωπαϊκό σύμφωνο που θα περιλαμβάνει τον συντονισμό της οικονομικής και δημοσιονομικής πολιτικής, υπερβαίνει τα όρια.
<P>
Μολονότι καταψηφίζουμε αυτήν την παράγραφο και απείχαμε από την ψηφοφορία για άλλες, παρ' όλα αυτά υπερψηφίζουμε την έκθεση, διότι κυριαρχούν τα θετικά σημεία και η προαγωγή της απασχόλησης.

<SPEAKER ID=94 NAME="Habsburg-Lothringen, Pirker και Rόbig">
Η έκθεση van Velzen περιέχει ορισμένες πολύ σωστές προτάσεις για την πολιτική για την απασχόληση. Ωστόσο, θεωρώ σκόπιμη μια εντονότερη τάση μετακίνησης από τις ενισχύσεις προς τις φορολογικές διευκολύνσεις.
<P>
Όμως, δεν έχω καμία κατανόηση για την μονόπλευρη ενίσχυση της εργασίας των γυναικών που συνοδεύεται με παράλληλη δυσμενή αντιμετώπιση εκείνων των γυναικών, οι οποίες μεγαλώνουν οι ίδιες τα παιδιά τους. Πρέπει να αναγνωρίσουμε επιτέλους την υψηλών απαιτήσεων εργασία της ανατροφής των παιδιών στην οικογένεια και να την αμείψουμε. Σχετικές έρευνες δείχνουν πολύ καθαρά ότι πολλές γυναίκες θέλουν να μεγαλώσουν οι ίδιες τα παιδιά τους, αλλά οικονομικές ανάγκες τις ωθούν σε βιοπορισμό, οπότε αναγκάζονται να στείλουν τα παιδιά τους σε σταθμούς φύλαξης. Η εργασία της ανατροφής των παιδιών στην οικογένεια αξίζει πλήρη αναγνώριση ως επαγγελματική απασχόληση. Στο κάτω κάτω, με τον τρόπο αυτόν παράγεται - για να χρησιμοποιήσουμε οικονομικούς όρους - σημαντικό ανθρώπινο κεφάλαιο.

<SPEAKER ID=95 NAME="Lienemann">
Θα υπερψηφίσω την έκθεση του κ. van Velzen. Ωστόσο, θα έπρεπε το Ευρωπαϊκό Κοινοβούλιο να ήταν πιο σαφές όσον αφορά τα περιθώρια μακροοικονομικών χειρισμών που πρέπει να γίνουν για την ανάκαμψη της οικονομικής ανόδου. Συγκεκριμένα, θα έπρεπε να επιβεβαιώσει στο πλευρό της γαλλικής και γερμανικής κυβέρνησης την αναγκαιότητα μίας νέας μείωσης των επιτοκίων στις χώρες της ζώνης του ευρώ και να υποστηρίξει τα αιτήματα του αρχηγού της ιταλικής κυβέρνησης που στοχεύουν στην χαλάρωση του κλοιού του Συμφώνου Σταθερότητας του Δουβλίνου, κυρίως για να ευνοηθούν οι επενδύσεις.
<P>
Η έκθεση θα έπρεπε να είχε εμμείνει περισσότερο στην επείγουσα ανάγκη υλοποίησης των μεγάλων έργων υποδομής θέτοντας τις προθεσμίες και προτείνοντας τρόπους χρηματοδότησης (ένα μεγάλο ευρωπαϊκό δάνειο, για παράδειγμα).
<P>
Πρέπει να φοβόμαστε που αυτή η ιδέα, η οποία έχει αναφερθεί άπειρες φορές, παραμένει στα χαρτιά χωρίς να υλοποείται ή που, διαλυόμενη στον χρόνο και αφού δεν έχει επιτευχθεί μία σημαντική μαζική οικονομική κριτική, δεν επιτυγχάνει τους επιδιωκόμενους στόχους, δηλαδή τη δημιουργία θέσεων απασχόλησης.
<P>
Τέλος, η αγόρευση υπέρ της μείωσης του χρόνου εργασίας παραμένει χλιαρή, χωρίς να αναφέρει στόχους με αριθμούς και ημερομηνίες (οι 35 ώρες δεν αναφέρονται ξεκάθαρα). Ακόμη πιο σοβαρό είναι το σημείο 19 που συνδέει την «ευελιξία» με τη μείωση του χρόνου εργασίας. Όμως, όλοι μας γνωρίζουμε ότι η ευέλικτη κατανομή, αντί να δημιουργεί θέσεις εργασίας, τις καταστρέφει, ότι χαρακτηρίζει τις εργασίες που σχετίζονται με ένα καθεστώς εκτός προδιαγραφών και ότι αναπτύσσει την υφιστάμενη μερική απασχόληση και την επισφαλή εργασία. Θα καταψηφίσω αυτήν την παράγραφο.
<P>
Όσο η Ευρωπαϊκή Ένωση δεν θα έχει μία πραγματική συνθήκη που να ιδρύει την κοινωνική Ευρώπη, όσο η απασχόληση θα υπόκειται, σύμφωνα με τη Συνθήκη του Αμστερνταμ, στις εθνικές αρμοδιότητες και οι ευρωπαϊκές πρωτοβουλίες θα περιορίζονται από το Σύμφωνο Σταθερότητας, πρέπει να φοβόμαστε ότι η Ευρώπη δεν μπορεί να αναλάβει αποφασιστικές δράσεις, οι οποίες να μπορούν να μειώσουν τη μαζική ανεργία.
<P>
Γιατί αν η σημερινή ανάπτυξη είναι ένα ατού, πρέπει να την εδραιώσουμε και αν υποθέσουμε ότι διατηρείται στον παρατηρούμενο ρυθμό, θα χρειαστούν δεκάδες χρόνια για να μειωθεί σημαντικά η μαζική ανεργία που βιώνουμε. Τι να πούμε τέλος για την πλήρη απασχόληση, που είναι ωστόσο ο μοναδικός στόχος των υποστηρικτών ενός κοινωνικού ευρωπαϊκού προτύπου!

<SPEAKER ID=96 NAME="Palm">
Με χαροποιεί πολύ που τα θέματα της απασχόλησης προβάλλονται σαφέστερα στην ημερησία διάταξη της ΕΕ και απόδειξη αυτού αποτελεί αυτή η έκθεση. Στην έκθεση υπάρχουν πολλές καλές ιδέες για τους τρόπους αντιμετώπισης της μαζικής ανεργίας, αλλά, λείπουν επίσης πολλά.
<P>
Η πλήρης απασχόληση επιτυγχάνεται, κατά την άποψή μου, με ενωμένες και σθεναρές προσπάθειες. Το πιό σημαντικό είναι να ασκούν οι χώρες μία οικονομική πολιτική για την πλήρη απασχόληση, μία οικονομική πολιτική παροχής κινήτρων η οποία έχει ως ύψιστο στόχο την καταπολέμηση της ανεργίας. Βλέπω, πέραν του ότι η οικονομική πολιτική πρέπει πάντοτε και πρωτίστως να φροντίζει να δίνει προτεραιότητα στον αγώνα κατά της ανεργίας, άλλους τρείς σημαντικούς τομείς στον αγώνα για την πλήρη απασχόληση: την εκπαίδευση, την ασφάλεια και την πολιτική μισθολογικής αλληλεγγύης.

<SPEAKER ID=97 NAME="Seillier">
Η Ευρωπαϊκή Ένωση και τα κράτη μέλη έχουν δεσμευθεί κατ' επανάληψη να δρομολογήσουν μια συντονισμένη δράση με σκοπό την καταπολέμηση της ανεργίας. Η έκθεση του κ. van Velzen υπενθυμίζει και υπογραμμίζει τις κατευθυντήριες γρανμμές αυτής της δράσης, οι οποίες έχουν αναφερθεί πολλές φορές:
<P>
βελτίωση των εκπαιδευτικών συστημάτων·-ένα μεγάλης εμβέλειας επενδυτικό πρόγραμμα·-υποστήριξη της δημιουργίας και της ανάπτυξης μικρομεσαίων επιχειρήσεων·-ενθάρρυνση του επιχειρηματικού πνεύματος·-αξιοποίηση του δυναμικού που παρέχει η «κοινωνική οικονομία» όσον αφορά τη δημιουργία θέσεων απασχόλησης.Όλες οι παραπάνω κατευθύνσεις είναι πράγματι αξιέπαινες, κινδυνεύουν ωστόσο να παραμείνουν ευσεβείς πόθοι εφόσον συνεχίζουμε να παραβλέπουμε δύο παραμέτρους, συνδεδεμένες άλλωστε μεταξύ τους, που είναι εξαιρετικά σημαντικές για την οικοδόμηση του κράτους ευημερίας στην Ευρώπη: την οικογένεια και τον δημογραφικό παράγοντα.
<P>
Η σχολική αποτυχία των παιδιών και των νέων, μια πραγματική μάστιγα για την Ευρώπη, δεν οφείλεται απλώς και μόνο στην ύπαρξη εκπαιδευτικών συστημάτων τα οποία είναι ανίκανα να προσφέρουν μια γενική μόρφωση και μια κατάλληλη επαγγελματική κατάρτιση, αλλά σε μεγάλο βαθμό πηγάζει από μορφωτικές ελλείψεις που οφείλονται στην κρίση του θεσμού της οικογένειας, στον εγωισμό και στην ασυνειδησία των ενηλίκων: οι νέοι άνθρωποι δεν διαθέτουν πλέον την αναγκαία πνευματική αγωγή ώστε να είναι σε θέση να αντεπεξέλθουν στις κάθε λογής δυσκολίες που συναντά ο άνθρωπος στη ζωή του. Από αυτή την άποψη, το ζήτημα της συμφιλίωσης της οικογενειακής και της προσωπικής ζωής αντιμετωπίζεται γι' άλλη μια φορά από την παρούσα έκθεση σαν ένα πρόβλημα που αφορά τους ενηλίκους, οι οποίοι δυσκολεύονται να «εξασφαλίσουν τη μέριμνα των παιδιών τους». Όμως η ποιότητα της αγωγής που δέχονται τα άτομα κατά την πολύ μικρή ηλικία και την εφηβία στους κόλπους της οικογένειας έχει μεγάλη σημασία για την περαιτέρω επαγγελματική και κοινωνική τους επιτυχία. Οπότε, από τη στιγμή που είναι ανάγκη να ενθαρρύνουμε τη δημιουργία μικρών και μεσαίων επιχειρήσεων, δεν θα έπρεπε άραγε να θεωρήσουμε μια πολύτεκνη οικογένεια σαν μια μικρή επιχείρηση όπου προσφέρεται αρχική και δια βίου κατάρτιση, και τη μητέρα, που δήθεν συγκαταλέγεται στον «μη ενεργό» πληθυσμό, η οποία διαχειρίζεται και οργανώνει τη ζωή αυτής της μικρής κοινωνίας, σαν έναν γνήσιο επικεφαλής επιχείρησης που, για το λόγο αυτό, αξίζει προσοχής και ανταμοιβής, μιας και ενισχύει ποιοτικά και ποσοτικά το πολυτιμότερο κεφάλαιο μιας χώρας, το ανθρώπινο κεφάλαιο;
<P>
Πότε άραγε οι αρμόδιοι οικονομικοί και πολιτικοί παράγοντες θα αντιληφθούν το αυτονόητο, δηλαδή ότι οι αρχηγοί της οικογένειας, άνδρες και γυναίκες, είναι οι κυριότεροι επενδυτές στην οικονομία μιας χώρας, άρα αξίζει να τους δοθούν κίνητρα και όχι, όπως συμβαίνει τώρα, να αποτελούν αντικείμενο εκμετάλλευσης, με τη μαρξιστική έννοια του όρου;
<P>
Δεν νοείται αειφόρος οικονομική ανάπτυξη, άρα ούτε μείωση του ποσοστού ανεργίας, όταν μια κοινωνία παρουσιάζει συρρίκνωση της γεννητικότητας. «Δεν μπορεί να χαραχθεί καμία οικονομική πολιτική ανεξάρτητη από κοινωνικές πολιτικές», ακούμε συχνά να λέγεται. Έστω, ας το δεχθούμε. Αλλά υπό τον όρο ότι, εάν θέλουμε να ξεφύγουμε από τη διαχείριση της οικονομικής και κοινωνικής κρίσης που οδηγεί τη γηράσκουσα Ευρώπη στον αργό θάνατο, ήτοι στην ευθανασία, θα πρέπει να προσθέσουμε πως στην καθεμιά από τις χώρες μας χρειάζεται να προωθηθεί μια θαρραλέα οικογενειακή πολιτική, ένας αναγκαίος αν και ανεπαρκής όρος για τη δημιουργία θέσεων εργασίας και για άλλα, ακόμη πιο σημαντικά πράγματα.

<SPEAKER ID=98 NAME="Theorin">
Η φιλοδοξία της έκθεσης να αυξήσει την απασχόληση είναι ευπρόσδεκτη. Θέλω, όμως, να επισημάνω ότι όσον αφορά τη μείωση της φορολόγησης της εργασίας δεν υπάρχει σχέση μεταξύ αυτού του μέτρου και της αύξησης της απασχόλησης. Οι μελέτες, τόσο οι θεωρητικές όσο και οι εμπειρικές, δεν δείχνουν ότι η γενικευμένη μείωση των φόρων επί της εργασίας θα δημιουργούσε αυξημένη απασχόληση. Το συμπέρασμα που εξάγεται από εκτεταμένες και ανεξάρτητες μελέτες είναι ότι υπάρχει μία σημαντική αβεβαιότητα για το κατά πόσον επηρεάζουν οι χαμηλότεροι φόροι την απασχόληση. Οι μελέτες στις σκανδιναβικές, κυρίως, χώρες κατέδειξαν ότι δεν μπορεί να διαπιστωθεί τέτοια σχέση.

<SPEAKER ID=99 NAME="Titley">
Με μεγάλη μου ευχαρίστηση υπερψηφίζω την έκθεση αυτή· επισημαίνω, όπως αναφέρεται και στην έκθεση, ότι 750.000 επιπλέον θέσεις εργασίας δημιουργήθηκαν πέρυσι σε ολόκληρη την Ευρωπαϊκή Ένωση.
<P>
Όμως, όπως όλοι γνωρίζουμε, κάποιες άλλες θέσεις εργασίας απειλούνται από παραδοσιακά προβλήματα, όπως η έλλειψη προσόντων και άπο νέα προβλήματα, όπως ο αντίκτυπος από τις κρίσεις των χρηματιστηριακών αγορών στην Ανατολική Ασία και σε άλλα μέρη του κόσμου.
<P>
Το ξεκάθαρο γεγονός ότι πάνω από τους μισούς ανέργους ηλικίας 25 ετών και άνω δεν έχουν άλλα προσόντα πέρα από τη βασική εκπαίδευση τονίζει το εύρος της πρόκλησης που αντιμετωπίζουμε όλοι εμείς στην Ευρώπη να ενισχύσουμε το επίπεδο προσόντων των ανθρώπων μας και να ενισχύσουμε και την ανταγωνιστικότητά μας στην παγκόσμια οικονομία. Χαίρομαι που το Νέο Πρόγραμμα για τους νέους που θεσπίστηκε από την κυβέρνηση της χώρας μου πρόκειται να επεκταθεί και σε ανέργους μεγαλύτερης ηλικίας ως απάντηση σε αυτήν την πρόκληση. Βρισκόμαστε σε έναν συνεχή πόλεμο εναντίον της ανεργίας και πρέπει να γεφυρώσουμε το χάσμα των προσόντων αν θέλουμε να κερδίσουμε τον αγώνα.
<P>
Πολύ σωστά γίνεται έκκληση στην έκθεση για περισσότερες υπηρεσίες παιδικής μέριμνας υψηλής ποιότητας που θα δώσουν τη δυνατότητα σε γονείς οι οποίοι όντως επιθυμούν να εργαστούν να βρουν και να διατηρήσουν μία θέση εργασίας και να συντηρήσουν έτσι με τις δικές τους προσπάθειες την οικογένειά τους. Γι' άλλη μια φορά τονίζω ότι η ριζοσπαστική εθνική στρατηγική που ακολουθεί η κυβέρνηση της Μεγάλης Βρετανίας στο θέμα των υπηρεσιών παιδικής μέριμνας πρέπει να γίνει αντικείμενο περαιτέρω μελέτης στην υπόλοιπη Ευρωπαϊκή Ένωση. Φυσικά, κάθε χώρα πρέπει να υιοθετήσει πολιτικές οι οποίες θα ταιριάζουν με τις δικές της ιδιαίτερες προκλήσεις στον τομέα της ανεργίας, πιστεύω όμως ότι οι μεγάλες αλλαγές στην πολιτική της Μεγάλης Βρετανίας που περιλαμβάνονται στο Νέο Πρόγραμμα και στην εθνική στρατηγική στο θέμα των υπηρεσιών παιδικής μέριμνας είναι οι βρετανικές απαντήσεις στα κοινά ευρωπαϊκά προβλήματα: έλλειψη προσόντων και γονείς που παγιδεύονται στο επίδομα ανεργίας επειδή δεν έχουν στη διάθεσή τους υπηρεσίες παιδικής μέριμνας.

<SPEAKER ID=100 NAME="Wibe">
Στην έκθεση διατυπώνεται η συνήθης στο Ευρωπαϊκό Κοινοβούλιο άποψη (παράγραφος 2 και 3) ότι η χαμηλή φορολόγηση της εργατικής δύναμης είναι η βασιλική οδός προς την αύξηση της απασχόλησης. Κατά τον εισηγητή αυτό ισχύει ιδιαιτέρως αν αυξηθούν ταυτόχρονα οι φόροι των καταστρεπτικών για το περιβάλλον παραγόντων καθώς και, π.χ., των πρώτων υλών. Αυτός ο ισχυρισμός δεν έχει ουδεμία στήριξη είτε στην οικονομική θεωρία είτε στην εμπειρική πραγματικότητα. Αντιτίθεμαι ιδιαίτερα στον ισχυρισμό ότι οι χαμηλότεροι φόροι σε υπηρεσίες που χαρακτηρίζονται από ένταση εργασίας θα οδηγούσαν σε περισσότερες θέσεις εργασίας. Ολόκληρη αυτή η αντίληψη βασίζεται σε μία πολύ αποσπασματική ανάλυση της οικονομίας και δεν λαμβάνει υπόψη ότι τα έσοδα από τους φόρους μετατρέπονται σε ζήτηση.
<P>
Θέλω επίσης να δηλώσω τις επιφυλάξεις μου για τους ισχυρισμούς (π.χ. στην παράγραφο υπ. αριθ. 21) ότι η μείωση του εργάσιμου χρόνου θα αποφέρει περισσότερες θέσεις εργασίας. Η μείωση του εργάσιμου χρόνου είναι καλή για πολλούς λόγους, αλλά, δεν είναι ένα αποτελεσματικό όπλο στον αγώνα κατά της ανεργίας.
<P>
Έκθεση Peter (A4-0392/98)
<SPEAKER ID=101 NAME="Andersson, Lφφw και Sandberg - Fries">
Θέλουμε να ευχαριστήσουμε τον εισηγητή για την άψογη εκπόνηση μίας σημαντικής έκθεσης. Θεωρούμε ότι η ανάπτυξη του κοινωνικού διαλόγου είναι υψίστης σημασίας για να καταστεί δυνατή η ενίσχυση της κοινοτικής πολιτικής της απασχόλησης, η ανάπτυξη της αγοράς εργασίας και του εργασιακού τομέα, καθώς και των κοινωνικών θεμάτων. Με την πρόταση που έχει υποβληθεί από την Επιτροπή του Κοινοβουλίου αποσαφηνίζεται ο ρόλος του κοινωνικού διαλόγου για την πληροφόρηση, τις γενικές διαβουλεύσεις και την εντατικοποίηση των διαπραγματεύσεων, ενώ, ταυτόχρονα, τονίζεται ιδιαιτέρως με έναν περισσότερο ευρύ τρόπο η σημασία του κοινωνικού διαλόγου όσον αφορά την εταιρικότητα για την απασχόληση.
<P>
Θέλουμε να τονίσουμε ιδιαιτέρως ότι δεν στηρίζουμε την πρόταση τροπολογίας υπ. αριθ. 3 για τη συμβολή των ΜΜΕ στο διακλαδικό σκέλος για την πληροφόρηση, τις γενικές διαβουλεύσεις και τις διαπραγματεύσεις. Η στάση μας είναι θέμα αρχών. Θεωρούμε ότι, σ' ό, τι αφορά τις διαπραγματεύσεις εντός του πλαισίου του κοινωνικού διαλόγου σε διακλαδικό επίπεδο, που αυτή η πρόταση τροπολογίας εξετάζει, δεν θα πρέπει να εμπλακούν τα θεσμικά όργανα της Ένωσης στη διαδικασία επιλογής ακριβώς των εκπροσώπων για τις διαπραγματεύσεις των εταίρων. Αυτό είναι ένα θέμα για το οποίο αποφασίζουν οι ίδιοι οι εταίροι και αυτός ο ρόλος δεν πρέπει να τους αφαιρεθεί, ούτε από το Συμβούλιο, ούτε από το Κοινοβούλιο ή την Επιτροπή. Είμαστε επίσης πεπεισμένοι ότι αν οι εταίροι το θεωρήσουν αναγκαίο θα εμπλέξουν τα ΜΜΕ στις διαπραγματεύσεις εντός του πλαισίου του κοινωνικού διαλόγου, αλλά, όμως, έπειτα από δική τους πρωτοβουλία.
<P>
Θέλουμε να τονίσουμε ιδιαιτέρως τη σημασία της παραγράφου υπ. αριθ. 13 της έκθεσης για τον αριθμό των εκπροσώπων στην ανασυγκροτημένη μόνιμη επιτροπή θεμάτων απασχόλησης. Φαίνεται ότι είναι αναπόφευκτη η μείωση των εκπροσώπων σε 12 (όχι λιγότερους), αλλά, απαιτείται περαιτέρω διευθέτηση για να μπορούν να εκπροσωπούνται οι εθνικές οργανώσεις των εργαζομένων στους εταίρους. Αυτό τονίζεται ιδιαιτέρως στην παράγραφο υπ. αριθ. 13, αλλά, η Επιτροπή πρέπει να εξετάσει περισσότερο επισταμένα πως μπορεί να γίνει αυτό στην πραγματικότητα.
<P>
Τέλος, θέλουμε να τονίσουμε τη σημασία να δοθεί επίσης στη μόνιμη επιτροπή θεμάτων απασχόλησης, πέραν των κατευθυντηρίων γραμμών για την κοινοτική πολιτική απασχόλησης, η δυνατότητα να συζητήσει τις κατευθυντήριες γραμμές της οικονομικής πολιτικής της Ένωσης. Το θέμα της ενίσχυσης της απασχόλησης στην Ευρώπη, πέραν των κατευθυντηρίων γραμμών, έχει μία σαφή οικονομική προοπτική. Είναι φυσικό τότε να δοθεί στη μόνιμη επιτροπή θεμάτων απασχόλησης η δυνατότητα να συζητήσει τις οικονομικές κατευθυντήριες γραμμές επίσης.

<SPEAKER ID=102 NAME="Bonde, Krarup και Sandbζk">
Δεν μπορούμε να στηρίξουμε την έκθεση σχετικά με την προσαρμογή και τη στήριξη του κοινωνικού διαλόγου σε κοινοτικό επίπεδο, διότι θεωρούμε ότι η αφετηρία του διαλόγου μεταξύ των κοινωνικών εταίρων σε κοινοτικό επίπεδο είναι μακροπρόθεσμα η καθιέρωση κοινοτικών συλλογικών συμβάσεων εργασίας. Συγχρόνως, θεωρούμε προβληματικό το γεγονός ότι οι κοινωνικοί εταίροι πρέπει, σύμφωνα με την έκθεση, να συμμετέχουν «στην οικονομική πολιτική στο πλαίσιο της ΟΝΕ». Η Δανία εξαιρείται από το τρίτο στάδιο της ΟΝΕ. Θεωρούμε την εξαίρεση αυτή σημαντική, διότι δεν συμφωνούμε με την οικονομική πολιτική της Ένωσης που δίνει προτεραιότητα στην καταπολέμηση του πληθωρισμού εις βάρος των πρωτοβουλιών για τη δημιουργία θέσεων εργασίας.
<P>
Η αγορά εργασίας τέθηκε ειδικά τα τελευταία χρόνια στο επίκεντρο των κοινοτικών ρυθμίσεων. Οι ρυθμίσεις αυτές συνεχίζουν να επιφέρουν σοβαρές συνέπειες στο δανικό σύστημα συμβάσεων με συνέπεια η δανική παράδοση στις συμβάσεις να δεχθεί πιέσεις. Είμαστε της άποψης ότι είναι σημαντικό να διατηρηθεί το δανικό μοντέλο συμβάσεων, το οποίο εξασφαλίζει στο συνδικαλιστικό κίνημα σημαντική επιρροή μέσω των υπό διαπραγμάτευση, συλλογικών συμβάσεων, σε αντίθεση με το σύστημα συμβάσεων της ΕΕ, που βασίζεται σε νομικώς στηριζόμενα ατομικά δικαιώματα που καθορίζονται από την κεντρική εξουσία. Η μετατόπιση της αρμοδιότητας από το δανικό σύστημα στην ΕΕ στον προκείμενο τομέα αποτελεί ριζική ρήξη με το παραδοσιακό σύστημα συλλογικών συμβάσεων, το οποίο διαδραμάτισε σημαντικό ρόλο στη διαμόρφωση του δανικού κοινωνικού προτύπου. Η συγκεκριμένη εξέλιξη μπορεί μακροπρόθεσμα να επιφέρει επιπτώσεις στο κοινωνικό σύστημα και στην αγορά εργασίας της Δανίας.

<SPEAKER ID=103 NAME="Carlsson">
Η αγορά εργασίας μεταβάλλεται ταχύτατα. Ο κοινωνικός διάλογος εδράζεται σε μία συντεχνιακή αντίληψη και ενέχει τον κίνδυνο διατήρησης παλαιών δομών και δημιουργίας περιττών ρυθμίσεων σε κοινοτικό επίπεδο.
<P>
Ως εκ τούτου, εγώ (και η Ομάδα μου) διατηρούμε επιφυλάξεις για την προαγωγή του κοινωνικού διαλόγου. Ο κοινωνικός διάλογος δίνει στους κοινωνικούς εταίρους μία ξεχωριστή θέση στην ευρωπαϊκή νομοθεσία και μία υπέρμετρα άμεση επιρροή στην πολιτική - και αυτό σε μία εποχή όπου λιγότεροι άνθρωποι επιλέγουν να ασχοληθούν με τον συνδικαλισμό, πολλοί βρίσκονται εκτός αγοράς εργασίας και έτσι αυξάνει ο αριθμός των εργολάβων, των βιοτεχνών, των συμβουλευτικών υπηρεσιών και των νέων μορφών συνθηκών πρόσληψης.
<P>
Οι άμεσα εκλεγμένοι πολιτικοί έχουν την ευθύνη να μεταρρυθμίσουν τώρα τους νόμους της αγοράς εργασίας, όχι να δώσουν δικαίωμα στους εταίρους να ρυθμίζουν περισσότερο.
<P>
Ως εκ τούτου, επέλεξα να απόσχω από την τελική ψηφοφορία.

<SPEAKER ID=104 NAME="Deprez">
Η ευρωπαϊκή οικοδόμηση αποτελεί ένα σύνολο στο οποίο πρέπει να συμμετάσχουν όλοι οι Ευρωπαίοι πολίτες. Στην προοπτική μίας μεγαλύτερης συνοχής, ο κοινωνικός διάλογος πρέπει να ανταποκριθεί στην παγίωση της οικονομικής ένωσης. Σχετικά με το σημείο αυτό, δεν μπορώ παρά να εκφράσω για άλλη μία ακόμα φορά την ικανοποίησή μου για τη συμπερίληψη του πρωτοκόλλου σχετικά με την κοινωνική πολιτική στη Συνθήκη του Αμστερνταμ. Εντούτοις, πρέπει να τονισθεί το γεγονός ότι, χωρίς καμία αμφιβολία, ο ρόλος που ανατίθεται στο πλαίσιο αυτό στο Ευρωπαϊκό Κοινοβούλιο παραμένει ανεπαρκής λαμβανομένου υπόψη ότι το πρωτόκολλο φαίνεται πραγματικά ότι σέβεται τη γενική αρχή του κοινοτικού δικαίου σύμφωνα με την οποία το Κοινοβούλιο πρέπει να έχει σύμφωνη γνώμη σχετικά με το θέμα αυτό.
<P>
Συνεπώς, εκφράζω την ικανοποίησή μου για το γεγονός της δήλωσης της Επιτροπής σύμφωνα με την οποία επιθυμεί να πληροφορήσει πλήρως και έγκαιρα το Κοινοβούλιο ώστε να έχει τούτο την ευκαιρία να υιοθετήσει τη γνωμοδότησή του προτού το Συμβούλιο λάβει την απόφασή του. Όπως και ο εισηγητής μας, θεωρώ και εγώ ότι αυτή η θετική στάση της Επιτροπής πρέπει να ερμηνευθεί ως ένα πρώτο βήμα στην κατεύθυνση της πλήρους συμμετοχής του Κοινοβουλίου στη διαδικασία.
<P>
Κατά δεύτερο λόγο, πρέπει να διευκρινίσουμε ότι μπορεί να υπάρχει πραγματικός διάλογος μόνο μεταξύ αυτόνομων εταίρων οι οποίοι επέλεξαν ελεύθερα να συζητήσουν γύρω από το ίδιο τραπέζι και εφόσον όλοι οι εμπλεκόμενοι συνομιλητές συμμετέχουν πραγματικά. Κανένας από τους συντελεστές της οικονομικής και κοινωνικής ζωής δεν μπορεί να τεθεί, παρά τη θέλησή του, στο περιθώριο ενός κοινωνικού διαλόγου. Όπως και οι άλλοι εταίροι, οι ΜΜΕ πρέπει, συνεπώς, να συμμετάσχουν στον κοινωνικό διάλογο.
<P>
Εξάλλου, είναι απαραίτητο να αναπτυχθεί ο διάλογος αυτός εάν υπάρχει πρόθεση να εξευρεθεί αρμονική λύση προς το γενικό συμφέρον, των μεγάλων κοινωνικών οικονομικών θεμάτων τα οποία δεν έχουν επιλυθεί μέχρι σήμερα συμπεριλαμβανομένων - προφανέστατα και κυρίως - των θεμάτων σχετικά με την απασχόληση. Μολονότι ενθαρρυντικά, τα τελευταία στοιχεία τα οποία εξέδωσε η Στατιστιή Υπηρεσία της ΕΕ σχετικά με την ανεργία στην Ευρωπαϊκή Ένωση δεν μπορούν να χρησιμοποιηθούν προκειμένου να αποκρυφθεί η συνεχιζόμενη σοβαρότητα του προβλήματος αυτού.
<P>
Αυτό το οποίο ελέχθη ισχύει εξίσου για θέματα τα οποία αφορούν τη διεύρυνση της Ευρωπαϊκής Ένωσης προς τις υποψήφιες χώρες. Συνεπώς, δεν μπορούμε παρά να επικροτήσουμε την επιθυμία που εξέφρασε η Επιτροπή για την ανάπτυξη του κοινωνικού διαλόγου στις χώρες αυτές.

<SPEAKER ID=105 NAME="Lang">
Είναι απαραίτητο να προσαρμοσθεί και να προωθηθεί ο κοινωνικός διάλογος μεταξύ των εταίρων του κόσμου της εργασίας και στο σημείο αυτό συμφωνούμε με την έκθεση Peter. Δεν μπορούμε παρά να εκφάσουμε την ικανοποίησή μας για τις μεγάλες και ωραίες δηλώσεις αρχής σχετικά με το ρόλο και την αποστολή που πρέπει να αναλάβουν οι κοινωνικοί εταίροι.
<P>
Αντίθετα, καταψηφίασμε την έκθεση αυτή τόσο για τις εκτός θέματος πτυχές της όσο και για τα κενά και τις παραλήψεις της.
<P>
Πράγματι, η έκθεση Peter δεν κάνει λόγο για το διωγμό που υφίστανται τα εθνικά συνδικάτα στη Γαλλία. Στη Γαλλία δεν είναι δυνατόν να ιδρύσουν οι εργαζόμενοι νέα συνδικάτα και να συμμετάσχουν ελεύθερα στις συνδικαλιστικές και επαγγελματικές εκλογές εκτός, βέβαια, και εάν ανήκουν σε συνδικάτα που έχουν δεόντως αναγνωρισθεί και καθορισθεί από το νόμο. Οι προσβολές των συνδικαλιστικών και εκλογικών ελευθεριών των εργαζομένων είναι σοβαρές και απαράδεκτες. Στην πραγματικότητα, τα επίσημα συνδικάτα, τα οποία είναι ολοένα και λιγότερο εκπροσωπευτικά, το μόνο που μπορύν να κάνουν είναι να παρεμποδίζουν κάθε ανταγωνισμό.
<P>
Επιθυμεί ο συνάδελφός μου Peter να προσαρμόσει και να προωθήσει τον κοινωνικό διάλογο; Ας αρχίσει να ενδιαφέρεται για τις επανειλημμένες προσβολές των συνδικαλιστικών ελευθεριών και για αυτά τα οποία συμβαίνουν πραγματικά στις χώρες της Ένωσης. Τότε και μόνο τότε θα μπορούσαν να προβλεφθούν ο διάλογος και οι διαπραγματεύσεις μεταξύ των εργαζομένων και των εργοδοτών με ειλικρίνεια, χωρίς υποκρισία και χωρίς τη δικτατορία του πολιτικά ορθού.

<SPEAKER ID=106 NAME="Lindqvist (ELDR)">
Ο κοινωνικός διάλογος πρέπει πρωτίστως να απορρέει από τις διαβουλεύσεις και τις συμβάσεις μεταξύ των εταίρων της αγοράς εργασίας. Η νομοθεσία, είτε σε εθνικό είτε σε κοινοτικό επίπεδο, δεν είναι αυτοσκοπός.
<P>
Οι εθνικές υπηρεσίες και τα θεσμικά όργανα της ΕΕ θα πρέπει να ρίξουν το βάρος στην παροχή κινήτρων για διαπραγματεύσεις μεταξύ αυτόνομων και ανεξάρτητων εταίρων αντί να νομοθετούν.

<SPEAKER ID=107 NAME="Palm">
Η ισχύς στην αγορά εργασίας είναι άνισα κατανεμημένη. Οι εκπρόσωποι των εργοδοτών εξακολουθούν να έχουν το πάνω χέρι έναντι αυτών που εκπροσωπούν τους εργαζόμενους. Η έκθεση έχει καλές προθέσεις καθώς και τη βούληση να επιτευχθεί ένας ουσιαστικός διάλογος μεταξύ των εταίρων της αγοράς εργασίας, αλλά, αστοχεί σ' ό, τι αφορά τη σημαντική ανάλυση για την ισχύ στην αγορά εργασίας. Χωρίς να γίνει αυτή η ανάλυση και να αναγνωριστούν οι σχέσεις εξουσίας δεν πρόκειται ποτέ να επιτευχθεί ένα ουσιαστικός διάλογος για τις κοινωνικές συνθήκες στην αγορά εργασίας εν γένει.

<SPEAKER ID=108 NAME="Θεωνάς">
Μέσα σε σύντομο χρονικό διάστημα επανέρχεται για συζήτηση στο Ευρωπαοκό Κοινοβούλιο το θέμα του κοινωνικού διαλόγου. Με αφορμή το γεγονός αυτό θέλουμε για άλλη μια φορά να υπογραμμίσουμε ότι η ανάπτυξη ενός πλατιού, γόνιμου προβληματισμού γύρω από τους στόχους, το περιεχόμενο, τα αποτελέσματα και το μέλλον του κοινωνικού διαλόγου σε κοινοτικό επίπεδο είναι θετικό γεγονός, στον βαθμό που καταλήγει σε συγκεκριμένα μέτρα ενίσχυσής του και αντιστροφής της τάσης που η ΕΕ και τα κράτη μέλη προωθούν και η οποία συνίσταται στην υποβάθμιση ή τη χρησιμοποίησή του ως άλλοθι για την προώθηση αντεργατικών μέτρων και ως αμορτισέρ για την απόσβεση των κοινωνικών κραδασμών και αντιδράσεων από την εφαρμοζόμενη οικονομική και κοινωνική πολιτική.
<P>
Για μας κεντρικό ζήτημα είναι από τη μια η αντιπροσωπευτικότητα των εκπροσώπων των κοινωνικών φορέων που μετέχουν στις διαδικασίες διαβούλευσης και από την άλλη σε ποιό βαθμό λαμβάνεται υπόψη η θέση τους κατά την επεξεργασία των θέσεων των κοινοτικών οργάνων και των κρατών μελών. Είναι χαρακτηριστικό το γεγονός ότι οι ΜΜΕ εξακολουθούν να αποκλείονται από όλες τις μορφές διαλόγου σε κοινοτικό επίπεδο.
<P>
Μας ανησυχεί ιδιαίτερα το γεγονός ότι ο κοινωνικός διάλογος που διεξάγεται σήμερα, στις περισσότερες περιπτώσεις, δεν συνδέεται με τα κεντρικά ζητήματα που απασχολούν τους εργαζόμενους στην ΕΕ, συνολικά και στους επιμέρους κλάδους, τομείς και περιφέρειες. Δεν εστιάζεται εξάλλου στην αναζήτηση συγκεκριμένων λύσεων στα οξύτατα προβλήματά τους, στην προσπάθεια για κατοχύρωση και διεύρυνση των ατομικών και συλλογικών δικαιωμάτων τους, στην ανάπτυξη πρωτοβουλιών με στόχο την αντιμετώπιση της βαθειάς κρίσης που μαστίζει την ΕΕ και στην προώθηση μιας προοδευτικής εναλλακτικής λύσης στην λογική της φιλελευθεροποίησης και της παγκοσμιοποίησης με τους όρους των πολυεθνικών.
<P>
Λυδία λίθος όλων των παραπάνω δεν μπορεί παρά να είναι η αντιμετώπιση του προβλήματος της ανεργίας και της απασχόλησης, που φυσικά δεν μπορεί να αντιμετωπιστούν με βάση το θατσερικό πρότυπο του μοιράσματος της ανεργίας, ή με την δημιουργία «απασχολήσεων» που διέπονται από καθεστώς εργασιακού και ασφαλιστικού ντάμπινγκ. Δεν μπορεί ένας πραγματικός κοινωνικός διάλογος να αγνοεί τα τραγικά αποτελέσματα της πολιτικής απελευθέρωσης των αγορών, της πολιτικής που σηματοδοτούν τα κριτήρια της ΟΝΕ και του Συμφώνου Σταθερότητας. Δεν μπορεί ένας πραγματικός κοινωνικός διάλογος να μην ασχολείται με το γεγονός ότι προωθείται η ανατροπή ακόμα και των πιο στοιχειωδών κατακτήσεων του εργατικού συνδικαλιστικού κινήματος, με πρώτες τις συλλογικές συμβάσεις εργασίας.
<P>
Κατά τη γνώμη μας, η πιο βασική μορφή έκφρασης του κοινωνικού διαλόγου, για να μπορεί να παίξει τον ρόλο του, είναι η συλλογική διαπραγμάτευση με στόχο την υπογραφή συλλογικών συμβάσεων εργασίας. Μόνο έτσι, και με δεδομένη την αυξημένη νομική ισχύ που τις χαρακτηρίζει, μπορούν να προστατευτούν οι εργαζόμενοι από την εξατομίκευση των εργασιακών σχέσεων, από την προσπάθεια μείωσης των δικαιωμάτων τους εν ονόματι της «αύξησης της ανταγωνιστικότητας» και του εντεινόμενου ανταγωνισμού. Η πείρα δείχνει ότι τα όποια υποκατάστατα που κατά καιρούς προωθούνται, δε στοχεύουν παρά στη μείωση της διαπραγματευτικής ικανότητας και δύναμης του εργατικού συνδικαλιστικού κινήματος, στον αποπροσανατολισμό, την πολυδιάσπαση και την υπονόμευση των αγώνων του και τελικά στην προώθηση των ψευδεπίγραφων απόψεων της ταξικής συνεργασίας και την παραίτησή του από τον ρόλο που ιστορικά και ταξικά καλείται να παίξει.
<P>
Αυτό που χρειάζονται σήμερα οι εργαζόμενοι και τα συνδικάτα τους είναι η ενίσχυση της συλλογικής διαπραγμάτευσης σε επίπεδο ΕΕ και κρατών μελών, η συμπόρευση με όσους αντιπαλεύουν την ανατροπή κάθε έννοιας συλλογικότητας, η αποφασιστική αντιπαράθεση σε όσους υπονομεύουν τον συλλογικό, διαρθρωμένο και στοχοθετημένο διάλογο και το κεντρικό μέσο αποτύπωσης των εργατικών διεκδικήσεων, τις συλλογικές συμβάσεις εργασίας.

<SPEAKER ID=109 NAME="Wibe">
Δεν συμμερίζομαι την άποψη που εκφράζεται στην παράγραφο Ζ, δηλ. ότι ο ρόλος του Ευρωπαϊκού Κοινοβουλίου στη νομοθετική διαδικασία (μετά τη Συνθήκη του Αμστερνταμ) δεν θα είναι ικανοποιητικός. Με δεδομένη την αστική κυρίως σύνθεση του Κοινοβουλίου πιστεύω ότι για τους μισθωτούς (στη Σκανδιναβία τουλάχιστον) είναι καλό να έχει αυτό το Κοινοβούλιο όσο το δυνατόν λιγότερη επιρροή.
<P>
Παρατηρώ δε ότι στην παράγραφο αριθ. 7 προτείνεται η σύσταση ενός αριθμού νέων «συμβουλευτικών επιτροπών». Πιστεύω ότι αυτή η τάση για θέσπιση διαρκώς νέων υπηρεσιών και επιτροπών σε κοινοτικό επίπεδο οδηγεί μόνο σε περισσότερη γραφειοκρατία και ελάχιστο όφελος αποφέρει για τους κατοίκους και τους μισθωτούς της Ευρώπης.
<P>
Έκθεση Erika Mann (A4-0387/98)
<SPEAKER ID=110 LANGUAGE="FR" NAME="Berthu">
Κύριε Πρόεδρε, οι εμπορικές διαπραγματεύσεις στο πλαίσιο της διατλαντικής οικονομικής εταιρικής σχέσης, που σύντομα πρόκειται να ξεκινήσουν με τις Ηνωμένες Πολιτείες, πρόκειται να ακολουθήσουν μία διαδικασία η οποία δεν είναι διόλου σαφής.
<P>
Δεδομένου ότι θα αφορούν, αφενός, τομείς που υπάγονται στις κοινοτικές αρμοδιότητες - εμπορεύματα και δημόσιες συμβάσεις - και, αφετέρου, τομείς που υπάγονται στις εθνικές αρμοδιότητες - υπηρεσίες και δικαιώματα πνευματικής ιδιοκτησίας - δύσκολα θα μπορούσαμε να φαντασθούμε εκπροσώπους των κρατών μελών να διεξάγουν διαπραγματεύσεις παράλληλα με την Επιτροπή. Συνεπώς, δεν είναι αυτή η μέθοδος η οποία επιλέχθηκε. Η Επιτροπή θα διαπραγματευθεί με τις Ηνωμένες Πολιτείες ταυτόχρονα εξ ονόματος της Κοινότητας και των κρατών μελών δυνάμει μίας σφαιρικής εντολής. Τα κράτη, στους τομείς οι οποίοι υπάγονται στις αρμοδιότητές τους, σύμφωνα με όσα μας είπαν, «θα συνδεθούν με τις διαπραγματεύσεις», υπάρχει όμως ο φόβος ότι δεν θα τις διευθύνουν ούτε ακόμη για τους ίδιους τους τομείς τους. Κατά τη γνώμη μου, είναι ακατάλληλη αυτή η διαδικασία η οποία επιλέγηκε τη στιγμή που γνωρίζουμε πολύ καλά, εξάλλου, ότι η Επιτροπή επιθυμεί να προωθήσει μία ζώνη ελεύθερων συναλλαγών με τις ΗΠΑ και ότι η Γαλλία έκανε το παν προκειμένου να αποτύχει η προηγούμενη προσπάθεια γνωστή ως NTM, νέα διατλαντική αγορά.
<P>
Αυτή η προσέγγιση η οποία ακολουθείται παρουσιάζει υπό ένα ενδιαφέρον πρίσμα το νέο άρθρο 133, παράγραφος 5, της Συνθήκης του Αμστερνταμ, το οποίο σήμερα υποβάλλεται προς κύρωση στη Γαλλία. Το κείμενο αυτό προβλέπει ότι το Συμβούλιο, αποφασίζοντας ομόφωνα μετά από πρόταση της Επιτροπής θα μπορεί να εντάξει στις κοινοτικές αρμοδιότητες τις διεθνείς διπαραγματεύσεις σχετικά με τις υπηρεσίες και τα δικαιώματα πνευματικής ιδιοκτησίας. Τονίζω, εν παρόδω, ότι η διαδικασία αυτή η οποία θα στερούσε το γαλλικό κοινοβούλιο από το δικαίωμά του να εγκρίνει την κύρωση των συνθηκών που προβλέπεται στο άρθρο 53 του συντάγματός μας, είναι κατά τη γνώμη μου τόσο καταδικαστέα όσο και η εντελώς παρόμοια διαδικασία η οποία προβλέπεται στο άρθο 67 στον τομέα της κυκλοφορίας των ατόμων η οποία ήδη επικρίθηκε από το Συνταγματικό Συμβούλιο στην απόφασή του της 31ης Δεκεμβρίου 1997.
<P>
Όταν γνωρίζουμε μέσα σε ποιο πνεύμα η Επιτροπή διεξήγαγε τις διαπραγματεύσεις του Γύρου της Ουρουγουάης σχετικά με τα εμπορεύματα θα μπορούσαμε να θεωρήσουμε ότι δεν είναι σκόπιμο να της εμπιστευθούμε τις υπηρεσίες και τα δικαιώματα πνευματικής ιδιοκτησίας. Εντούτοις, η διαπραγματευτική μέθοδος η οποία υιοθετήθηκε για τη διατλαντική οικονομική συνεργασία δείχνει σαφώς ότι, εάν δεν σταματήσουν σήμερα τη Συνθήκη του Αμστερνταμ τα κράτη μέλη κινδυνεύουν ασφαλώς να πέσουν ξανά στο ίδιο χαντάκι όπως και προηγουμένως.

<SPEAKER ID=111 NAME="Caudron">
Κύριε Πρόεδρε, αγαπητοί συναδελφοι, η έκθεση της συναδέλφου μας Erika Mann, με το περιεχόμενό της, θίγει πολυάριθμα θέματα τόσο στον οικονομικό τομέα όσο και στον τομέα των σχέσεων ασφάλειας και άμυνας.
<P>
Όπως και η κ. Mann, κρίνω ότι τα κοινοβουλευτικά όργανα πρέπει να συμμετάσχουν όσο το δυνατόν περισσότερο στη διαδικασία των διαπραγματεύσεων. Ελπίζω να μη βρεθούμε σε μία κατάσταση παρόμοια με εκείνη της ΠΣΕ κατά την οποία οι συνεννοήσεις με τους νομίμως εκλεγέντες πολιτικούς υπεύθυνους πραγματοποιήθηκαν την τελευταία στιγμή. Σαν να ήταν, θα έλεγα, αμελητέα ποσότητα.
<P>
Πρέπει να είμαστε προσεκτικοί σχετικά με το περιεχόμενο της μελλοντικής αυτής συμφωνίας ιδιαίτερα όσον αφορά τις δημόσιες ενισχύσεις. Δεν μπορούμε να ανεχθούμε ορισμένοι εταίροι μας να μας επιβάλλουν δρακόντειους όρους τη στιγμη που οι ίδιοι αγνοούν τις εντολές αυτές.
<P>
Κατά τις διαπραγματεύσεις, η Ευρωπαϊκή Ένωση πρέπει να εμφανισθεί ως πλήρης δύναμη ικανή να ακουσθεί και να μην αποδεχθεί μονομερείς αποφάσεις. Εκεί, πιθανώς, έγκειται μία από τις σημαντικότερες αδυναμίες. Όσον αφορά τους τύπους, υπενθυμίζω την οδηγία σχετικά με τη ναυπηγική βιομηχανία όπου βιαστήκαμε να εφαρμόσουμε μέτρα τα οποία έρχονται σε αντίθεση με τα συμφέροντά μας δεδομένου ότι είμαστε οι μόνοι που τα ακολουθούμε.
<P>
Σχετικά με το σημείο αυτό, θεωρώ λυπηρό ότι η Επιτροπή δεν διαμαρτυρήθηκε για τα κεφάλαια τα οποία διατέθηκαν από το ΔΝΤ στα ναυπηγεία της Κορέας τα οποία ήδη επιδοτούνται σημαντικά από το δημόσιο.
<P>
Μολονότι συμμερίζομαι τις ανησυχίες που αναφέρονται στο κείμενο σχετικά με τον τομέα της υγείας, την προστασία των καταναλωτών, και το περιβάλλον, εντούτοις είμαι πολύ πιο επιφυλακτικός και εκφράζω τις ανησυχίες μου για την προώθηση των θεμελιωδών κανόνων της εργασίας από κοινού με τις ΗΠΑ. Ομολογώ ότι δεν συμμερίζομαι αυτόν τον ενθουσιασμό έναντι μίας χώρας η οποία, από ετών, είναι υπέρμαχος ενός ακραίου υπερφιλελευθερισμού ο οποίος δείχνει καθημερινά την απανθρωπιά του.
<P>
Η Ευρωπαϊκή Ένωση είναι για πολλούς ένας σχετικά ισόρροπος πόλος ανάπτυξης που προσπαθεί να διατηρήσει τον οικονομικό δυναμισμό και την κοινωνική δικαιοσύνη. Αυτά τα πράγματα πρέπει να τα προστατεύσουμε!

<SPEAKER ID=112 NAME="Leperre-Verrier">
Το αμερικανικό τελεσίγραφο για τις ευρωπαϊκές εισαγωγές μπανάνας δείχνει σε ποιο βαθμό η δημιουργία μίας οικονομικής εταιρικής σχέσης της Ευρωπαϊκής Ένωσης με τις ΗΠΑ εξακολουθεί να είναι πρόωρη και προϋποθέτει όχι μόνο την επίλυση των υπαρχουσών διαφορών αλλά, επίσης, και την επιβεβαίωση της ικανότητάς μας να αναπτύσσουμε σφαιρικές και ισόρροπες σχέσεις.
<P>
Η πρόσφατη εμπειρία έδειξε την ανάγκη διεύρυνσης του πεδίου αυτού του τύπου διαπραγματεύσεων στο σύνολο της διεθνούς κοινότητας, και ιδιαίτερα στους κόλπους του ΠΟΕ, και η κατάληξη της ΠΣΕ και του σχεδίου της νέας διατλαντικής αγοράς πρέπει να ενθαρρύνει την Ευρωπαϊκή Κοινότητα να δείξει μεγαλύτερη σύνεση.
<P>
Έτσι, οποιεσδήποτε και αν είναι οι αξίες και τα κοινά συμφέροντα τα οποία ενώνουν την Ευρωπαϊκή Ένωση με τις ΗΠΑ, οι πολύ αποκλίνουσες προσεγγίσεις στους τομείς της ανάπτυξης, της κοινωνικής πολιτικής, και της προστασίας του περιβάλλοντος, καθώς και η ανάγκη να προστατευθεί η πολιτιστική κυριαρχία στο σύνολο των συνιστωσών της καθιστούν ψευδαίσθηση ακόμη και την ίδια την αρχή των προνομιούχων διατλαντικών σχέσεων.
<P>
Για όλους αυτούς τους λόγους, η Ομάδα της ΕΡΣ ζήτησε την αναπομπή της έκθεσης αυτής στην επιτροπή και απέσχε από την τελική ψηφοφορία.

<SPEAKER ID=113 NAME="Lienemann">
Δεν θα υπερψηφίσω την έκθεση της κ. Mann παρά το έργο υψηλής ποιότητας που επιτέλεσε η εισηγήτριά μας προκειμένου να καταρτίσει ένα κατάλληλο πλαίσιο των διμερών σχέσεων της Ευρώπης και των ΗΠΑ. Δυστυχώς, η κατάσταση στην πραγματικότητα είναι εντελώς διαφορετική και το Ευρωπαϊκό Κοινοβούλιο θα πρέπει να διακηρύξει καθαρά τη διαφωνία του με τη στάση των Ηνωμένων Πολιτειών της Αμερικής, ειδικότερα μετά τις πρόσφατες μονομερείς αποφάσεις της εν λόγω χώρας.
<P>
Η στάση της σχετικά με την αγορά της μπανάνας, η θέσπιση αβάσιμων κανόνων προστατευτισμού, η φορολογία του χάλυβα με το επιχείρημα ενός ψευδοντάμπιγκ καθιστούν παροφανές ότι για τις ΗΠΑ το άνοιγμα της αγοράς είναι καλό όταν είναι προς το συμφέρον τους και κακό όταν κινδυνεύουν τα συμφέροντά τους.
<P>
Υπάρχει δόλος γιατί δεν υπάρχει ειλικρινής δέσμευση της χώρας αυτής έναντι ισόρροπων διμερών συμφωνιών. Πράγματι, η Αμερικανοί προτίθενται σαφώς να ωφεληθούν από την παγκόσμια κυριαρχία τους καθώς, επίσης, και από την αδυναμία της Ευρώπης η οποία δεν είναι σε θέση να αντιδράσει αποτελεσματικά ανταπαντώντας θεσπίζοντας μέτρα προστατευτισμού τα οποία εμπνέονται από μία φιλοσοφία μοιρασμένης προόδου.
<P>
Η Ευρώπη, για παράδειγμα, θα μπορούσε να θεσπίσει οικολογικούς φόρους και να αρνηθεί προϊόντα τα οποία προέρχονται από παιδική εργασία ή τα οποία παρήχθηκαν χωρίς τον ελάχιστο σεβασμό των κανόνων του ΠΟΕ. Το θέμα των περιβαλλοντικών κανόνων είναι εξίσου σημαντικό. Η απαράδεκτη στάση των ΗΠΑ κατά την τελευταία διάσκεψη του Μπουένος Αιρες σχετικά με το κλίμα δείχνει την περιφρόνησή τους έναντι του γενικού συμφέροντος του πλανήτη και καθιστά εμφανείς τους κινδύνους που οι συμφωνίες της διατλαντικής σύμπραξης μπορεί να συνεπάγονται για την ευρωπαϊκή νομοθεσία στον τομέα της υγείας και του περιβάλλοντος.
<P>
Πράγματι, η μαζική εμφάνιση προϊόντων που περιέχουν γενετικά τροποποιημένους οργανισμούς ή τα οποία παρήχθηκαν με μεθόδους οι οποίες δεν τηρούν τους περιβαλλοντικούς κανόνες μας, θα επιταχυνθεί και η Ευρώπη μπορεί να βρεθεί σε δυσμενή θέση εάν δεν επιβάλει στις εισαγωγές της ένα πλαίσιο το οποίο να είναι τόσο αυστηρό όσον αφορά το περιβάλλον όσο και οι κανόνες που θεσπίζει για την ίδια. Τέλος, η ασαφής στάση της Επιτροπής και του Leon Brittan αποδυνάμωσε την ΕΕ στις σχέσεις της με τις ΗΠΑ.
<P>
Ευτυχέστατα όμως, το Συμβούλιο απέρριψε τα σχέδια ΠΣΕ και NTM· επιθυμώντας, εντούτοις, να προστατευθεί από νέες παρεκτροπές, καθόρισε ένα δεσμευτικό πλαίσιο εποπτείας της Επιτροπής το οποίο, εκ των πραγμάτων, θέτει το Ευρωπαϊκό Κοινοβούλιο έξω από το παιχνίδι πράγμα το οποίο είναι πολύ σοβαρό για το μέλλον. Για το λόγο αυτό, το Ευρωπαϊκό Συμβούλιο πρέπει σήμερα να τονίσει ότι «όλα αυτά δεν μπορούν να διαρκέσουν». Η αμερικανική κυριαρχία, και ο μη σεβασμός των κανόνων από την Αμερική δεν μπορούν να συνεχίσουν. Η Ευρώπη πρέπει να αντιδράσει με αντίποινα. Η απουσία κοινωνικών και περιβαλλοντικών κανόνων στις διεθνείς συναλλαγές δεν μπορεί να γίνει δεκτή για πολύ καιρό ακόμα. Δεν μπορούν να υπογράφονται πολυμερείς ή διμερείς συμφωνίες χωρίς αυτούς. Το Ευρωπαϊκό Κοινοβούλιο δεν μπορεί να μείνει στο περιθώριο των διαπραγματεύσεων αυτών.
<P>
Για να ακουσθεί, το Ευρωπαϊκό Κοινοβούλιο, δεν μπορεί πλέον να μείνει στο περιθώριο των διαπραγματεύσεων. Για το σκοπό αυτό, το Ευρωπαϊκό Κοινοβούλιο θα έπρεπε να ψηφίσει επίσημα την αναβολή της έκθεσης. Δεν το έκανε. Συνεπώς, με την καταψήφιση της έκθεσης εκφράζω την έντονη δυσαρέσκειά μου έναντι των υποχωρήσεων και των συνθηκολογήσεων της Ευρώπης έναντι των ΗΠΑ.

<SPEAKER ID=114 NAME="Linser">
Το Εθνικό Φιλελεύθερο Κόμμα απορρίπτει την έκθεση «Η νέα Διατλαντική Αγορά», διότι θα έπρεπε προηγουμένως να διεξαχθεί μια ευρεία δημόσια συζήτηση για τους στόχους και τις επιπτώσεις μιας τέτοιας εταιρικής σχέσης.

<SPEAKER ID=115 NAME="Θεωνάς">
Η απόρριψη του σχεδίου Μπρίταν θέλησε να ρίξει στάχτη στα μάτια όλων αυτών που αντέδρασαν έντονα στη δημιουργία μιας νέας διατλαντικής αγοράς που θα έφερνε σε ακόμα πιο δυσμενή θέση τους εργαζομένους στην Ευρώπη. Η ουσία αυτού του σχεδίου παραμένει αμετάβλητη και στις σημερινές εξελίξεις, με μόνη διαφορά τους ρυθμούς προώθησης των συγκεκριμένων σχεδίων και την επίδειξη μεγαλύτερης ευελιξίας στην εφαρμογή τους. Αρχές και της νέας συμφωνίας παραμένουν η προστασία του μεγάλου κεφαλαίου και η ανεμπόδιστη διακίνησή του, η κατοχύρωση της ασυδοσίας των μονοπωλίων και της απελευθέρωσης των αγορών, ο περιορισμός των δυνατοτήτων παρέμβασης και ελέγχου των εθνικών κρατών αλλά ακόμα και των ίδιων των ευρωπαϊκών θεσμικών οργάνων. Τα μέτρα αυτά θεωρούνται απαραίτητα για την προετοιμασία του νέου γύρου πολυμερών διαπραγματεύσεων στα πλαίσια του ΠΟΕ και των συζητήσεων για την Πολυμερή Συμφωνία για τις Επενδύσεις στα πλαίσια του ΟΟΣΑ. Προσπαθούν να δημιουργήσουν νέα τετελεσμένα γεγονότα.
<P>
Η πολιτική συμφωνία που επιτεύχθηκε κατά την πρόσφατη σύνοδο κορυφής των δύο πλευρών και το σχέδιο δράσης της Επιτροπής για τη Διατλαντική Οικονομική Συνεργασία δημιουργούν σοβαρές ανησυχίες και εύλογα ερωτηματικά, καθώς σημαντικότατα θέματα για τη δημόσια υγεία, τις εργασιακές σχέσεις και τα δικαιώματα των εργαζομένων, την προστασία των καταναλωτών, θέματα που σχετίζονται με την ελεύθερη παροχή υπηρεσιών και την απελευθέρωση των δημόσιων συμβάσεων καθώς και με την προώθηση της κανονιστικής συνεργασίας και της άρσης των τεχνικών εμπορικών φραγμών, θα αποφασίζονται μακριά από κάθε δημοκρατικό, πολιτικό έλεγχο. Χαρακτηριστικά, για να προληφθούν ενδεχόμενες αντιδράσεις, η Επιτροπή επέλεξε τη μέθοδο των επιμέρους-τομεακών συμφωνιών που συνεπάγονται μη δεσμευτική γνωμοδότηση του Ευρωπαϊκού Κοινοβουλίου αντί της συμφωνίας-πλαίσιο που προϋποθέτει τη σύμφωνη γνώμη του αποφεύγοντας έτσι την όποια δυνατότητα μεγαλύτερου ελέγχου και παρέμβασης.
<P>
Δεν είναι τυχαίο άλλωστε ότι οι διατάξεις που καθορίζουν τις διαδικασίες της εμπορικής πολιτικής της ΕΕ δεν τροποποιήθηκαν και επιτρέπουν στο Συμβούλιο και την Επιτροπή να επιτυγχάνουν, με τις κατάλληλες μεθοδεύσεις, την χωρίς πολλές «ενοχλήσεις» υπογραφή σημαντικότατων συμφωνιών. Το γεγονός μάλιστα ότι μία τέτοια μέθοδος επιλέχθηκε μετά τις αντιδράσεις που προκλήθηκαν, σε εθνικό και κοινοτικό επίπεδο, από τη δημοσιοποίηση του σχεδίου πολυμερούς συμφωνίας για τις επενδύσεις του ΟΟΣΑ και του σχεδίου Μπρίταν, μας οδηγεί αβίαστα στο συμπέρασμα ότι οι εργαζόμενοι και το λαϊκό κίνημα πρέπει να επαγρυπνούν και να εντείνουν τους αγώνες τους, γιατί ο κίνδυνος όχι μόνο δεν πέρασε, αλλά αντίθετα είναι πιο σοβαρός αφού τα διάφορα υποκατάστατα των εν λόγω συμφωνιών που προωθούνται παρουσιάζονται ως «πιό συνετά» και λιγότερο φιλόδοξα στις διατυπώσεις και το χρονοδιάγραμμά τους, βρίσκονται όμως ακριβώς στην ίδια αντιλαϊκή κατεύθυνση.
<P>
Οι Συμφωνίες Αμοιβαίας Αναγνώρισης αποτελούν συστατικό στοιχείο της νέας συμφωνίας. Στόχος είναι η διευκόλυνση των εμπορικών ροών, με αποφασιστικό ρόλο τεχνοκρατικών επιτροπών, χωρίς κανένα δημοκρατικό έλεγχο.Έτσι ενισχύονται οι απόψεις που θεωρούν ότι η ύπαρξη προστατευτικών για τη δημόσια υγεία και το περιβάλλον νομοθετικών διατάξεων αποτελεί τεχνητούς φραγμούς στο εμπόριο, επιδιώκοντας την ουσιαστική κατάργηση των προδιαγραφών ασφάλειας.
<P>
Σοβαρές ανησυχίες προκαλούν επίσης οι προβλέψεις για παραπέρα απελευθέρωση των δημόσιων προμηθειών, των υπηρεσιών καθώς και ο προβλεπόμενος συντονισμός στα πλαίσια του νέου γύρου πολυμερών διαπραγματεύσεων για τις επενδύσεις, τη γεωργία, την πνευματική ιδιοκτησία.
<P>
Απουσιάζει οποιοσδήποτε προβληματισμός για τα κοινωνικά δικαιώματα, για την ενίσχυση των προστατευτικών για τους εργαζόμενους διατάξεων ή οποιαδήποτε δέσμευση για ενσωμάτωση των θεμελιωδών συμβάσεων της ΔΟΕ στο σύστημα του ΠΟΕ. Αντίθετα, οι όλο και πιο συχνές αναφορές ότι η εργατική νομοθεσία δεν μπορεί να αποτελεί μέσο «προστατευτισμού» μας δημιουργούν τη βεβαιότητα ότι μετά την απελευθέρωση του εμπορίου των αγαθών και των υπηρεσιών, στην ημερήσια διάταξη βρίσκεται η απορρύθμιση των εργασιακών σχέσεων και ο περιορισμός της κρατικής εξουσίας στο θέμα αυτό διαμέσου του ΠΟΕ, με λίγα λόγια η προώθηση των σχετικών διατάξεων της Πολυμερούς Συμφωνίας για τις Επενδύσεις στα πλαίσια του πολυμερούς εμπορικού συστήματος.
<P>
Εμείς πιστεύουμε ότι το σχέδιο για τη Διατλαντική Οικονομική Συνεργασία δεν εκφράζει τα συμφέροντα των εργαζομένων των δύο πλευρών του Ατλαντικού. Αντίθετα στηρίζει τις επιλογές των μεγάλων πολυεθνικών, που στα πλαίσια του «Διατλαντικού Επιχειρηματικού Διαλόγου» εργάζονται ήδη από το 1995 για την κατάργηση διατάξεων που περιορίζουν τη δράση τους. Είναι μια συμφωνία που σηματοδοτεί και πάλι την υποχωρητικότητα της ΕΕ έναντι των ΗΠΑ καθώς και την κοινή τους στάση για τη προώθηση των σχεδίων του μεγάλου κεφαλαίου στην ολομέτωπη επίθεση ενάντια στους εργαζόμενους. Αυτό άλλωστε είναι πλέον εμφανές από τη ρύθμιση-συμφωνία για τους εξωεδαφικούς νόμους Helms-Burton και D'Amato, προκύπτει από τις προβλέψεις για τη γεωργία και την οπτικοακουστική βιομηχανία.
<P>
Πρόκειται για μία συμφωνία που αποκαλύπτει τον πραγματικό χαρακτήρα των δήθεν ισότιμων διεθνών εμπορικών διαπραγματεύσεων. Η υπό συζήτηση έκθεση της Επιτροπής Εξωτερικών Υποθέσεων, παρά τις κάποιες θετικές παρατηρήσεις της, συνολικά αποδέχεται αυτό το πλαίσιο και γι'αυτό θα την καταψηφίσουμε.

<SPEAKER ID=116 NAME="Theorin και Wibe">
Συμμεριζόμαστε τη φιλοδοξία της εισηγήτριας να βελτιώσει τις εμπορικές σχέσεις μεταξύ ΕΕ και ΗΠΑ. Είναι μία πολύ καλά επεξεργασμένη έκθεση που καλύπτει εκτεταμένους τομείς της νέας διατλαντικής αγοράς. Αντιθέτως, δεν συμμεριζόμαστε τους ισχυρισμούς της παραγράφου B και Γ, καθώς και της παραγράφου 1, ότι η ΕΕ και οι ΗΠΑ έχουν τις ίδιες αξίες σ' ότι αφορά την αμυντική πολιτική και την πολιτική της ασφάλειας, την οικονομία, την πολιτική, τον πολιτισμό και το περιβάλλον. Αυτό ισχύει ιδιαίτερα για τις σχέσεις στην αμυντική πολιτική και την πολιτική της ασφάλειας, όπου η Σουηδία, ως ουδέτερη και αδέσμευτη χώρα, δεν είναι ενταγμένη στο ΝΑΤΟ.
<P>
Καλωσορίζουμε τη σαφή επισήμανση στην παράγραφο υπ. αριθ. 25 για τους απαράδεκτους νόμους των κ.κ. Helms - Burton και d' Amato και στηρίζουμε πλήρως την έκκληση για την άμεση κατάργησή τους.

<SPEAKER ID=117 NAME="Titley">
Με μεγάλη μου ευχαρίστηση υποστηρίζω την έκθεση αυτή της συναδέλφου Erika Mann. Συμβαίνει συχνά να είναι πιο σημαντικοί οι στενοί δεσμοί με άλλες χώρες όταν διαφωνούμε με αυτές. Αυτό ισχύει περισσότερο από κάθε άλλη φορά αυτήν την εβδομάδα, που το Κογκρέσο των Ηνωμένων Πολιτειών είναι φανερά έτοιμο να ανοίξει έναν εμπορικό πόλεμο με την Ευρωπαϊκή Ένωση για τις ενστάσεις του ως προς την υποστήριξη που παρέχουμε εμείς στους παραγωγούς μπανάνας στις πρώην βρετανικές και ευρωπαϊκές αποικίες στην Καραϊβική.
<P>
Πιστεύω, όπως και πολλοί άλλοι, ότι το διεθνές σύστημα εμπορίου πρέπει να είναι όσο πιο ελεύθερο γίνεται, ελεύθερο από στρεβλώσεις του δίκαιου και ανοικτού ανταγωνισμού. Ωστόσο, το ελεύθερο εμπόριο πρέπει να είναι και δίκαιο εμπόριο, όπως στην περίπτωση των παραγωγών μπανάνας των χωρών της Καραϊβικής. Μία μικρή ενίσχυση προς τις εξαγωγές τους στην Ευρωπαϊκή Ένωση δεν απειλεί το ήδη τεράστιο μερίδιο της αγοράς που κατέχουν οι εταιρείες παραγωγής μπανάνας αμερικανικών συμφερόντων στην Ευρωπαϊκή Ένωση και στον υπόλοιπο κόσμο.
<P>
Η μορφή του στενού διαλόγου η οποία ζητήθηκε από τη Διάσκεψη Κορυφής ΕΕ-ΗΠΑ του Λονδίνου, πριν από λίγους μήνες, πρέπει να καθιερωθεί το συντομότερο δυνατόν, για να βοηθήσει και τα δύο μέρη στη νέα διατλαντική κοινότητα να ξεπεράσουν την ένταση από αυτήν τη διαφωνία και, ελπίζω, να αποφύγουν παρόμοιες διαφωνίες στο μέλλον. Αυτός είναι ο λόγος για τον οποίο εγώ παροτρύνω τους συναδέλφους βουλευτές να υπερψηφίσουν σήμερα την ευαίσθητη έκθεση της Erika Mann, και να μην δώσουν νέα κίνητρα στους ρεπουμπλικανούς ζηλωτές στο Κογκρέσσο των Ηνωμένων Πολιτειών, οι οποίοι θα το ήθελαν πάρα πολύ να αντιδράσουμε στην μανία του εμπορικού πολέμου που τους έχει πιάσει με τον ίδιο τρόπο. Ο τακτικός διάλογος ΕΕ-ΗΠΑ θα μας επέτρεπε να καταδείξουμε τα λάθη στην προσέγγιση του Κογκρέσσου σχετικά με την υποστήριξη της Ευρωπαϊκής Ένωσης για τις εξαγωγές στην Ευρώπη μπανάνας από τις χώρες της Καραϊβικής, υποστήριξη, χάρη στην οποία οι οικονομίες αυτών των χωρών διατηρούν ένα νόμιμο εμπόριο και η οποία διώχνει τον πειρασμό που θα είχαν στην αντίθετη περίπτωση οι αγρότες αυτών των χωρών να παράγουν ακόμα σκληρότερα ναρκωτικά - και τόσο οι Αμερικανοί όσο και οι Ευρωπαίοι πολιτικοί γνωρίζουν το κακό που κάνουν στους νέους μας όταν τα ναρκωτικά φτάνουν στους δρόμους μας.
<P>
(Η συνεδρίαση, διακοπείσα στις 13.25, συνεχίζεται στις 15.00)

<CHAPTER ID=11>
Προενταξιακή στρατηγική (συνέχεια)
<SPEAKER ID=118 NAME="Πρόεδρος">
Η ημερήσια διάταξη προβλέπει τη συνέχεια της κοινής συζήτησης για την προενταξιακή στρατηγική.

<SPEAKER ID=119 LANGUAGE="FR" NAME="Fιret">
Κύριε Πρόεδρε, ο ίδιος ο τίτλος της έκθεσης Barσn Crespo σχετικά με την πρόταση κανονισμού του Συμβουλίου για το συντονισμό της βοήθειας των υποψηφίων χωρών στο πλαίσιο της προενταξιακής στρατηγικής συνοψίζει από μόνος του τα ελαττώματα και τα μειονεκτήματα από τα οποία υποφέρει η ευρωπαϊκή οικοδόμηση η οποία, στις παραμονές του 21ου αιώνα, συνεχίζει να βραδυπορεί. Για μια φορά ακόμα, η προτεραιότητα δίδεται στην οικονομική και όχι στην πολιτική πτυχή και το σχέδιο της ευρωπαϊκής οικοδόμησης φαίνεται να είναι μην τίποτα περισσότερο από μία περιφερειακή μορφή της παγκοσμιοποίησης της οικονομίας. Η οικονομία είναι αυτό που διαιρεί τους ευρωπαίους. Οι παράγοντες της συνοχής είναι ο πολιτικός και ο πολιτισμικός τομέας. Όμως, η πολιτική ενότητα της Ευρώπης απομακρύνεται καθώς προσπαθούμε να την πλησιάσουμε. Είναι, όπως το έχω ήδη πει, η σύγχρονη μορφή του μαρτυρίου του Ταντάλου.
<P>
Στον τομέα της οικονομίας, θεωρώ επίσης ότι ακολουθούμε λανθασμένη προσέγγιση, αρνούμενοι τη σύγκρουση στον πόλεμο της παγκόσμιας οικονομίας, μη αποδεχόμενοι την αρχή της κοινοτικής προτίμησης που υποστηρίζει ο Maurice Allais, υπέρ της οποίας τάχθηκα και εγώ επανειλημμένα.
<P>
Ολοκληρώνοντας, Κύριε Πρόεδρε, ας επανέλθουμε στα ουσιώδη, το προβάδισμα της πολιτικής επί της οικονομίας. Επιτέλους, η Ευρώπη πρέπει να τρώει για να ζει και να πάψει να ζει για να τρώει.

<SPEAKER ID=120 LANGUAGE="DE" NAME="Rehder">
Κύριε Πρόεδρε, αγαπητοί συνάδελφοι, χαιρετώ επίσης τους ακροατές στα θεωρεία, που προέρχονται από τα κράτη της Κεντρικής και Ανατολικής Ευρώπης. Αυτό που πρόκειται να γίνει εδώ στην Ευρωπαϊκή Ένωση, ουσιαστικά δεν είναι διεύρυνση, αλλά μια ενσωμάτωση των κρατών της Κεντρικής και Ανατολικής Ευρώπης, μια ενσωμάτωση εκείνων που φυσικά είναι Ευρωπαίοι και στους οποίους δεν είχε δοθεί μέχρι τώρα η δυνατότητα να εισέλθουν σ' αυτήν την κοινότητα.
<P>
Είναι λοιπόν εταίροι με τους οποίους συνεργαζόμαστε, και αν κοιτάξουμε τη σημερινή ανάπτυξη, για παράδειγμα στον τομέα των οικονομικών συναλλαγών, διαπιστώνουμε ότι εδώ υπάρχει δυστυχώς μια δραματική ανισορροπία σε βάρος των υποψηφίων χωρών και ότι πρέπει να προσέξουμε να εξισορροπηθεί η κατάσταση, γιατί μπορούμε να είμαστε εταίροι μόνον αν συνεργαζόμαστε ισότιμα και στον τομέα αυτόν της οικονομίας.
<P>
Ο Πολωνός Πρόεδρος σήμερα το πρωί είπε μια αξιοσημείωτη φράση που ισχύει και για τις δύο πλευρές: δεν κάνει κανείς ανακαίνιση σε ένα σπίτι μόνον όταν περιμένει επισκέπτες. Αυτό σημαίνει ότι και η Ευρωπαϊκή Ένωση, τα 15 κράτη μέλη, πρέπει πρώτα να εκτελέσουν τις υποχρεώσεις τους, κυρίως σε έναν τομέα που πάντα τους αρέσει να παραμερίζουν: στον τομέα της αγροτικής οικονομίας. Εδώ, βασικά τα κράτη της Κεντρικής και Ανατολικής Ευρώπης βρίσκονται σε μια παράλογη κατάσταση. Από τη μια πλευρά, πρέπει να δεχθούν ένα κοινοτικό κεκτημένο, τους κανόνες της Ευρωπαϊκής Ένωσης, ενώ από την άλλη η Ευρωπαϊκή Ένωση δεν έχει κάνει ακόμη κανένα μεγάλο βήμα προκειμένου να καθορίσει τη μεταρρύθμιση, τη νέα αγροτική πολιτική.
<P>
Αν παρατηρήσουμε τώρα τον εαυτό μας με πνεύμα αυτοκριτικής, και αν η ταχύτητα με την οποία οι φανατικοί εκπρόσωποι του γεωργικού λόμπυ εκτελούν τις ζωτικής σημασίας μεταρρυθμίσεις έπρεπε να αποτελέσει πρότυπο για τα κράτη της Κεντρικής και Ανατολικής Ευρώπης, τότε η ένταξη αυτών των κρατών θα καθυστερούσε ακόμη για αρκετές δεκαετίες. Αυτό πρέπει επίσης κάνοντας αυτοκριτική να το καταλογίσουμε στον εαυτό μας. Επίσης, πρέπει να ασκήσουμε κριτική και σ' αυτούς τους εκπροσώπους του γεωργικού λόμπυ και να πούμε: αφού δεν θέλουν την μεταρρύθμιση της αγροτικής πολιτικής, άρα δεν θέλουν ούτε τη διεύρυνση της Ευρωπαϊκής Ένωσης ή θέλουν μόνο μια διεύρυνση σύμφωνη με το μεσαιωνικό πρότυπο, όπου οι περιοχές αυτές θα αποτελούν αγορές για τα προϊόντα τους ή αποικίες. Αυτό δεν είναι δημοκρατική διεύρυνση.
<P>
Στη διεύρυνση, η κοινωνική πολιτική παίζει σπουδαίο ρόλο! Εδώ πρέπει να λεχθεί καθαρά στους εταίρους και να τονιστεί επίσης κατά τη συζήτηση ότι σήμερα κάθε ένα από τα κράτη μέλη της Ευρωπαϊκής Ένωσης πρέπει να ασκήσει το ίδιο κοινωνική πολιτική και ότι, φυσικά, και τα κράτη μέλη που θέλουν να έρθουν κοντά μας πρέπει να ασκήσουν τα ίδια αυτήν την κοινωνική πολιτική, π.χ. στον τομέα της πολιτικής της αγοράς εργασίας. Αυτό δεν αποτελεί μειονέκτημα, αλλά ουσιαστικά είναι επίσης αποδοχή της κοινής θέσης.

<SPEAKER ID=121 LANGUAGE="DE" NAME="Linser">
Κύριε Πρόεδρε, ο χρόνος ομιλίας ενός λεπτού δεν επιτρέπει εκτενή ανάλυση. Γι' αυτό, θα ήθελα να επικεντρωθώ σε μια πτυχή της έκθεσης Bar n Crespo. Ο εισηγητής θέλει να χρηματοδοτηθούν με τις πιστώσεις του PHARE και μέτρα που αφορούν τον τομέα της ανάπτυξης της αγροτικής οικονομίας. Πρόσφατα, το Ευρωπαϊκό Κοινοβούλιο μετέφερε περίπου 200 εκ. Ecu από τον προϋπολογισμό του προγράμματος PHARE για το 1999 σε άλλους τομείς των εξωτερικών σχέσεων με την αιτιολογία ότι η δυνατότητα απορρόφησης των χωρών της Κεντρικής και Ανατολικής Ευρώπης έχει εξαντληθεί. Δεν είναι τότε παράλογο να αποφασίζεται μερικές εβδομάδες αργότερα μια νέα ενίσχυση από το PHARE με ύψος 1.560 εκ. Ecu; Αν σκεφτεί κανείς πόσες παρατυπίες συνέβησαν σχετικά με το PHARE, διαφωνώ με την ενίσχυση της αγροτικής οικονομίας των χωρών της Κεντρικής και Ανατολικής Ευρώπης με πόρους από αυτό το πρόγραμμα, ενώ οι αγρότες της ΕΕ υποχρεώνονται να υποστούν μεγάλες απώλειες εξ αιτίας της Ατζέντας.

<SPEAKER ID=122 LANGUAGE="DE" NAME="Ettl">
Κύριε Πρόεδρε, κυρία Επίτροπε, μπορεί κανείς να μιλά όπως μίλησε ο προηγούμενος ομιλητής μόνον αν πιστεύει ότι μπορεί κανείς να γυρίσει πίσω τον χρόνο. Η διαδικασία της ευρωπαϊκής ολοκλήρωσης προχωρεί, αν και ίσως όχι με την ταχύτητα που ανέφερε σήμερα εδώ ο Πρόεδρος Kwasniewski. Μας παρουσίασε με θαυμάσιο τρόπο τη δυναμική της αναπτυξιακής διαδικασίας στην Πολωνία και είπε επίσης ότι η Πολωνία προφανώς δεν θα χρειαστεί άλλες προθεσμίες μετάβασης. Δεν συμφωνώ μαζί του. Πιστεύω ότι η Πολωνία ασφαλώς θα χρειαστεί μεταβατικές ρυθμίσεις στον τομέα της οικονομίας και της περιβαλλοντικής πολιτικής, και όχι μόνο στο ζήτημα της ελεύθερης κυκλοφορίας εργαζομένων.
<P>
Όμως, δεν θέλω τώρα να αναφερθώ εκτενέστερα σ' αυτό. Γεγονός είναι - και θεωρώ δεδομένο ότι όλοι θέλουμε αυτήν τη διαδικασία ολοκλήρωσης - ότι η ποιότητα της διαδικασίας διεύρυνσης της ΕΕ φυσικά εξαρτάται κατά πολύ από την ποιότητα της προετοιμασίας της. Ως εκ τούτου, είναι πολύ σημαντικός ο συντονισμός της βοήθειας και των οργάνων της διαρθρωτικής πολιτικής. Από την πλευρά της Επιτροπής Απασχόλησης και Κοινωνικών Υποθέσεων, θίχθηκαν ιδίως θέματα κοινωνικής πολιτικής και πολιτικής για την απασχόληση. Πρέπει να επιταχυνθεί το κοινωνικοπολιτικό mainstreaming . Για τον λόγο αυτόν, παράλληλα με την ενίσχυση των διοικητικών δομών των θεσμικών οργάνων είναι επίσης υψίστης σημασίας η δόμηση του κοινωνικού διαλόγου.
<P>
Όσον αφορά το ζήτημα αυτό, το ζητούμενο είναι ότι πρέπει να δημιουργηθούν, να μπουν σε τάξη και να ενισχυθούν οι σχέσεις εργοδοτών και εργαζομένων στην ευρωπαϊκή πολιτική. Αυτό είναι αναγκαίο προκειμένου να γίνει γενικά κατανοητή η ευρωπαϊκή πολιτική και να μπορέσει να υλοποιηθεί. Καλύτερα από όλους μπορούν να το κάνουν οι κοινωνικοί εταίροι. Ειδικά το PHARE, με το οποίο πρωτίστως προωθείται η διαρθρωτική συγκρότηση, παρέχει το λειτουργικό πλαίσιο για να προωθηθεί κατάλληλα ο κοινωνικός διάλογος. Αυτό αναφέρθηκε χθες από την Επίτροπο Wulf-Mathies, όπως επίσης και από τον κύριο Flynn, καθώς συζητούσαμε για το ζήτημα του κοινωνικού διαλόγου στην Ευρώπη. Αν αυτό ισχύει για την Ευρώπη, τότε ισχύει επίσης για την διαδικασία ολοκλήρωσης. Ως εκ τούτου, πρέπει να υποστηριχθεί η μορφή του κοινωνικού διαλόγου στο πλαίσιο της διεύρυνσης και, φυσικά, η επέκτασή του.

<SPEAKER ID=123 LANGUAGE="PT" NAME="Pimenta">
Κύριε Πρόεδρε, θα επιθυμούσα, ως ευρωβουλευτής που εκπροσωπώ τους Πορτογάλους ψηφοφόρους, να ξεκαθαρίσω επί τη ευκαιρία αυτή ορισμένες ιδέες:
<P>
τασσόμαστε υπέρ της διεύρυνσης της Ένωσης και υποστηρίζουμε την υπό εξέλιξη διαπραγματευτική διαδικασία·-τασσόμαστε υπέρ της θεσμικής μεταρρύθμισης, που είναι αναγκαία για την ενδυνάμωση της Ευρώπης τόσο σε εσωτερικό επίπεδο όσο και στο επίπεδο της εξωτερικής της εκπροσώπησης και παρουσίας·-συμμετέχουμε ενεργά και με ζήλο στις διεξαγόμενες συζητήσεις για την Ατζέντα 2000, τη μεταρρύθμιση της Κοινής Γεωργικής Πολιτικής, το νέο πλαίσιο για την προώθηση της πολιτικής για τη συνοχή και την περιφερειακή ανάπτυξη, τους ιδίους πόρους, κ.ά.Εκείνο που δεν μπορούμε να δεχθούμε είναι τις μεμονωμένες προσπάθειες ορισμένων που επιδιώκουν να αθετήσουν το συμβόλαιο εσωτερικής αλληλεγγύης, το οποίο παρέχει στις διάφορες περιφέρειες και χώρες της Ευρώπης - ιδίως σε όσες σημειώνουν ακόμη καθυστερήσεις και προβλήματα ανάπτυξης - τη δυνατότητα πλήρους συμμετοχής στο ευρωπαϊκό σχέδιο και γεννά στους ανθρώπους αυτών των περιφερειών και χωρών θεμιτές προσδοκίες για πρόοδο μέσα στους κόλπους ενός πολιτικού και οικονομικού χώρου όπου δεν νοείται να υπάρχουν Ευρωπαίοι πολίτες πρώτης και δεύτερης κατηγορίας.
<P>
Θα ήθελα επί τη ευκαιρία να επισημάνω ότι τροπολογίες όπως αυτές που κατέθεσε ο συνάδελφος Berend, οι οποίες τείνουν να αμφισβητήσουν το Ταμείο Συνοχής, οδηγούν προς μια κατεύθυνση ανεπανόρθωτης ρήξης, με σοβαρότατες συνέπειες. Υπάρχουν πολλά άλλα θέματα τα οποία είναι διαπραγματεύσιμα, και που αναμένουμε να αποσαφηνιστούν κατά την εξέλιξη των διαπραγματεύσεων. Το συγκεκριμένο ζήτημα, όμως, δεν είναι διαπραγματεύσιμο.
<P>
Η χώρα μου, όπως και άλλα κράτη μέλη, κατέβαλαν τεράστιες προσπάθειες ώστε να βρεθούν σε θέση να πληρούν τις προϋποθέσεις για πλήρη συμμετοχή τους στο ευρώ, και αυτό παρά τις αντίθετες αρχικές προβλέψεις. Δεν είναι δυνατόν να τιμωρηθούν γι' αυτές τις προσπάθειες, με τρόπο άλλωστε που αντίκειται στις διατάξεις των Συνθηκών.
<P>
Είναι βέβαιο ότι θα συνεισφέρουμε στη χρηματοδότηση της διεύρυνσης. Αυτό που δεν μπορούμε να δεχθούμε είναι το τίμημα της διεύρυνσης να πέσει στις πλάτες των φτωχότερων!

<SPEAKER ID=124 LANGUAGE="SV" NAME="Virgin">
Κύριε Πρόεδρε, αυτή η συζήτηση αφορά το τι μπορούμε να κάνουμε εμείς στην Ευρώπη για να διευκολύνουμε τη διεύρυνση η οποία πρέπει να είναι ένα θέμα υψίστης σημασίας για όλους μας. Ενόψη ενός εξαιρετικά σημαντικού πολιτικού βήματος έχουμε τώρα τη δυνατότητα να δείξουμε την ικανότητά μας να γεφυρώνουμε τις δυσκολίες σε έναν κόσμο που προηγουμένως ήταν κατακερματισμένος. Από την έκθεση Sonneveld προκύπτει σαφώς ότι σημαντικοί πόροι, ένα ποσό 3 δισεκατομμυρίων ecu/έτος, προορίζονται για να βοηθήσουν τις υποψήφιες χώρες να προσαρμοσθούν, με διάφορους τρόπους, στη μελλοντική ένταξη τους στην ΕΕ. Κατά την άποψή μου δεν πρόκειται για «ψιλά». Συμμερίζομαι την άποψη του εισηγητή ότι, παρ' όλα αυτά, το ζητούμενο είναι η συγκέντρωση των πόρων σε στρατηγικές παρεμβάσεις.
<P>
Στο ψήφισμα, που θα συζητηθεί αργότερα σήμερα, ζητούνται επίσης εις βάθος αναλύσεις της δημοσιονομικής κατάστασης της ΕΕ όπως αυτή θα είναι μετά την ένταξη χωρών της Ανατολικής και Κεντρικής Ευρώπης. Φυσικά, θα πρέπει να έχουμε σταθερά θεμέλια για τις αποφάσεις μας, θέλω, όμως, να προβάλω τις δυναμικές επιπτώσεις από τη διέυρυνση της Ένωσης. Είμαι πεπεισμένος ότι τα θετικά που θα προκύψουν απ' αυτό θα επισκιάσουν αρκετά σύντομα τις επιπτώσεις επί του προϋπολογισμού.
<P>
Νομίζω ότι η αγροτική μεταρρύθμιση στην Ένωση που η Επιτροπή πρότεινε στην Agenda 2000 είναι ουσιαστικά προσανατολισμένη προς τη σωστή κατεύθυνση. Πρέπει να συμβάλει σε μία υγιέστερη παγκόσμια αγορά και να δώσει στις αγροτικές επιχειρήσεις της Ευρωπαϊκής Ένωσης τη δυνατότητα να είναι περισσότερο ενεργητικές σ' αυτήν την αγορά. Πέραν αυτού, η μεταρρύθμιση θα διευκολύνει σημαντικά τη διεύρυνση χωρίς να καταστεί υπέρογκη η επιβάρυνση του κοινοτικού προϋπολογισμού. Οι μεταβατικοί κανονισμοί μπορεί να είναι μία επιπλέον μέθοδος για τη διευκόλυνση της διαδικασίας. Είναι, ωστόσο, σημαντικό να μη παρακλίνουμε καθόλου από τον απολύτως κυρίαρχο στόχο μας να κάνουμε την Ευρώπη, μέσω της διεύρυνσης, καλύτερη και αρμονικότερη, ανεξάρτητα από τις δυσκολίες που, ούτως ή άλλως, θα συναντήσουμε.

<SPEAKER ID=125 NAME="Παπακυριαζής">
Κύριε Πρόεδρε, η πορεία της Ευρώπης προς την πραγματική ολοκλήρωσή της, η διεύρυνση με την ένταξη της Κύπρου και των χωρών της Ανατολικής Ευρώπης, των μίας συν δέκα χωρών, είναι μία ιστορική απόφαση που έχει ληφθεί και δεν αμφισβητείται από κανέναν, σύμφωνα πάντα με τα εν ισχύι σαφή κριτήρια της Κοπεγχάγης. Δεν είναι πλέον απλώς ένας πολιτικός στόχος προς επίτευξη κάποτε, αλλά ένα κολοσσιαίο εγχείρημα που ήδη έχει εκκινήσει και έχει σαφή διαδρομή στον χρόνο. Η σημερινή συζήτηση επί των προτάσεων της Επιτροπής πιστεύω ότι έρχεται ακριβώς:
<P>
να αποδείξει ότι μια τέτοια, ιστορικής κλίμακας απόφαση μπορεί να πραγματοποιηθεί, με μια συγκεκριμένη στρατηγική, πολυσύνθετη και λεπτομερειακή όσο είναι απαραίτητο, αλλά ταυτόχρονα συνεκτική, αρμονική, με σαφείς μηχανισμούς, διαδικασίες και νομικές βάσεις;-να διατρανώσει ότι το Ευρωπαϊκό Κοινοβούλιο έχει και αξιώνει να ασκήσει τις αρμοδιότητες και τις ευθύνες του στο μεγάλο αυτό ζήτημα.Προενταξιακή αρωγή, λοιπόν, στις υποψήφιες χώρες, ενισχυμένη όπου χρειάζεται, και παράλληλα εσωτερικές μεταρρυθμίσεις της Ευρωπαϊκής Ένωσης. Αυτό, κύριε Πρόεδρε, πρέπει να είναι το μήνυμα του Ευρωπαϊκού Κοινοβουλίου προς τους πολίτες της Ευρώπης του 2000, τους πολίτες των 15 κρατών μελών και των μίας συν δέκα υποψηφίων προς ένταξη χωρών.

<SPEAKER ID=126 LANGUAGE="DE" NAME="Friedrich">
Κύριε Πρόεδρε, κυρίες και κύριοι, αγαπητή κυρία Επίτροπε, θεωρούμε απαράδεκτο το ότι, μέχρι τώρα τουλάχιστον, η Ευρωπαϊκή Επιτροπή προβάλλει την αξίωση να καθορίζει εκείνη αποκλειστικά ποιες θα είναι οι περιοχές που θα λαμβάνουν ενίσχυση και από τους περιφερειακούς και εθνικούς πόρους. Προς μεγάλη μου χαρά, διάβασα στην FAZ την περασμένη εβδομάδα ότι είσαστε διατεθειμένοι να λάβετε υπ' όψιν σας την άποψή μας αυτή. Σας παρακαλώ θερμά να το κάνετε πραγματικά. Πρέπει να εξακολουθήσουν κράτη σαν τη Γερμανία και περιοχές σαν τη Βαυαρία να έχουν και στο μέλλον τη δυνατότητα να ορίζουν τα δικά τους επίκεντρα για την ενίσχυση. Η τροπολογία αριθ. 47 του συναδέλφου μας Edgar Schiedermeier ζητά ακριβώς αυτήν την κατά τη γνώμη μας αυτονόητη δυνατότητα ορισμού ενισχυομένων τομέων σε εθνικό και περιφερειακό επίπεδο με ίδιους πόρους. Δεν είναι δυνατόν να μας δένονται τα χέρια και να μη μπορούμε να χρησιμοποιήσουμε τα δικά μας κονδύλια για ενίσχυση εκεί, όπου θεωρούμε βάσει της δικής μας ανάλυσης ότι αυτό είναι αναγκαίο από άποψη διαρθρωτικής πολιτικής.
<P>
Δεν πρέπει η Επιτροπή να μας δεσμεύσει εντελώς στο συγκεκριμένο ζήτημα. Έχουμε διάθεση να δείξουμε αλληλεγγύη με τις περιοχές με διαρθρωτικές αδυναμίες. Όμως, περιμένουμε επίσης ως ανταπόκριση μια ελαχίστη αλληλεγγύη σχετικά με τα δικά μας προβλήματα, εφ' όσον μάλιστα δεν πρόκειται εδώ για κοινοτικά παρά για δικά μας κονδύλια. Ξέρω ότι η ουσιαστική απόφαση γι' αυτό δεν θα ληφθεί τώρα, ωστόσο θέλουμε να δηλώσουμε από τώρα ότι θεωρούμε πως η έκθεση που εξετάζουμε σήμερα παρουσιάζει συνάφεια με εκείνες που αναμένονται ακόμη. Οι συνάδελφοί μου του Χριστιανοδημοκρατικού Κόμματος και εγώ θεωρούμε αυτήν την πτυχή τόσο σημαντική, ώστε η συμπεριφορά μας κατά την ψηφοφορία για την έκθεση Χατζηδάκι θα εξαρτηθεί από το αν θα γίνει δεκτή η τροπολογία μας αριθ. 47. Σας ευχαριστώ για την προσοχή σας. Επιτρέψτε μου να επισημάνω ότι μίλησα δέκα δευτερόλεπτα λιγότερο από ό, τι επιτρέπεται.

<SPEAKER ID=127 LANGUAGE="FI" NAME="Piha">
Αξιότιμε κύριε Πρόεδρε, κατά τη διάρκεια της διαμόρφωσης του προενταξιακού προγράμματος βοήθειας για τις υποψήφιες προς ένταξη χώρες, στόχος του Ευρωπαϊκού Συμβουλίου ήταν η δημιουργία ενός ευέλικτου συστήματος. Κατά τον σχεδιασμό των προγραμμάτων ενίσχυσης, επιβάλλεται να ληφθούν υπ' όψιν οι διαφορετικοί ιστορικοί παράγοντες και οι ανάγκες των υποψηφίων χωρών. Ήδη σε αυτήν την φάση του πρώτου γύρου των διαδικασιών ελέγχου και διαπραγματεύσεων, έχει καταστεί σαφές ότι σε όλες τις υποψήφιες χώρες θα πρέπει να δοθεί έμφαση, μέσω του προγράμματος PHARE, ιδιαίτερα στην ανάπτυξη της διοίκησης, τόσο από την άποψη της ικανότητας εφαρμογής του κοινοτικού δικαίου, όσο και από την άποψη του εκσυγχρονισμού των δικαστικών συστημάτων. Ο στόχος αυτός έχει από την πλευρά του πολλαπλές επιπτώσεις, μεταξύ άλλων, και στις προσπάθειες για την πάταξη της διαφθοράς και την καταπολέμηση του οργανωμένου εγκλήματος.
<P>
Την ώρα που συζητάται η επάρκεια των ενισχύσεων της Ευρωπαϊκής Ένωσης, είναι καλό να θυμηθούμε ότι η κεντρική κινητήρια δύναμη για τις αλλαγές στις διαδικασίες διεύρυνσης, δεν είναι ούτε θα πρέπει να είναι η ατέρμονη οικονομική προσφορά της σημερινής Ένωσης, αλλά η ενδογενής βούληση των υποψηφίων χωρών να επιτύχουν το συντομότερο δυνατόν το επίπεδο που απαιτείται για την ένταξη στην ΕΕ. Οι υποψήφιες χώρες επιβάλλεται να αυτοχρηματοδοτούν την πλειοψηφία των δράσεων για τις απαιτούμενες αλλαγές. Αυτός είναι ο μόνος τρόπος προκειμένου να διασφαλιστεί τόσο η αποδοχή από τους πολίτες της σημερινής Ένωσης, όσο και η τήρηση των πολιτικών αποφάσεων που έχουν ληφθεί, στα πλαίσια της συνολικής διαδικασίας διεύρυνσης.
<P>
Ο στόχος σχετικά με την ευελιξία στα πλαίσια των προενταξιακών εταιρικών σχέσεων σημαίνει επίσης ότι η Ένωση έχει ανάγκη από νέα μέσα εφαρμογής αυτής της πολιτικής, προκειμένου να επεκτείνει τη συνεργασία της με τις υποψήφιες προς ένταξη χώρες. Ως μία από τις πιό σημαντικές θα πρέπει να θεωρείται η πρωτοβουλία της Φινλανδίας για τη βόρεια διάσταση της Ένωσης, η οποία θα παρουσιαστεί στη Σύνοδο Κορυφής της Βιέννης. Μέσω της βόρειας διάστασης είναι δυνατή η δημιουργία δικτύων συνεργασίας, μεταξύ άλλων, στον τομέα του περιβάλλοντος και της πυρηνικής ασφάλειας ανάμεσα στα κράτη της Βαλτικής, καθώς και η σύνδεση της Ρωσίας με τις ευρύτερες περιφερειακές δράσεις για την ασφάλεια.

<SPEAKER ID=128 NAME="Καραμάνου">
Κύριε Πρόεδρε, η ουσία της πολιτικής μας και το μεγαλείο του ιστορικού πολιτικού εγχειρήματος που λέγεται Ευρωπαοκή Ένωση συμπυκνώνεται και εκφράζεται μέσω της πολιτικής, οικονομικής και κοινωνικής συνοχής, μέσω της έμπρακτης δηλαδή έκφρασης αλληλεγγύης προς τις ολιγότερο ευνοημένες χώρες. Το πολιτικό και οικονομικό συμφέρον της Ένωσης επιβάλλει τη χάραξη στρατηγικής που θα διαμορφώνει κλίμα ασφάλειας και ελπίδας για όλες τις περιοχές της ευρωπαοκής ηπείρου, που θα καταργεί τις διαχωριστικές γραμμές του παρελθόντος, που θα εγγυάται μια αξιοπρεπή ζωή για όλες τις κοινωνικές ομάδες και θα επιβεβαιώνει στην πράξη τις αρχές του ευρωπαοκού ουμανισμού και τις αξίες της ειρήνης, της ισότητας, της δημοκρατίας και της αλληλεγγύης. Η διεύρυνση θα πρέπει να πραγματοποιηθεί με γενναιοδωρία και αξιοπρέπεια, με σχέδιο και ταχύτητα, με φαντασία και όραμα, με τη συμμετοχή των πολιτών και με φροντίδα για τη διατήρηση και αξιοποίηση του πολυπολιτισμικού πλούτου της Ευρώπης.
<P>
Θα ήθελα να τονίσω ότι κάθε απόπειρα για οποιαδήποτε αλλαγή πλεύσης σε σχέση με τους όρους ένταξης της Κυπριακής Δημοκρατίας θα θέσει εν αμφιβόλω το κύρος και την αξιοπιστία της Ένωσης συνολικά. Και ακόμη, ομιλώντας για τη διεύρυνση να μη ξεχνάμε ότι στην ευρωπαοκή ήπειρο ανήκουν όλες ανεξαιρέτως οι χώρες που εκτείνονται από τον Ατλαντικό μέχρι τα Ουράλια, εάν πράγματι επιθυμούμε να υπερβούμε τις διαχωριστικές γραμμές του παρελθόντος και να οικοδομήσουμε μια ενωμένη και ισχυρή Ευρώπη.

<SPEAKER ID=129 LANGUAGE="DE" NAME="Rόbig">
Κύριε Πρόεδρε, αξιότιμοι κυρίες και κύριοι, εδώ και λίγες μέρες διεξάγονται επίσημες διαπραγματεύσεις για την ένταξη έξι - ή, όπως πάντα λέμε, 5+1 - χωρών στην Ευρωπαϊκή Ένωση. Τελειώσαμε ήδη επτά κεφάλαια του acquis screening . Βλέπει κανείς ότι όταν η εργασία γίνεται με συνέπεια, μπορούν να σημειωθούν και σ' αυτόν τον τομέα ουσιαστικές πρόοδοι.
<P>
Αν κοιτάξουμε μερικά ή και πολλά χρόνια πίσω, βλέπουμε ότι υπήρξαν στην Ευρώπη προβλήματα με δικτατορικά καθεστώτα, ότι είχαμε πόλεμο και ότι βασικά ιδρύοντας την Ευρωπαϊκή Ένωση είχαμε προσπαθήσει να θεσπίσουμε στην Ευρώπη ένα καθεστώς δημοκρατίας, οικονομίας της αγοράς και ασφαλείας. Νομίζω ότι τους στόχους αυτούς πρέπει πάντα να τους θέτουμε στο προσκήνιο. Το ίδιο έκανε και ο Πάπας κατά την επίσκεψή του στη Βιέννη. Είπε ότι δεν θέλουμε διεύρυνση της Ένωσης, παρά είμαστε Ευρώπη και πρέπει να προσπαθούμε να βελτιώνουμε διαρκώς τις ίδιες αρχές σε μια κοινή Ευρώπη.
<P>
Πιστεύω ότι είναι εντελώς απαραίτητο ένα ευρύ σχέδιο για τις προενταξιακές στρατηγικές, προκειμένου να μπορέσουμε να προετοιμάσουμε τα υποψήφια για ένταξη κράτη για την ενιαία αγορά και την πολιτική Ένωση. Είμαι ο ίδιος αντιπρόεδρος της αντιπροσωπείας Σλοβακίας/Ευρωπαϊκού Κοινοβουλίου. Ειδικά στη συγκεκριμένη χώρα, είδαμε ότι και η δική μας πολιτική συνέβαλε σημαντικά στο να αλλάξει το εκεί καθεστώς, που τώρα έχει σαφείς θέσεις και είναι επίσης εξαιρετικά κατάλληλο για ένταξη στην ΕΕ. Επίσης πιστεύω ότι θα έπρεπε διαρκώς να επαναλαμβάνουμε ρητά ότι δεν πιέζουμε κανένα, όμως οι πόρτες της Ευρώπης είναι ανοιχτές. Οι χώρες όμως θα αποφασίσουν οι ίδιες πόσο γρήγορα μπορούν να εκπληρώσουν τους όρους, οι οποίοι άλλωστε είναι σαφείς και γνωστοί.

<SPEAKER ID=130 NAME="Λαμπρίας">
Κύριε Πρόεδρε, πράγματι όλοι ομολογούν ότι η διεύρυνση είναι ιστορική πρόκληση και ιστορικό βήμα. Αυτό όμως σημαίνει ότι η Ευρωπαοκή Ένωση έχει να αντιμετωπίσει πολλές ευθύνες και λυπούμαι που θα τονίσω ότι, μολονότι όλες οι εκθέσεις των συναδέλφων για την ενταξιμότητα μίας προς μία των χωρών μιλούν για τους όρους που πρέπει να πληρούν αυτές οι χώρες, παραλείπεται το γεγονός ότι στην ίδια την παράλληλη διαδικασία έχει υποχρέωση και η Ευρωπαοκή Ένωση, δηλαδή τα σημερινά 15 κράτη μέλη, να εκπληρώσουν τις δικές τους υποχρεώσεις.
<P>
Το οικοδόμημα το οποίο θέλουμε να επεκτείνουμε πρέπει να έχει και στέρεες βάσεις και λειτουργικότητα. Πώς όμως να έχει λειτουργικότητα όταν αυτή τη στιγμή, από το Μάαστριχτ μέχρι σήμερα, η ζωτικότερη πολιτική της Ευρωπαοκής Ένωσης, η κοινή εξωτερική πολιτική και η πολιτική άμυνας, όχι μόνον δεν προωθείται αλλά τραυματίζεται επικίνδυνα; Παράδειγμα, 4 κράτη μέλη της Ένωσης προ ημερών διετύπωσαν, αντίθετα με τις δεσμεύσεις της Ευρωπαοκής Ένωσης ως προς το θέμα της Κύπρου, απόψεις οι οποίες είναι και προκλητικές απέναντι άλλου κράτους μέλους. Τί δίδαγμα θα δώσουμε σε αυτές τις χώρες, τις οποίες καλούμε και θέλουμε να βοηθήσουμε και προενταξιακά, όταν βασικές πολιτικές και θεσμικές υποχρεώσεις η Ευρωπαοκή Ένωση δεν τις τηρεί;

<SPEAKER ID=131 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 09.30.

<CHAPTER ID=12>
Διαρθρωτικά ταμεία
<SPEAKER ID=132 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
της προσωρινής έκθεσης (A4-0391/98) της κ. McCarthy και του κ. Χατζιδάκη, εξ ονόματος της Επιτροπής Περιφερειακής Πολιτικής, σχετικά με την πρόταση κανονισμού του Συμβουλίου περί των γενικών διατάξεων για τα διαρθρωτικά ταμεία [COM(98)0131 - C4-0285/98-98/0090(AVC)]·-της προσωρινής έκθεσης (A4-0395/98) του κ. G. Collins, εξ ονόματος της Επιτροπής Περιφερειακής Πολιτικής, σχετικά με την πρόταση κανονισμού (ΕΚ) του Συμβουλίου για την τροποποίηση του κανονισμού (ΕΚ) αριθ. 1164/94 για την ίδρυση του Ταμείου Συνοχής [COM(98) 0130 - C4-0286/98-98/0104(AVC)] και την πρόταση κανονισμού (ΕΚ) του Συμβουλίου για την τροποποίηση του παραρτήματος ΙΙ του κανονισμού (ΕΚ) αριθ. 1164/94 για την ίδρυση του Ταμείου Συνοχής [COM(98)0130 - C4-0312/98-98/0118(CNS)]·-της έκθεσης (A4-0393/98) του κ. Varela Suanzes-Carpegna, εξ ονόματος της Επιτροπής Περιφερειακής Πολιτικής, σχετικά με την πρόταση κανονισμού του Συμβουλίου που αφορά το Ευρωπαϊκό Ταμείο Περιφερειακής Ανάπτυξης [COM(98)131 - C4-0286/98-98/0114(SYN)]·-της έκθεσης (A4-0380/98) του κ. Kellett-Bowman, εξ ονόματος της Επιτροπής Προϋπολογισμών, σχετικά με την πρόταση κανονισμού του Συμβουλίου (ΕΚ) που αφορά την τροποποίηση του κανονισμού (ΕΚ) αριθ. 2236/95 περί καθορισμού των γενικών κανόνων για τη χορήγηση κοινοτικής ενίσχυσης στον τομέα των διευρωπαϊκών δικτύων [COM(98)0172 -C4-0283/98-98/0101 (SYN)]·-της έκθεσης (A4-0398/98) της κ. Jφns, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την πρόταση κανονισμού του Συμβουλίου περί του Ευρωπαϊκού Κοινωνικού Ταμείου [COM(98)0131 - C4-0287/98-98/0115(SYN)]·-της έκθεσης (A4-0406/98) του κ. Arias Caρete, εξ ονόματος της Επιτροπής Αλιείας, σχετικά με την πρόταση κανονισμού (ΕΚ) του Συμβουλίου για διαρθρωτικές ενέργειες στον τομέα της αλιείας [COM(98)0131 - C4-0288/98-98/0116(CNS)].
<SPEAKER ID=133 NAME="Χατζηδάκης">
Κύριε Πρόεδρε, θέλω ξεκινώντας να πω ότι, παρά το ότι έχει συζητηθεί πάρα πολύ αυτή η έννοια, θα πρέπει να την ξαναφέρουμε στην σημερινή συζήτηση και να δούμε την σημασία της.
<P>
Αναφέρομαι στην έννοια της Οικονομικής και Κοινωνικής Συνοχής, η οποία σχετίζεται άμεσα με την συζήτηση που έχουμε τώρα. Η Οικονομική και Κοινωνική Συνοχή είναι ένας από τους βασικούς πυλώνες της Ευρωπαϊκής Ένωσης και σχετίζεται άμεσα με την ενιαία αγορά και, κατά την άποψή μου, και με την εγκαθίδρυση του κοινού νομίσματος. Η ενιαία αγορά μπορεί να κάνει τις πλούσιες περιοχές πλουσιότερες και τις φτωχές φτωχότερες υπό ορισμένες προϋποθέσεις και γι'αυτόν τον λόγο ήδη από την δεκαετία του 80 η Ευρωπαϊκή Κοινότητα τότε ορθά επινόησε τους μηχανισμούς των Διαρθρωτικών Ταμείων προκειμένου να στηρίξει τις ασθενέστερες περιοχές.
<P>
Το ίδιο ισχύει και για το κοινό νόμισμα. Δεν αρκεί η ονομαστική σύγκλιση για να πετύχουν οι στόχοι της Ευρωπαϊκής Ένωσης και για να εγκαθιδρυθεί πραγματικά ένα ισχυρό ευρώ. Χρειάζεται και η πραγματική σύγκλιση και οι πολιτικές οικονομικής και κοινωνικής συνοχής έρχονται να συμβάλουν προς αυτήν την κατεύθυνση.
<P>
Τώρα, τα Διαρθρωτικά Ταμεία μέσα σ'αυτό το πλαίσιο παίζουν ένα πολύ σημαντικό ρόλο. Θα ήταν άδικο από την δική μου την μεριά να προσπαθήσω να μηδενίσω σήμερα την μέχρι τώρα συμβολή των Διαρθρωτικών Ταμείων. Υπήρξε ουσιαστική η συμβολή τους σε όλες τις περιοχές, τις περιφέρειες και τις χώρες όπου έδωσαν την βοήθειά τους. Βοήθησαν στην σύγκλιση, βοήθησαν στην επαγγελματική κατάρτιση και την εκπαίδευση του ανθρώπινου δυναμικού, αλλά βεβαίως πάντα υπάρχουν περιθώρια για να βοηθήσουν ακόμα πιο ουσιαστικά.
<P>
Και εδώ πλέον έρχομαι στην καρδιά της σημερινής συζήτησης. Κάνουμε αυτήν την αναθεώρηση σε ένα σημείο κομβικό, το οποίο ταυτίζεται με την διεύρυνση, αλλά ταυτίζεται με την επόμενη χιλιετία. Θα πρέπει λοιπόν να είναι κανείς πάρα πολύ προσεκτικός, να αντλήσει διδάγματα από το παρελθόν και να δώσει έμφαση σε ορισμένους τομείς. Πρέπει σαφώς να περιορισθούν οι περιοχές που καλύπτονται από τα Διαρθρωτικά Ταμεία. Δεν μπορεί να καλύπτεται το 52 % του πληθυσμού της Ένωσης από τα Διαρθρωτικά Ταμεία. Πρέπει να δοθεί έμφαση στις φτωχότερες περιοχές. Πρέπει να δοθεί έμφαση στο πρόβλημα της ανεργίας, στο πρόβλημα των ίσων ευκαιριών και, βεβαίως, θα πρέπει να δούμε και εναλλακτικές μεθόδους όσον αφορά την διοίκηση των Ταμείων. Θα πρέπει να προχωρήσουμε σε απλούστευση των διαδικασιών και θα πρέπει να προχωρήσουμε και σε μεγαλύτερη συμμετοχή του ιδιωτικού τομέα στις δράσεις των Διαρθρωτικών Ταμείων, διότι με τα ίδια λεφτά από πλευράς Ευρωπαϊκής Ένωσης μπορούμε να κάνουμε πολύ περισσότερα.
<P>
Από εκεί και πέρα, κύριε Πρόεδρε, θα ήθελα να αναφερθώ σε μερικά σημεία της έκθεσης που κάναμε μαζί με την κ. McCarthy, τα οποία θεωρώ ιδιαίτερα σημαντικά.
<P>
Θεωρώ ότι ο στόχος 1 θα πρέπει να είναι το σημείο εκείνο στο οποίο θα πρέπει να δώσουμε την μεγαλύτερη έμφαση. Και γι'αυτό πιστεύουμε ότι ο στόχος 1 θα πρέπει να πάρει ακριβώς τα 2/3 των πόρων. Όχι περίπου. Όπως λέμε ότι οι διαρθρωτικές δράσεις θα πρέπει να πάρουν το 0, 46 % των πόρων, ακριβώς το ίδιο, με την ίδια σαφήνεια, θα πρέπει να μιλήσουμε και για το ποσό το οποίο θα πρέπει να διατεθεί στον στόχο 1.
<P>
Θεωρώ επίσης ότι οι φτωχές περιφέρειες της Ευρωπαϊκής Ένωσης, οι περιοχές δηλαδή οι οποίες έχουν κάτω του 70 % του κοινοτικού μέσου όρου όσον αφορά το κατά κεφαλήν ακαθάριστο εθνικό προϊόν, θα πρέπει να έχουν υψηλότερη συγχρηματοδότηση, που να φθάνει μέχρι και το 85 %, όπως γίνεται τώρα π.χ. για τις υπερπεριφερειακές περιοχές.
<P>
Στα πλαίσια επίσης της πρωτοβουλίας INTERREG, νομίζω ότι είναι σημαντικό να έχουμε ένα ιδιαίτερο υποπρόγραμμα για την συνεργασία των νησιών μεταξύ τους και την συνεργασία των ηπειρωτικών περιοχών με νησιά για να δώσουμε περιεχόμενο σ'αυτό το οποίο ψηφίσθηκε στο Αμστερνταμ, στην τροποποίηση δηλαδή της Συνθήκης που μεταχειρίζεται με ένα ιδιαίτερο τρόπο τις νησιωτικές περιοχές.
<P>
Από εκεί και πέρα, κύριε Πρόεδρε, θέλω να τονίσω ότι εμείς είμαστε αντίθετοι με την πρόταση της Επιτροπής να υπάρχει ένα αποθεματικό αποτελεσματικότητος της τάξεως του 10 % των πόρων. Το 10 % αυτό σημαίνει 20 δισεκατομμύρια ECU που ισοδυναμεί με ένα ολόκληρο Ταμείο Συνοχής. Συνεπώς, εμείς είμαστε αντίθετοι σ'αυτήν την πρόταση. Δημιουργεί αβεβαιότητα στον προγραμματισμό, δίνει την δυνατότητα στην Επιτροπή να διαχειρισθεί ανεξέλεγκτα ένα πολύ μεγάλο ποσό και γι'αυτό θεωρούμε ότι η πρόταση αυτή της Επιτροπής δεν πρέπει να περάσει, όπως δεν πρέπει να περάσει και η πρόταση της Επιτροπής, τα ποσά τα οποία αποδεσμεύονται, μετά από δύο συν ένα χρόνια από την στιγμή που δεσμεύονται, να δίνονται σε άλλα κράτη μέλη. Θεωρούμε ότι, σε πρώτη τουλάχιστον φάση, θα πρέπει να παραμένουν στο ίδιο κράτος μέλος.
<P>
(Ο Πρόεδρος διακόπτει τον ομιλητή)

<SPEAKER ID=134 NAME="McCarthy">
Κύριε Πρόεδρε, ως συνεισηγήτρια για τον γενικό κανονισμό για τη μεταρρύθμιση των διαρθρωτικών ταμείων, χαιρετίζω τη σημερινή συζήτηση και την ευκαιρία που δίδεται στο Κοινοβούλιο να παρουσιάσει την πρώτη του ανάγνωση για το πακέτο προτάσεων της Ατζέντα 2000.
<P>
Η υποστήριξη του κοινού προς την ευρωπαϊκή ιδέα είναι συχνά πιο θετική όταν οι πολίτες μπορούν να δουν τα απτά σημάδια των ευρωπαϊκών πολιτικών που επιτρέπουν σε φτωχές κοινότητες και περιφέρειες να συμμετάσχουν στα οφέλη της συμμετοχής στην Ευρωπαϊκή Ένωση, μέσω των εκπαιδευτικών προγραμμάτων, της επιχειρησιακής ανάπτυξης, μέσω των υποδομών και νέων ευκαιριών για τις περιφέρειες. Η Ευρώπη δεν αφορά τα χρήματα, αφορά την έμπνευση που δίδεται στους ανθρώπους να αναπτύξουν το δικό τους δυναμικό και να συμμετάσχουν στην αναγέννηση των δικών τους περιοχών και κοινοτήτων. Παραδείγματος χάρη, οι περιφερειακές πολιτικές για το Merseyside και τη Βόρειο Ιρλανδία, δύο πολύ αγαπημένες μου περιοχές, έδωσαν σε κοινότητες την ευκαιρία να σφυρηλατήσουν μία νέα εταιρική σχέση. Ήταν καταλυτική καινοτομία. Αυτή είναι η Ευρώπη των ανθρώπων που θέλουμε να δημιουργήσουμε: μία Ευρώπη όπου συνδέουμε ξανά τους ανθρώπους με τις πολιτικές διεργασίες, όπου οι πολιτικές και τα εργαλεία μπορούν να θεωρηθούν σημαντικά για τη ζωή των ανθρώπων, όπου δίνουμε τη δυνατότητα σε τοπικές κοινότητες να συμμετάσχουν στην ίδια τους την αναγέννηση.
<P>
Τη νέα χιλιετία αντιμετωπίζουμε πολλές προκλήσεις: τη διεύρυνση, την ΟΝΕ και την πρόκληση της παγκοσμιοποίησης. Αυτό θα δημιουργήσει νέες ευκαιρίες για ορισμένες περιφέρειες και για κάποιες άλλες θα έχει ως συνέπεια μία διαδικασία διαρθρωτικής προσαρμογής. Δεν είναι δυνατόν να περιμένουμε να λύσει η Ευρωπαϊκή Ένωση αυτά τα προβλήματα. Όμως τώρα δεν είναι η στιγμή να αποδυναμώσουμε τη δέσμευσή μας για περιφερειακή υποστήριξη. Πρέπει να επανεπιβεβαιώσουμε το θετικό ρόλο που μπορούμε να παίξουμε για την αναγέννηση και τη δημιουργία θέσεων εργασίας.
<P>
Ωστόσο, η μεταρρύθμιση είναι απαραίτητη. Εν θέλουμε να διατηρούν την υποστήριξη του κοινού, οι μεταρρυθμίσεις πρέπει να είναι δίκαιες, προσιτές, διαφανείς και να οδηγούν σε αποδοτικότητα. Επομένως, υποστηρίζουμε το μεγαλύτερο μέρος της κεντρικής ιδέας των προτάσεων της Επιτροπής για τη μεταρρύθμιση.
<P>
Ωστόσο, επιτρέψτε μου να υπογραμμίσω όρισμένα ουσιαστικά ζητήματα από το κείμενο του Κοινοβουλίου που πιστεύουμε ότι θα αποτελέσει τη βάση για μελλοντικές συζητήσεις τόσο με το Συμβούλιο όσο και με την Επιτροπή. Όσον αφορά την επιλεξιμότητα για τον Στόχο 1, καταλαβαίνουμε το πρόβλημα με τη συγκέντρωση. Πολλές συζητήσεις επικεντρώθηκαν στο κατά πόσον το να χαράξουμε αυθαίρετα μια γραμμή στο 75 % του ΑΕΠ, χωρίς να λάβουμε υπόψη μας βαθύτερες τάσεις είναι μία προσέγγιση που θα δώσει μία γνήσια λίστα των περιοχών με προτεραιότητα. Η Επιτροπή είναι υπέρ ενός αυστηρού κανονισμού για το 75 %, υπάρχουν όμως εξαιρέσεις στην απόφαση της Επιτροπής. Η παράγραφος 5 του κειμένου μας είναι πολιτική θέση· δεν ζητεί ευελιξία, αλλά δηλώνει ότι το Κοινοβούλιο διατηρεί το δικαίωμα να εξετάζει προσεκτικά τις εξαιρέσεις και να απαιτεί τη συμπερίληψή τους στο παράρτημα πριν να δώσει την έγκρισή του.
<P>
Όσον αφορά τον Στόχο 2, χαιρετίζουμε το γεγονός ότι στις προτάσεις της Επιτροπής αναγνωρίζεται ότι η αναγέννηση πρέπει να είναι βιώσιμη. Τα διαρθρωτικά προβλήματα των περιοχών με κοιτάσματα άνθρακα, με βιομηχανίες χάλυβα και κλωστουφαντουργίες, όπως η περιφέρειά μου - το ανατολικό Midlands - δεν μπορούν να ξεπεραστούν με επιτυχία και γρήγορα. Χαιρετίζουμε το όριο για τη μείωση του πληθυσμού που καλύπτεται από την υποστήριξη στα πλαίσια του Στόχου 2. Ωστόσο, θεωρούμε ότι η υποστήριξη σε περιφέρειες που βγαίνουν από τον μηχανισμό υποστήριξης για την περιφερειακή ζωή πρέπει να παραταθεί από τέσσερα σε έξι χρόνια - για την ίδια μεταβατική περίοδο που ισχύει και για τις περιοχές του Στόχου 1.
<P>
Για να κατευθύνουμε και να επικεντρώσουμε την υποστήριξη για αυτές τις περιοχές, πρέπει να ξεπεράσουμε τους απλούς δείκτες. Η ευελιξία για τα κράτη μέλη πρέπει να συνδυάζεται με μία σειρά δεικτών οι οποίοι θα προσδιορίζουν τις ανάγκες. Η ανεργία, βεβαίως, είναι μέτρο πρώτης προτεραιότητας αλλά πρέπει να λάβουμε υπόψη μας και παράγοντες όπως η φτώχεια και το χαμηλό ΑΕΠ.
<P>
Στην έκθεσή μας ζητήσαμε δύο επιπλέον κοινοτικές πρωτοβουλίες. Θέλουμε να διατηρηθεί η πρωτοβουλία URBAN. Η Επιτροπή και το Συμβούλιο έδωσαν μεγάλη προτεραιότητα στην αστική πολιτική· το πρόγραμμα των σχεδίων δράσεως θα συζητηθεί στην προσεχή Σύνοδο Κορυφής της Βιέννης. Εφόσον πρέπει να αποτελεί τμήμα του προγράμματος περιφερειακής πολιτικής και προτεραιότητα για τα κράτη μέλη, τότε αξίζει μια ξεχωριστή πρωτοβουλία από την Κοινότητα. Προτείνουμε επίσης μια πρωτοβουλία αντιμετώπισης κρίσεων η οποία θα μπορούσε να βοηθήσει τις περιφέρειες και τους τομείς να αντιδράσουν σε απρόβλεπτες κρίσεις και να αναπτύξουν καινοτόμες απαντήσεις. Η πρωτοβουλία αυτή δίνει στα διαρθρωτικά ταμεία μία μακροπρόθεσμη προοπτική, η οποία ταιριάζει στο νέο γύρο χρηματοδότησης. Δεν έχει την πρόθεση να καλύψει τον τομέα που πρότεινε η Επιτροπή στο άρθρο 49Γ.
<P>
Στο Ηνωμένο Βασίλειο, περιμένουμε με ανυπομονησία τις νέες ευκαιρίες που θα δώσει στις περιφέρειές μας η ευρωπαϊκή χρηματοδότηση. Όσον αφορά το αποθεματικό επίδοσης είμαστε υπέρ της βελτίωσης της επίδοσης. Θέλουμε να βλέπουμε όχι μόνον να δαπανάται το δημόσιο χρήμα αλλά και να δαπανάται αποδοτικά. Θέλουμε να υποστηρίξουμε τις τοπικές αυτοδιοικήσεις μας στις εταιρικές σχέσεις αλλά ποτέ δεν είμασταν υπέρ της κατακράτησης από την Επιτροπή 23 δισεκατομμυρίων, μια χρηματοδοτική λοταρία, για να διατεθούν αργότερα για το πρόγραμμα. Δίκαια ή άδικα, η διάθεση της κοινής γνώμης μετά τη χτεσινή έκθεση του Ελεγκτικού Συνεδρίου και τις επικρίσεις του για τα διαχειριστικά συστήματα της Επιτροπής μπορεί να μην είναι υπέρ μιας προσέγγισης συγκέντρωσης εξουσιών στην Επιτροπή σε αυτόν τον τομέα και, κατά κανόνα, χρειάζεται αποκέντρωση.
<P>
Έχουμε την ευκαιρία να μεγιστοποιήσουμε τα ευρωπαϊκά ταμεία μας και να προωθήσουμε την αναγέννηση. Τώρα πρέπει να συντάξουν τα σχέδιά τους οι περιφέρειες. Ζητώ από την Επιτροπή και το Συμβούλιο να ενισχύσουν την προσπάθειά μου για τη σύναψη εταιρικής σχέσης ανάμεσα στο Κοινοβούλιο, την Επιτροπή, τις κυβερνήσεις και τις περιφέρειές μας, ούτως ώστε να διασφαλίσουμε ότι τηρούνται οι προθεσμίες. Περιμένουμε με ανυπομονησία τη μελλοντική συνεργασία και τη νέα συζήτηση. Έχουμε δεσμευτεί να τηρήσουμε το χρονοδιάγραμμά μας και να διασφαλίσουμε ότι οι περιφέρειες κερδίζουν όσο το δυνατόν περισσότερα από το νέο γύρο χρηματοδότησης.

<SPEAKER ID=135 NAME="Collins, Gerard">
Κύριε Πρόεδρε, είναι μεγάλη χαρά για μένα να παρουσιάζω την έκθεση για το Ταμείο Συνοχής εξ ονόματος της Επιτροπής Περιφερειακής Πολιτικής. Τον περασμένο Μάρτιο, η Επιτροπή παρουσίασε στο Κοινοβούλιο τις προτάσεις της για τη νέα περίοδο προγραμματισμού 2000-2006. Οι προτάσεις αυτές προσδιορίζονται σε μία σειρά σχεδίων κανονισμού και όσον αφορά το Ταμείο Συνοχής η Επιτροπή κατέθεσε δύο ομάδες τροπολογιών.
<P>
Η πρώτη ομάδα αφορά τα άρθρα του ίδιου του κανονισμού και η δεύτερη ομάδα αφορά το παράρτημα ΙΙ του κανονισμού, στο οποίο καθορίζονται λεπτομερώς οι διατάξεις για την εφαρμογή των βασικών αρχών. Η έκθεσή μου για το Ταμείο Συνοχής σέβεται τις κύριες κατευθυντήριες γραμμές που καθορίζονται στις προτάσεις τις Επιτροπής και χαιρετίζει και το γεγονός ότι το ταμείο της Επιτροπής θα παραμείνει το ίδιο σε μεγάλο βαθμό. Επιλεξιμότητα για το Ταμείο Συνοχής, όπως αναφέρεται στην έκθεση, θα έχουν κράτη μέλη που έχουν κατά κεφαλήν ΑΕΠ μικρότερο από το 90 % του κοινοτικού μέσου όρου. Αυτό αναφέρεται ρητά στο Πρωτόκολλο 15 της Συνθήκης περί οικονομικής και κοινωνικής συνοχής. Έχω την πεποίθηση ότι παρά τα σημαντικά επιδόματα που λαμβάνουν οι χώρες συνοχής από αυτό το ταμείο και παρά την έντονη οικονομική ανάπτυξη των τελευταίων ετών υπάρχει ακόμα σημαντική έλλειψη υποδομών στις χώρες συνοχής. Οι χώρες αυτές - η Ισπανία, η Ελλάδα, η Ιρλανδία και η Πορτογαλία - απλούστατα δεν έχουν το ίδιο επίπεδο βασικών έργων υποδομής που χαρακτηρίζει την υπόλοιπη Ευρώπη. Υπάρχει ακόμα χάσμα ανάμεσα σε αυτές και στις πιο ανεπτυγμένες περιφέρειες της Ευρώπης. Η πρόταση χρηματοδότησης της Επιτροπής επομένως είναι συνεπής με την δημιουργία μακροπρόθεσμης ανάπτυξης και με την προώθηση της οικονομικής και κοινωνικής συνοχής. Η συνεχιζόμενη χρηματοδότηση από την Ευρωπαϊκή Ένωση είναι απαραίτητη διότι συμβάλλει στην εδραίωση της προόδου που σημειώθηκε μέχρι τώρα. Χαιρετίζουμε το γεγονός ότι αυτό αναγνωρίζεται στις προτάσεις της Ατζέντα 2000.
<P>
Παρά τις παρατηρήσεις από κάποιους κύκλους, εγώ απορρίπτω κατηγορηματικά οποιαδήποτε σύνδεση ανάμεσα στη Οικονομική και Νομισματική Ένωση και στο Ταμείο Συνοχής. Πράγματι, με την ιδιότητα του Υπουργού Εξωτερικών της Ιρλανδίας, έλαβα μέρος στις διαπραγματεύσεις και στην υπογραφή της Συνθήκης του Μάαστριχτ, στην οποία περιλαμβανόταν και η συμφωνία για την Οικονομική και Νομισματική Ένωση. Εκείνη την εποχή ελήφθη και η απόφαση ότι η Ιρλανδία, η Ισπανία, η Πορτογαλία και η Ελλάδα χρειάζονταν μία αύξηση στη διαρθρωτική χρηματοδότηση προκειμένου να τις βοηθήσουμε να μην μείνουν πίσω σε σχέση με τον μέσο όρο των οικονομικών επιδόσεων της Ευρωπαϊκής Ένωσης. Ωστόσο, καμία σύνδεση δεν έγινε ανάμεσα στην Οικονομική και Νομισματική Ένωση και την επιλεξιμότητα για το Ταμείο Συνοχής τότε και δεν βλέπω για ποιο λόγο να καθιερωθεί μια τέτοια σύνδεση τώρα.
<P>
Κάποια καινοτόμα μέτρα που περιλαμβάνονται στις προτάσεις της Επιτροπής είναι κατ'αρχήν ορθά. Χαιρετίζω τις προσπάθειες της Επιτροπής για τη βελτίωση της λειτουργίας του ταμείου. Ωστόσο, η εφαρμογή στην πράξη του νέου μέτρου χρειάζεται περαιτέρω διευκρινίσεις. Παραδείγματος χάρη, την αρχή «ο ρυπαίνων πληρώνει» μπορούμε να την υποστηρίξουμε με στόχο τη διασφάλιση υψηλότερων περιβαλλοντικών προδιαγραφών στα σχέδια. Ωστόσο, πρέπει να καθοριστούν κατευθυντήριες γραμμές για την εφαρμογή της αρχής αυτής, η οποία λογικά πρέπει να λαμβάνει υπόψη της τις ιδιαίτερες συνθήκες που επικρατούν στα τέσσερα κράτη μέλη για τα οποία θα ισχύσει το ταμείο.
<P>
Όσον αφορά τη χρηματοδότηση των σχεδίων, μια ενιαία προκαταβολή μέχρι ανώτατου ποσοστού μόλις 10 % είναι πολύ περιορισμένη. Η αρχική φάση ενός σχεδίου είναι κρίσιμη από άποψη ποιότητας και συνήθως χρειάζεται ένα σημαντικό ποσοστό από τα χρήματα που διατίθενται συνολικά για να εγγυηθεί την έναρξη ενός σχεδίου. Επιπλέον, μία μικρή προκαταβολή θα μπορούσε να οδηγήσει σε διακρίσεις εις βάρος περιφερειών που δεν μπορούν να δώσουν αρχική χρηματοδότηση από τους δικούς τους πόρους σε αρκετά μεγάλο ύψος. Αν και συμμερίζομαι απόλυτα την ανησυχία της Επιτροπής να ευθυγραμμίσει από τη μια πλευρά το συνολικό κόστος του σχεδίου και την ετήσια ανάλυση με την εφαρμογή και από την άλλη πλευρά να ευθυγραμμίσει την πρόοδο στα έργα με τις προκαταβολές που δίδονται, ωστόσο θεωρώ ότι μια προκαταβολη της τάξεως του 10 % είναι πολύ περιορισμένη και θα ήταν πολύ μεγάλο το βάρος για τις λιγότερο προνομιούχες περιφέρειες να υποστηρίξουν την αρχική φάση ενός σχεδίου.
<P>
Σχετικά με τις δυσκολίες που αντιμετωπίσαμε την προηγούμενη περίοδο προγραμματισμού αναφορικά με τις οικονομικές διορθώσεις και, πιο συγκεκριμένα, με τη μείωση, αναστολή ή ακύρωση της συνδρομής σε περίπτωση παρατυπίας, νομίζω ότι η κατάλληλη απάντηση είναι η μείωση ή ακύρωση της προκαταβολής μόνον όσον αφορά την παρατυπία και όχι ολόκληρο το σχέδιο. Οι παρατυπίες μπορούν να αποκαλυφθούν και να διορθωθούν πολύ εύκολα χωρίς να διακοπεί η συνέχιση του σχεδίου. Η αρχή της αυτόματης κατάργησης της συνδρομής, με άλλα λόγια η κατάργηση οποιασδήποτε πίστωσης για την οποία δεν έγινε αίτηση πληρωμής μέχρι το τέλος του δεύτερου έτους, θα παρακινήσει οπωσδήποτε τα κράτη μέλη να θέτουν σε εφαρμογή τα σχέδιά τους μέσα στα χρονικά όρια. Ωστόσο, το ποσόν που αποδεσμεύεται πρέπει να αναδιοχετεύεται στο ίδιο κράτος μέλος ούτως ώστε να τιμωρείται μόνον η περιφέρεια, ή, καλύτερα ακόμα, μόνο το σχέδιο, αλλά όχι ολόκληρη η χώρα.
<P>
Τέλος, θα ήθελα να εκφράσω την ανησυχία μου για τις συνέπειες που θα έχει η αυστηρή εφαρμογή της ενδιάμεσης αναθεώρησης όπως περιγράφεται στην πρόταση. Στην έκθεσή μου αποδεικνύεται ότι εάν, την εποχή που διενεργείται η ενδιάμεση αναθεώρηση, οποιοδήποτε κράτος μέλος πάψει να είναι επιλέξιμο, ενδείκνυται να προβλέπεται ένα είδος διακανονισμού για τη σταδιακή κατάργηση της χρηματοδότησης, όπως μελετάται στην περίπτωση των διαρθρωτικών ταμείων.
<P>
Το τέλος της επιλεξιμότητας για το Ταμείο Συνοχής προφανώς είναι ένα ζήτημα για το οποίο θα ληφθεί απόφαση με βάση τις σχετικές στατιστικές. Ωστόσο, η ξαφνική διακοπή της χρηματοδότησης για μία χώρα η οποία έκανε καλή χρήση των πόρων θα μπορούσε να έχει πολύ σοβαρές συνέπειες για την οικονομική ευημερία της χώρας.

<SPEAKER ID=136 NAME="Varela Suanzes-Carpegna">
Kύριε Πρόεδρε, κυρία Επίτροπε, κυρίες και κύριοι βουλευτές, πραγματοποιούμε σήμερα χωρίς αμφιβολία μια κοινή συζήτηση μεγίστης σημασίας. Οι δημοκρατικά εκλεγμένοι εκπρόσωποι των πολιτών και των λαών της Ευρώπης συζητάμε για τους προσανατολισμούς που θα πρέπει να έχει η πολιτική της Επιτροπής για την επόμενη επταετία.
<P>
Πιστεύω ότι το Ευρωπαϊκό Κοινοβούλιο, και ιδιαίτερα η Επιτροπή Περιφερειακής Πολιτικής, στάθηκε στο ύψος των περιστάσεων. Οι συμβολές μας, που θα υιοθετηθούν αύριο από το σύνολο του Σώματος, προσαρμόζουν και βελτιώνουν τις προτάσεις της Επιτροπής. Σ' αυτό το σύνολο των προτάσεων, το κατ' εξοχήν περιφερειακό χρηματοδοτικό μέσο είναι το ΕΤΠΑ, στο οποίο το άρθρο 130 Γ της Συνθήκης προσδίδει τον ρόλο του μέσου διόρθωσης των κυριότερων ανισοτήτων στην Κοινότητα.
<P>
Η ιδιαιτερότητα του ΕΤΠΑ είναι η ταύτισή του με τον κεντρικό πυρήνα της πολιτικής συνοχής, η οποία νοείται, σύμφωνα με τους όρους του άρθρου 130 Α της Συνθήκης, ως μείωση των διαφορών μεταξύ των επιπέδων ανάπτυξης των διάφορων περιφερειών και της καθυστέρησης των πλέον μειονεκτικών περιφερειών, πράγμα που εξηγεί γιατί πάνω από το 50 % της χρηματοδότησης της πολιτικής συνοχής μεταξύ 1998 και 1999 διατέθηκε με πόρους του ΕΤΠΑ.
<P>
Η πρόταση της Επιτροπής δεν φέρνει μεγάλες καινοτομίες για ένα τόσο ευρύ και τόσο ευέλικτο Ταμείο όσο το ΕΤΠΑ, το οποίο, από την άλλη πλευρά, έχει λειτουργήσει εν γένει πολύ καλά. Το Ευρωπαϊκό Κοινοβούλιο εμπλούτισε, κατά τη γνώμη του εισηγητή, την πρόταση, προσαρμόζοντας τις προτεραιότητες και προσθέτοντας στις τεχνικές προτάσεις διάφορες πολιτικές αποχρώσεις, καρπό των τροπολογιών των διάφορων κοινοβουλευτικών ομάδων και επιτροπών, αλλά δίδοντας στο σύνολο μια συνεκτική διάρθρωση, που αναμφίβολα προσδιορίζει καλύτερα τα προβλήματα που ανησυχούν τον πολίτη και τις πλέον μειονεκτικές περιφέρειες της Ευρώπης.
<P>
Η έκθεση του Ευρωπαϊκού Κοινοβουλίου συνδέει με την οικονομική και κοινωνική συνοχή την εδαφική συνοχή της Ευρώπης, διαμέσου της χωροταξικής ανάπτυξης. Χωροταξική ανάπτυξη σημαίνει καλύτερες επικοινωνίες, περισσότερα κίνητρα για βιομηχανική εγκατάσταση, περισσότερες δυνατότητες ανάπτυξης. Σε τελική ανάλυση, περισσότερη ανάπτυξη, απασχόληση και ευημερία.
<P>
Η εδαφική συνοχή ισοδυναμεί με αγώνα για την υπερνίκηση των μόνιμων γεωγραφικών μειονεκτημάτων των απομακρυσμένων και νησιωτικών περιφερειών και την οικοδόμηση συνδέσμων μεταξύ των περιοχών αυτών, αφενός, και μεταξύ αυτών και των κεντρικών περιφερειών της Κοινότητας, αφετέρου. Το ΕΤΠΑ αντιμετωπίζει μια ουσιώδη πρόκληση σε αυτόν τον τομέα και, για να προωθήσει την ανάπτυξη αυτών των καθυστερημένων και απόμακρων περιφερειών, στην πλειοψηφία τους παραθαλάσσιων, το Ευρωπαϊκό Κοινοβούλιο ζητεί την ανάπτυξη των θαλασσίων μεταφορών - ένας κλάδος που εκκρεμεί στην Κοινότητα - οι οποίες θα χρησιμεύσουν στην αποσυμφόρηση των χερσαίων μεταφορών και στη βελτίωση του περιβάλλοντος, συμβάλλοντας έτσι στην ανάπτυξη των καθυστερημένων περιφερειών.
<P>
Η έκθεσή μας υποστηρίζει, επίσης, τη ρητή συμπερίληψη των πολιτιστικών επενδύσεων που δημιουργούν απασχόληση, εκείνων που αποσκοπούν στην προστασία της πολιτιστικής και φυσικής κληρονομιάς, καθώς και εκείνων που στοχεύουν στην ανάπτυξη ενός βιώσιμου τουρισμού, του οικολογικού και του πολιτιστικού τουρισμού. Η πρόταση της Επιτροπής αναπτύσσεται για να συμπεριλάβει ρητώς εκείνες τις επενδύσεις που αποσκοπούν στη διατήρηση ή την αποκατάσταση της βιομηχανικής βάσης μιας περιοχής ή εκείνες που αφορούν ειδικά την τοπική ανάπτυξη.
<P>
Στην έκθεσή μας υποστηρίζεται η διατήρηση της κοινοτικής πρωτοβουλίας URBAN, που μαζί με την INTERREG έχει παραγάγει σαφή κοινοτική προστιθέμενη αξία. Η υποστήριξη προς το INTERREG υπήρξε ομόφωνη και στο INTERREG ΙΙΙ εναποτίθενται μεγάλες προσδοκίες, τόσο στον παραδοσιακό προσανατολισμό του της διασυνοριακής συνεργασίας, στον οποίο το Ευρωπαϊκό Κοινοβούλιο ζητεί τώρα τη ρητή συμπερίληψη της διανησιωτικής και θαλάσσιας συνεργασίας, όσο και στη νέα του παράγραφο γ) για τη διεθνική συνεργασία μεταξύ μεγάλων ευρωπαϊκών χώρων - πτυχή που συνδέεται σε μεγάλο βαθμό και με τη χωροταξία.
<P>
Η έκθεση αναφέρεται, τέλος, στην ευρεία ανάπτυξη ειδικών επιχειρηματικών δραστηριοτήτων προσανατολισμένων προς την ενίσχυση των ΜΜΕ και της επιχειρηματικής συνεργασίας, προς τις υπηρεσίες στις επιχειρήσεις, προς τις ανανεώσιμες μορφές ενέργειας και τη διαφύλαξη του περιβάλλοντος. Η Επιτροπή ενδέχεται να πει, ή μάλλον θα πει ότι η πρότασή της έχει επιτρέψει ήδη στα κράτη να συμπεριλάβουν αυτές και άλλες πτυχές, αλλά το Ευρωπαϊκό Κοινοβούλιο, μέσω των διάφορων πολιτικών του ευαισθησιών, ζήτησε να διευκρινισθούν σαφώς αυτά τα θέματα, ταυτιζόμενο με το αίσθημα των πολιτών και των λαών που εκπροσωπούμε, προσανατολιζόμενο και δίνοντας συνάμα προτεραιότητα στις δράσεις που έπρεπε να συμπεριληφθούν εν ευθέτω χρόνω στα προγράμματα που χρηματοδοτούνται από το Ευρωπαϊκό Ταμείο Περιφερειακής Ανάπτυξης.
<P>
Εκτός από ένα καλό τεχνικό έγγραφο, έχουμε τώρα, συνεπώς, και ένα καλό πολιτικό έγγραφο. Πιστεύω ότι επιτελέσαμε καλή εργασία στην πρώτη ανάγνωση και θέλω να τελειώσω ευχαριστώντας τους βουλευτές των διάφορων κοινοβουλευτικών ομάδων και των διάφορων επιτροπών, που με τις τροπολογίες τους συνεργάστηκαν και συνέβαλαν στον εμπλουτισμό αυτής της έκθεσης, της οποίας είχα την τιμή να είμαι εισηγητής.
<P>
Θα ήθελα δε να τελειώσω αναφερόμενος στις διαρθρωτικές πτυχές της αλιείας. Θέλω ιδιαίτερα να ακουστεί η φωνή μου σ' αυτή τη Συνέλευση, για να υποστηρίξω ενεργά, ως εκπρόσωπος των περιφερειών που εξαρτώνται από την αλιεία, όποιος και αν είναι ο στόχος τους, τη θέση που υποστήριξε ευρέως η Επιτροπή Αλιείας του Ευρωπαϊκού Κοινοβουλίου σχετικά με τον νέο κανονισμό του ΧΜΠΑ. Θέλω να τονίσω το σημείο 13 της έκθεσης του γενικού κανονισμού και να ρωτήσω γιατί υπάρχει άνιση μεταχείριση της γεωργίας με την αλιεία. Κυρία Επίτροπε, η αλιεία χρειάζεται έναν σοβαρό και εμπεριστατωμένο διαρθρωτικό κανονισμό, ενιαίο και οριζόντιο, που να καλύπτει το σύνολο των μέτρων της και να παρέχει νομική ασφάλεια στους πιθανούς του δικαιούχους. Ελπίζω να δράσετε εγκαίρως, να διορθώσετε και να δεχθείτε τη θέση του Ευρωπαϊκού Κοινοβουλίου.

<SPEAKER ID=137 NAME="Kellett-Bowman">
Κύριε Πρόεδρε, αυτή πραγματικά είναι μία συζήτηση τύπου πρώτης ανάγνωσης σύμφωνα με τη διαδικασία Hughes και οφείλω να πω ότι θα επιδοκιμάσω τους νέους κανονισμούς για τη διαδικασία Hughes όταν θα μας τους παρουσιάσουν και ελπίζω ότι και η δεύτερη ανάγνωση θα γίνεται σύμφωνα με αυτούς.
<P>
Παρουσιάζω, εξ ονόματος της Επιτροπής Προϋπολογισμών, μία έκθεση και πέντε γνωμοδοτήσεις.
<P>
Η έκθεση αφορά τους νέους κανόνες χρηματοδότησης των διευρωπαϊκών δικτύων. Είναι μία μάλλον τεχνικής φύσεως έκθεση και λέει πώς η Επιτροπή θα βρει πιο πολλά διαθέσιμα χρήματα για να χρηματοδοτήσει τις πολιτικές που έχουν ήδη συμφωνηθεί. Όπως είπα, είναι μία τεχνικής φύσεως έκθεση και προτίθεμαι να αντιταχθώ στις τροπολογίες που αφορούν την πολιτική και όχι το αντικείμενο της έκθεσης. Η σχετική ψηφοφορία θα γίνει αύριο.
<P>
Θα έπαιρνε πάρα πολλή ώρα για να παραθέσω τις πέντε προτάσεις ψηφίσματος στις οποίες η Επιτροπή Προϋπολογισμών παρέχει μια γνωμοδότηση μέσω εμού. Ο στόχος της Επιτροπής Προϋπολογισμών δεν είναι, με κανέναν τρόπο, να παρέμβει στις ρυθμίσεις της πολιτικής των καθ' ύλην αρμοδίων επιτροπών. Ωστόσο, ως Επιτροπή Προϋπολογισμών, μάς απασχολούν ιδιαιτέρως δύο πράγματα. Το ένα αναφέρθηκε εδώ εχτές από τον Πρόεδρο του Ελεγκτικού Συνεδρίου. Είπε ότι για δύο χρόνια ο αριθμός των παρατυπιών στα διαρθρωτικά ταμεία αυξανόταν την ίδια στιγμή που ο αριθμός παρατυπιών στην γεωργία, η οποία για πολύ μεγάλο διάστημα αποτελούσε πρόβλημα, μειωνόταν. Το άλλο είναι η τακτική ετήσια ελλιπής απορρόφηση των πόρων των περιφερειακών ταμείων. Έτσι, εμείς, ως επιτροπή, χαιρετίζουμε τους νέους κανόνες που διατυπώθηκαν με αυτόν τον τρόπο από την Επιτροπή.
<P>
Οι τροπολογίες αφορούν και τις πέντε εκθέσεις και είναι όλες τεχνικής φύσεως τροπολογίες. Δεν επιδιώκουν με κανέναν τρόπο την τροποποίηση των διαδικασιών διαμόρφωσης των πολιτικών που ακολουθούν οι καθ' ύλην αρμόδιες επιτροπές. Μόνη εξαίρεση ίσως φαίνεται ότι είναι η υποστήριξη της Επιτροπής Προϋπολογισμών για το αποθεματικό επίδοσης. Μία άλλη ονομασία του αποθεματικού επίδοσης είναι αποθεματικό αποδοτικότητας. Φαντάζεστε ότι η Επιτροπή Προϋπολογισμών μπορεί να αντισταθεί στην ιδέα ενός πράγματος που λέγεται αποδοτικότητα; Γνωρίζω - διότι είμαι μέλος και αυτής της Επιτροπής - ότι η Επιτροπή Περιφερειακής Πολιτικής επιδιώκει να προωθήσει την ιδέα του αποθεματικού επίδοσης. Ωστόσο, αν οι προτάσεις της Επιτροπής πραγματοποιηθούν, η Επιτροπή Προϋπολογισμών θεωρεί οτι πρέπει να έχουμε τους κατάλληλους δημοσιονομικούς κανόνες που θα το καλύπτουν. Με κανέναν τρόπο δεν πρέπει να ξεπεραστεί η καθοριστική για τη λήψη αποφάσεων άποψη Κοινοβουλίου μέσω της χρήσης του αποθεματικού επίδοσης, αν και για την Επιτροπή Προϋπολογισμών είναι πειρασμός να βρει υποστήριξη για κάτι τέτοιο.
<P>
Οι τροπολογίες δεν έτυχαν επιδοκιμασίας από μεγάλα τμήματα του Σώματος. Νομίζω ότι είναι κρίμα και καλώ τους βουλευτές να τις διαβάσουν. Οποιαδήποτε πρόταση χρήσης του Δημοσιονομικού Κανονισμού δεν πρέπει να προκαλεί εχθρότητα. Οποιαδήποτε πρόταση να ακολουθήσουμε τους δημοσιονομικούς κανόνες δεν πρέπει να προκαλεί μεγάλη ανησυχία στους ανθρώπους, καταλαβαίνω όμως ότι πολλοί βουλευτές ανησυχούν και θα τους καλούσα να διαβάσουν τις τροπολογίες αυτές πριν να προσέλθουν στην ψηφοφορία αύριο.

<SPEAKER ID=138 NAME="Jφns">
Κύριε Πρόεδρε, κυρία Επίτροπε, κύριε Επίτροπε, αγαπητοί συνάδελφοι, η μεταρρύθμιση του Ευρωπαϊκού Κοινωνικού Ταμείου δεν αποτελεί τόσο πολύ αντικείμενο διαφωνιών όσο οι μεταρρυθμίσεις των άλλων ταμείων. Παρ' όλ' αυτά, υπάρχουν προβλήματα. Όμως, τονίζω εκ των προτέρων ότι το Κοινωνικό Ταμείο είναι το μόνο όργανο της αγοράς εργασίας που έχουμε σε ευρωπαϊκό επίπεδο. Εκτός αυτού, αποτελεί το 10 % του κοινοτικού προϋπολογισμού. Ακριβώς επειδή το Κοινωνικό Ταμείο είναι το μόνο μας συνοδευτικό για την ευρωπαϊκή στρατηγική για την απασχόληση, πρέπει οπωσδήποτε να το καταστήσουμε επαρκές για να ανταποκριθεί στις νέες, μεγάλες προκλήσεις στον τομέα της πολιτικής για την αγορά εργασίας. Πρέπει δηλαδή να ανοίξουμε μ' αυτό νέες δυνατότητες απασχόλησης, κυρίως στο τρίτο σύστημα, δηλαδή στον τομέα κοινής ωφελείας. Εννοώ εδώ τους τομείς του περιβάλλοντος, του πολιτισμού και των κοινωνικών υπηρεσιών.
<P>
Πρέπει επίσης να δημιουργηθούν περισσότερες ευκαιρίες απασχόλησης μέσω τοπικών πρωτοβουλιών. Ακόμη, πρέπει με την υποστήριξη του Κοινωνικού Ταμείου όχι μόνο να αναπτύξουμε νέες μορφές εργασίας, αλλά και να τις δοκιμάσουμε περισσότερο. Αυτό ισχύει κυρίως για δύο τομείς, συγκεκριμένα πρώτον για τον τομέα των γυναικών, προκειμένου να καταστήσουμε ευκολότερη τη συμβατότητα της εργασίας με την οικογένεια και δεύτερον στον τομέα των μεγαλύτερων σε ηλικία εργαζομένων, προκειμένου να διευκολύνουμε τη μετάβασή τους από την επαγγελματική ζωή στη συνταξιοδότηση. Πέρα από αυτό, πρέπει να μεριμνήσουμε περισσότερο για μια εντελώς νέα προβληματική ομάδα, δηλαδή για τους εργαζομένους που είναι σήμερα γύρω στα 45. Κατά κανόνα, αυτοί είναι οι πρώτοι που χάνουν τη θέση τους, και η εμπειρία δείχνει ότι όσοι παίρνουν μέρος σε προγράμματα κατάρτισης στο πλαίσιο των μέτρων του Κοινωνικού Ταμείου έχουν, άσχετα με την ηλικία τους, κατά ένα τρίτο περισσότερες δυνατότητες να βρουν μια νέα θέση εργασίας από τους συνομηλίκους τους που δεν έχουν περάσει από τέτοια κατάρτιση.
<P>
Επίσης, καινούργιο είναι το ότι μελλοντικά θα προωθηθούν σε πανευρωπαϊκό επίπεδο μέτρα γενικής παιδείας, κάτι που μέχρι τώρα ήταν δυνατόν μόνο για περιοχές του στόχου 1. Ως προς αυτό, αισθάνομαι μεγάλη χαρά που χθες η Ομάδα του ΕΛΚ μπόρεσε επίσης να συμφωνήσει σε έναν συμβιβασμό. Έτσι, υπάρχει δυνατότητα να προσφέρουμε σε εκατοντάδες χιλιάδες νέων στην Ευρώπη καλύτερες επαγγελματικές προοπτικές μέσω μιας καλύτερης γενικής παιδείας. Για μένα, το συγκεκριμένο ζήτημα είναι ιδιαίτερα σημαντικό, επειδή μόνο στην Πορτογαλία π.χ. 600.000 νέοι άνθρωποι επωφελούνται από το Κοινωνικό Ταμείο ως προς τη γενική εκπαίδευση, στην Ισπανία ο αντίστοιχος αριθμός είναι 152.000 νέοι, στην δε Ιρλανδία μόνο στην τρέχουσα περίοδο έχουν διατεθεί 380 εκ. Ecu από το Κοινωνικό Ταμείο για τη γενική εκπαίδευση.
<P>
Όμως, την ενίσχυση αυτήν δεν την χρειάζονται μόνο τα φτωχά κράτη μέλη. Παρόμοια μέτρα εκτελούνται και στο Ηνωμένο Βασίλειο, στη Γαλλία και στην Ιταλία. Συνεπώς, αγαπητοί συνάδελφοι του ΕΛΚ, είναι καλό που αλλάξατε έστω και την τελευταία στιγμή πορεία. Όλα αυτά είναι, λοιπόν, νέα κέντρα βάρους για την ενίσχυση, για τα οποία υπάρχει υπερκομματική συναίνεση. Υπάρχουν όμως ακόμη δύο τροπολογίες του ΕΛΚ που ήδη απορρίφθηκαν από την επιτροπή και που η Ομάδα μου σε καμία περίπτωση δεν μπορεί να στηρίξει. Οι απόψεις διίστανται ριζικά ως προς την προληπτική πολιτική για την αγορά εργασίας και, όπως άλλωστε ήταν αναμενόμενο, για την ενίσχυση της ισότητας μεταξύ ανδρών και γυναικών στον επαγγελματικό στίβο.
<P>
Τώρα θα αναφερθώ στο πρώτο επίμαχο σημείο, δηλαδή στο να δαπανηθούν 15 % των πόρων του ΕΚΤ σε κάθε κράτος για προληπτική πολιτική για την αγορά εργασίας. Αυτή η πολιτική προσέγγιση θεσπίστηκε το 1994 από το ΕΚΤ στην Ευρώπη με τόση επιτυχία, ώστε ήταν φυσικό να συμπεριληφθεί στις κατευθυντήριες γραμμές του Λουξεμβούργου για την πολιτική της απασχόλησης. Γι' αυτό, δεν μπορώ να καταλάβω γιατί τώρα είσαστε ενάντιοι σ' αυτό. Ήδη σήμερα, παρόμοια είναι η κατανομή των πιστώσεων για τους Στόχους 3 και 4 και η αναλογία των πιστώσεων για την καταπολέμηση της μακροχρόνιας ανεργίας και εκείνων για τα μέτρα βιομηχανικής προσαρμογής είναι 80: 20.
<P>
Τώρα στο δεύτερο επίμαχο σημείο: ο καθένας εδώ στο Σώμα ξέρει ότι το mainstreaming για τις γυναίκες δεν επαρκεί για να αρθεί η δυσμενής μεταχείρισή τους στην αγορά εργασίας. Αν θέλουμε να σημειώσουμε πραγματικές προόδους στην υλοποίηση της ισότητας ευκαιριών, τότε πρέπει η Ευρώπη να αναλάβει και εδώ τον ρόλο του βηματοδότη, τότε πρέπει να διαθέσουμε το 50 % των πόρων του ΕΚΤ για συμπληρωματικά, εντελώς ειδικά μέτρα ενίσχυσης των γυναικών. Ελπίζω πάντως, αγαπητοί συνάδελφοι του ΕΛΚ, ότι θα αλλάξετε ακόμη άποψη σχετικά με το θέμα. Έχετε άλλωστε καιρό μέχρι αύριο.

<SPEAKER ID=139 NAME="Arias Caete">
Κύριε Πρόεδρε, κυρία Επίτροπε, κύριε Επίτροπε, κυρίες και κύριοι βουλευτές, το 1994 η αλιεία εισήχθη για πρώτη φορά ως τμήμα των διαρθρωτικών ταμείων και δημιουργήθηκε το χρηματοδοτικό μέσο προσανατολισμού της αλιείας (ΧΜΠΑ), μέσο που είχε ως πρωταρχικό στόχο την αναδιοργάνωση της χαοτικής κατάστασης στην οποία βρισκόταν ως εκείνη τη στιγμή το σύστημα χρηματοδότησης της διαρθρωτικής πολιτικής της αλιείας, η οποία υπαγόταν, αφενός, στα διαρθρωτικά ταμεία και, αφετέρου, σε ένα μέσο που λεγόταν Ευρωπαϊκό Ταμείο Προσανατολισμού της Αλιείας.
<P>
Η κατάσταση αυτή προξενούσε σοβαρές δυσκολίες διαχείρισης, διοικητικές ακαμψίες, ασυνέπεια και έλλειψη διαφάνειας. Επρόκειτο για μια νέα και διαφορετική προσέγγιση του ζητήματος της χρηματοδότησης δράσεων στον τομέα της διαρθρωτικής πολιτικής της αλιείας, με απλοποίηση των χρηματοδοτικών μέσων, ώστε να υπερνικηθούν οι ελλείψεις που παρουσίαζε το προηγούμενο σύστημα.
<P>
Η μεταρρύθμιση του 1994 κάλυπτε όλες τις περιοχές που εξαρτώνται από την αλιεία στην Ευρωπαϊκή Ένωση, όντας στην υπηρεσία μιας κοινής πολιτικής. Επίσης, στο πλαίσιο αυτής της μεταρρύθμισης εμφανίστηκαν για πρώτη φορά οι κοινοτικές πρωτοβουλίες - μεταξύ των οποίων η πρωτοβουλία PESCA, που δημιουργήθηκε ως συμπλήρωμα των διαρθρωτικών ταμείων.
<P>
Φαίνεται, ωστόσο, ότι τώρα η Επιτροπή έχει ξεχάσει τους λόγους που την ώθησαν να προβεί σε εκείνη τη μεταρρύθμιση, αφού με το πρότυπο που μας προτείνει σήμερα διατρέχουμε τον κίνδυνο να επιστρέψουμε στο απόλυτο χάος όσον αφορά τη διαρθρωτική πολιτική της αλιείας, πέρα από τις ασυνέπειες που μας παρουσιάζει η Επιτροπή στην πρότασή της για αυτόν τον νέο κανονισμό.
<P>
Με την πρόταση της Επιτροπής δεν συντελείται πρόοδος στον δρόμο που εγκαινιάστηκε με τη μεταρρύθμιση του 1994. Είναι ακατανόητο το γεγονός ότι μας παρουσιάζει ένα έγγραφο, στο οποίο δεν αναλύονται καν τα μέτρα που πρόκειται να εφαρμοσθούν και δεν ορίζεται σαφώς η διαρθρωτική δράση στον αλιευτικό τομέα. Και το αποτέλεσμα αυτής της έλλειψης είναι ότι, αντί για τον αλιευτικό τομέα, αυτή που βγαίνει ευνοημένη είναι η Επιτροπή, που διευρύνει τη διακριτική της ευχέρεια κατά αδιανόητο τρόπο σε άλλους τομείς, όπως θα μπορούσε να είναι η γεωργία ή η ανάπτυξη της υπαίθρου. Μήπως η αλιευτική πολιτική δεν είναι κοινή πολιτική όπως η γεωργική;
<P>
Αυτό που προτείνει το Ευρωπαϊκό Κοινοβούλιο έναντι των ασυνεπειών, των αντιφάσεων και των μεροληπτικών διακρίσεων που συναντώνται στην πρόταση της Επιτροπής είναι κάτι τόσο απλό όσο ένα κοινό νομικό πλαίσιο, ένας οριζόντιος κανονισμός στο πλαίσιο των εθνικών προγραμμάτων, ώστε να διατηρηθεί η απαιτούμενη συνεκτικότητα για την εκπλήρωση των στόχων της κοινής αλιευτικής πολιτικής. Ένα έγγραφο που να είναι αποτέλεσμα της αναδιοργάνωσης και της απλοποίησης όλων των διαθέσιμων μέσων για διαρθρωτικά μέτρα στον τομέα της αλιείας και να καλύπτει όλες τις περιφέρειες που εξαρτώνται από αυτήν.
<P>
Η πιο πραγματιστική αυτή εστίαση θα είχε τη δυνατότητα, αφενός, να συμπεριλάβει όλα τα διαρθρωτικά μέτρα και όλες τις περιοχές που έχουν πραγματικά ανάγκη εφαρμογής τέτοιων μέτρων, αποκλείοντας προσεγγίσεις σαν την πρόταση της Επιτροπής να επιλέγονται οι περιοχές του νέου Στόχου 2 βάσει κριτηρίων απασχόλησης και όχι βάσει κριτηρίων αλιευτικής δραστηριότητας. Η πρόταση αυτή θα προξενούσε αναπόφευκτα μια πολύ σημαντική στρέβλωση, αφού λησμονείται η έσχατη αιτία της αλιευτικής διαρθρωτικής πολιτικής, η οποία απευθύνεται στις περιοχές που εξαρτώνται από την αλιεία και όχι αποκλειστικά στις περιοχές με προβλήματα απασχόλησης στον αλιευτικό τομέα. Πρόκειται για εντελώς διαφορετικές έννοιες, που δεν πρέπει να συγχέονται. Πρέπει δε να προστεθεί και το εξής δεδομένο: ότι, γενικά, οι περιφέρειες που εξαρτώνται από τον αλιευτικό τομέα δεν έχουν ιδιαίτερα υψηλό ποσοστό ανεργίας. Κατά κανόνα, τα προβλήματα που συναντώνται στις περιφέρειες αυτές είναι διαφορετικής κατηγορίας.
<P>
Θα ήταν ένας κανονισμός που θα επέτρεπε στον μεν αλιευτικό τομέα να στηρίζεται στη διαρθρωτική του πολιτική για τη διατήρηση της ανταγωνιστικότητάς του, στα δε κράτη μέλη να λύνουν ενδεχόμενα εσωτερικά τους προβλήματα λαμβάνοντας υπόψη τις ιδιαιτερότητες ορισμένων τομέων.
<P>
Επίσης, το σύστημα αυτό θα παρείχε τη δυνατότητα σημαντικής απλοποίησης όσον αφορά τον προγραμματισμό, καθώς θα καταργούσε πολλούς από τους ισχύοντες κανονισμούς, που είναι περίπλοκοι και σε ορισμένες περιπτώσεις ελάχιστα συνεκτικοί μεταξύ τους.
<P>
Σε τελική ανάλυση, πρόκειται για τη θέσπιση ενός ενιαίου νομικού πλαισίου, στο οποίο να συνενώνεται όλη η κοινοτική νομοθεσία για θέματα αλιείας και το οποίο να καλύπτει όλα τα μέτρα που αφορούν τον εκσυγχρονισμό και την ανανέωση του στόλου, τη μεταποίηση και εμπορία, μέτρα κοινωνικοοικονομικού χαρακτήρα, για την υδατοκαλλιέργεια κλπ. Σε τελική ανάλυση, μέτρα που καθιστούν δυνατή τη διατήρηση της ανταγωνιστικότητας του στόλου σε μιαν ανοιχτή παγκόσμια αγορά.
<P>
Δεν πρέπει να επιτρέψουμε, αξιότιμοι συνάδελφοι, να χαθούν τα μέχρι σήμερα επιτεύγματα σε μία μη συνεκτική μεταρρύθμιση, που θα μας φέρει σε μια κατάσταση χαοτική και παρωχημένη. Ας μην λησμονούμε την επιτυχία που σήμανε η υιοθέτηση από το Ευρωπαϊκό Συμβούλιο του Λουξεμβούργου της απόφασης να ενταχθεί η διαρθρωτική δράση για τον αλιευτικό τομέα στο πλαίσιο των διαρθρωτικών ταμείων. Με την πρόταση που μας παρουσιάζει η Επιτροπή έχουμε μια εναλλακτική λύση αντίθετη προς αυτή την απόφαση, αφού επιζητείται να αποσπασθεί από τα διαρθρωτικά ταμεία ένα τμήμα της διαρθρωτικής δράσης προς ζημία του ευρωπαϊκού αλιευτικού τομέα.
<P>
Και θέλω να τελειώσω κάνοντας μία σύντομη αναφορά στο Ταμείο Συνοχής, υπογραμμίζοντας - όπως έκανε και ο κ. Collins - ότι ο μόνος λόγος ύπαρξης του Ταμείου Συνοχής είναι να συμβάλλει στην ενίσχυση της οικονομικής και κοινωνικής συνοχής, όχι να αποτελεί μέσο ονομαστικής σύγκλισης για να επιτευχθεί η εκπλήρωση των όρων πρόσβασης στο ενιαίο νόμισμα. Είναι πάντα ένα στοχοθετημένο μέσο, το οποίο συνδέεται μόνο με τον στόχο της συνοχής και διέπεται από τον τελευταίο τίτλο της πολιτικής συνοχής και όχι από τον τίτλο της Οικονομικής και Νομισματικής Ένωσης. Γι' αυτό, υποστηρίζω πλήρως τις απόψεις του κ. Collins και τις προτάσεις της Επιτροπής, που είναι για μας οι μόνες που συμφωνούν απόλυτα με το πνεύμα της Συνθήκης.

<SPEAKER ID=140 LANGUAGE="DE" NAME="Berend">
Κύριε Πρόεδρε, αξιότιμοι κυρίες και κύριοι, αξιότιμα μέλη της Επιτροπής, πρώτα θέλω να ευχαριστήσω εξ ονόματος της Ομάδας μου τους εισηγητές όλων των εκθέσεων για τα διαρθρωτικά ταμεία, κι αν αναφέρω ονομαστικά την κ. McCarthy και τον κ. Χατζηδάκη, το κάνω επειδή εκείνοι είχαν το μερίδιο του λέοντα από την εργασία.
<P>
Αν θέλουμε να παραμείνει αποτελεσματική η ευρωπαϊκή περιφερειακή πολιτική, πρέπει να περιοριστούμε στα ουσιώδη. Η στοχοθεσία είναι η βοήθεια προς τις προβληματικές από άποψη οικονομίας περιοχές και ως εκ τούτου συνηγορούμε υπέρ της συγκέντρωσης στην ενίσχυση των περιοχών που μειονεκτούν ως προς την ανάπτυξη, που πρότεινε η Επιτροπή: τις περιοχές του στόχου 1, οι οποίες πρέπει να ενισχυθούν τόσο με γεωγραφικά κριτήρια όσο και να λάβουν ακριβώς δύο τρίτα των πιστώσεων των διαρθρωτικών ταμείων.
<P>
Επιμένουμε ότι κατά την επιλογή των μελλοντικών περιοχών του στόχου 1 πρέπει να εφαρμοστεί με αυστηρότητα το κριτήριο εάν το περιφερειακό κατά κεφαλήν ΑΕΠ είναι μικρότερο από το 75 % του αντίστοιχου κοινοτικού μέσου όρου. Για μας, αυτό αποτελεί ένα πολύ ουσιαστικό κριτήριο που είναι σημαντικό για τη συνολική αξιολόγηση της έκθεσης.
<P>
Εφιστώ την προσοχή στο ότι όποιος συνηγορεί στο συγκεκριμένο ζήτημα υπέρ της ευελιξίας, θέτει σε κίνδυνο την κοινοτική συναίνεση και εμποδίζει την ενιαία μεταρρύθμιση των διαρθρωτικών ταμείων. Παράλληλα όμως θα ήθελα να συμβουλέψω την Επιτροπή σχετικά με το συγκεκριμένο ζήτημα να διασφαλίσει την ισοτιμία των περιοχών του στόχου 1 κατά την κατανομή των πιστώσεων. Κατά την εκτίμησή μου, εν όψει του περιφερειακού προσανατολισμού του στόχου 1, το να συμπεριληφθεί το εθνικό κριτήριο ευημερίας στον καθορισμό του ύψους των παροχών δεν ενδείκνυται για να επιτευχθεί ίση μεταχείριση. Συνεπώς, το απορρίπτουμε ρητά, επειδή δημιουργεί μια νέα αδικία.
<P>
Όσον αφορά το Ταμείο Συνοχής, οι γνώμες στην Ομάδα μου διίστανται. Ένα μέρος, κυρίως συνάδελφοι από τις χώρες της Νότιας Ευρώπης, είναι υπέρ της πρότασης του εισηγητή και της Επιτροπής να συνεχίσει να υπάρχει το Ταμείο Συνοχής με τη μέχρι τώρα μορφή του. Ένα άλλο μέρος, στο οποίο ανήκω κι εγώ, είναι της γνώμης ότι ως προς τις χώρες που συμμετέχουν στην ΟΝΕ, το Ταμείο Συνοχής έχει πετύχει τον σημαντικότερο στόχο του και συνέβαλε ουσιαστικά στην ονομαστική σύγκλιση. Ως εκ τούτου, εκτιμούμε ότι δεν υπάρχει πλέον λόγος διατήρησής του με τη σημερινή του μορφή. Οι παρόμοιες ευρωπαϊκές ενισχύσεις είναι προσωρινά μέτρα που δεν πρέπει να θεωρούνται ως μόνιμο κεκτημένο, αφού εκπληρώσουν τον στόχο τους. Πρόκειται για βασικό ζήτημα της κοινότητας αλληλεγγύης, εφ' όσον η αλληλεγγύη δεν αποτελεί ένα μονόδρομο που οδηγεί στη λήψη ενίσχυσης, αλλά πρέπει να θεμελιώνεται στην αλληλέγγυη σύλληψη των εννοιών του δούναι και λαβείν. Σε διαφορετική περίπτωση, αυτή η κοινότητα αλληλεγγύης της οποίας είμαστε υπέρμαχοι υφίσταται μονόπλευρη παραμόρφωση.

<SPEAKER ID=141 LANGUAGE="ES" NAME="Vallvι">
Κύριε Πρόεδρε, κυρία Επίτροπε, η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών εκφράζει την υποστήριξή της προς την ενίσχυση της οικονομικής και κοινωνικής συνοχής σε όλα τα εδάφη, σε όλα τα κράτη και τις περιφέρειες της Ευρωπαϊκής Ένωσης. Επαναλαμβάνουμε ότι είναι αναγκαίο να διατηρηθεί το 0, 46 % του Ακαθάριστου Εγχώριου Προϊόντος για τα διαρθρωτικά ταμεία.
<P>
Βρισκόμαστε σε περίοδο διεύρυνσης της Ευρωπαϊκής Ένωσης και πρέπει να αντιμετωπίσουμε το κόστος της. Και προς το σκοπό αυτό υπολογίζουμε στην οικονομική άνοδο της Ένωσης. Ο κύριος στόχος των διαρθρωτικών ταμείων, μαζί με την οικονομική και κοινωνική συνοχή, πρέπει να είναι η προώθηση της δημιουργίας απασχόλησης, και αυτό μέσω της ενίσχυσης των μικρών και μεσαίων επιχειρήσεων.
<P>
Υποστηρίζουμε από το έγγραφο της Επιτροπής τη συγκέντρωση των διαρθρωτικών ταμείων, προκειμένου να καταστούν αποτελεσματικότερα, και υποστηρίζουμε επίσης την απλούστευση των διαδικασιών, προκειμένου να αποκτήσει περισσότερη διαφάνεια η διαχείρισή τους. Υποστηρίζουμε την αρχή της επικουρικότητας και την αναγνώριση του σημαντικού έργου που επιτελούν οι περιφερειακές και τοπικές διοικήσεις, ιδίως εκείνων των κρατών μελών των οποίων οι περιφέρειες έχουν και νομοθετική εξουσία. Υποστηρίζουμε τη διαβούλευση με την πολιτική κοινωνία και με τους μη κυβερνητικούς οργανισμούς στην κατάρτιση των προγραμμάτων. Υποστηρίζουμε, ακόμη, την αποκέντρωση και την αυξημένη ευελιξία στη διαχείριση των ταμείων, αλλά γνωρίζουμε ότι αυτό απαιτεί ενίσχυση των μηχανισμών ελέγχου, ώστε να διασφαλισθεί η κατάλληλη χρήση τους.
<P>
Υποστηρίζουμε, επίσης, τη μείωση του αριθμού των στόχων από επτά σε τρεις και πιστεύουμε ότι είναι απαραίτητο να καταστούν συμβατές με τα διαρθρωτικά ταμεία οι κρατικές ενισχύσεις που προβλέπονται στο άρθρο 92 παράγραφος 3 περίπτωση γ) της Συνθήκης, και αυτό πολύ ιδιαίτερα στις περιφέρειες του στόχου 2, όπου πρέπει να είναι συμβατές οι δύο ενισχύσεις.
<P>
Πρέπει, επίσης, να επιμείνουμε - το έχω πει επανειλημμένα στην επιτροπή, κυρία Επίτροπε - στο πρόβλημα των αγροτικών περιοχών και εδώ πρέπει να θεωρηθεί ως σημαντικός παράγοντας η ανεργία και η μείωση του πληθυσμού. Παρέχουμε την υποστήριξή μας στην πρόταση της Επιτροπής σχετικά με το σύστημα του phasing-out . Υποστηρίζουμε, επίσης, τη μείωση των κοινοτικών πρωτοβουλιών και υπογραμμίζουμε τον σημαντικό ρόλο του INTERREG στη διασυνοριακή συνεργασία, το οποίο προσδίδει μια πραγματικά ευρωπαϊκή διάσταση στην πρωτοβουλία και του οποίου πρέπει επίσης να ενισχυθεί η δράση έναντι των υποψήφιων χωρών.
<P>
Η Ομάδα μας υποστηρίζει ανεπιφύλακτα τη θέσπιση ενός ποσοστού για την επίδοση, ενός ποσοστού για το αποθεματικό επίδοσης σε κάθε στόχο και κάθε κράτος μέλος, προκειμένου να ενισχυθεί η αποτελεσματικότητα κατά την εφαρμογή του.
<P>
Πιστεύουμε, κυρία Επίτροπε, ότι το αποθεματικό είναι καλή ιδέα και ότι πρέπει να υποστηριχθεί. Ενδέχεται να συζητήσουμε για το ακριβές ποσοστό του, αλλά πιστεύουμε ότι η εφαρμογή του είναι σημαντική.
<P>
Τέλος, παρέχουμε επίσης την υποστήριξή μας στο Ταμείο Συνοχής για τα κράτη που έχουν ακαθάριστο εγχώριο προϊόν χαμηλότερο του 90 % του κοινοτικού μέσου όρου.

<SPEAKER ID=142 LANGUAGE="FR" NAME="Baggioni">
Κύριε Πρόεδρε, Κυρία Επίτροπε, αγαπητοί συνάδελφοι, η έκθεση McCarthy-Χατζιδάκη επικροτεί δικαίως το βάσιμο στόχο της Επιτροπής που αποβλέπει στην απλούστευση των κανόνων στον τομέα της διαρθρωτικής πολιτικής.
<P>
Εναπόκειται στο Κοινοβούλιό μας να επισύρει την προσοχή της Επιτροπής και του Συμβουλίου στην ανάγκη να συνδεθεί στενά ο στόχος της οικονομικής και κοινωνικής συνοχής με το στόχο της συνοχής του ευρωπαϊκού χώρου πράγμα το οποίο εκφράζει πολύ καλά η έκθεση Varela.
<P>
Πέρα από τη χερσαία διάσταση της Ένωσης, είναι απαραίτητο να ληφθεί υπόψη η θαλάσσια διάσταση και, συνεπώς, να δοθεί κατάλληλη απόκριση στις ειδικές ανάγκες των νησιωτικών, περιφερειακών, ή απομονωμένων περιοχών. Δεν πρέπει να αφεθεί να υποβαθμισθεί η περιφέρεια της Ευρώπης. Αυτός είναι, δυστυχώς, ο κίνδυνος που διατρέχουν οι περιοχές αυτές λόγω των κοινωνικοοικονομικών στοιχείων που τις χαρακτηρίζουν και των οικονομικών προσανατολισμών της ευρωπαϊκής αγοράς που στηρίζονται ουσιαστικά στους πόλους του Λονδίνου, του Παρισιού και της Βόννης.
<P>
Ο ορισμός του νέου Στόχου 1, που περιλήφθηκε στην έκθεση σχετικά με το γενικό κανονισμό, δεδομένου ότι είναι πολυ στενός, δεν παρέχει την πλέον ελάχιστη δυνατότητα στα κράτη να βελτιώσουν τη συνεκτικότητα των εθνικών ζωνών, επιτρέποντας περιορισμένες εξαιρέσεις εφόσον η διαδικασία είναι διαφανής και ο κατάλογος των επιλέξιμων περιοχών επισυνάπτεται στον κανονισμό. Έτσι, τα εμπόδια στην ανάπτυξη των περιοχών που αντιμετωπίζουν μόνιμα διαρθρωτικά μειονεκτήματα θα μπορούσαν να λαμβάνονται υπόψη δυνάμει του στόχου προτεραιότητας των διαρθρωτικών ταμείων. Σημειώνω, επίσης, με ικανοποίηση ότι η έκθεση σχετικά με το γενικό κανονισμό προβλέπει ειδική πτυχή του Interreg αφιερωμένη στην περιφερειακή συνεργασία με και μεταξύ των νησιωτικών περιοχών πράγμα το οποίο αντιστοιχεί σε δέσμευση της Επιτροπής στην οποία μέχρι σήμερα δεν είχε δοθεί συνέχεια.
<P>
Τέλος, κρίνω ότι είναι σημαντικό να καλυφθεί το κενό της έλλειψης προτάσεων της Επιτροπής αναφορικά με τη σχέση των διαρθρωτικών ταμείων με το σχέδιο ανάπτυξης του κοινοτικού χώρου. Για το σκοπό αυτό, τολμώ να ζητήσω να υποστηριχθούν οι δύο τροπολογίες που καταθέσαμε σχετικά με την έκθεση McCarthy-Χατζιδάκη, προκειμένου ο κανονισμός πλαίσιο να μην αγνοήσει τις προσπάθειες που καταβλήθηκαν για να καταρτισθεί μία συνεκτική στρατηγική σχεδιασμού του κοινοτικού χώρου.

<SPEAKER ID=143 LANGUAGE="PT" NAME="Novo">
Κύριε Πρόεδρε, κυρία Επίτροπε, αγαπητοί συνάδελφοι, το κεντρικό ζήτημα που τίθεται στην έκθεση για τα διαρθρωτικά ταμεία είναι το αν το Κοινοβούλιο αποδέχεται ή όχι τη θέση πως, αρχής γενομένης από το επόμενο Κοινοτικό Πλαίσιο Στήριξης, το ποσοστό του κοινοτικού ΑΕΠ που διατίθεται ως χρηματοδοτικό μέσο για την προώθηση διαρθρωτικών δράσεων στα σημερινά δεκαπέντε κράτη μέλη θα πρέπει να μειωθεί στο 0, 34 %, από το 0, 46 % που είναι σήμερα. Όσοι συμφωνούν με μια τέτοια μείωση, επικυρώνοντας κατ' ακολουθίαν την απόφαση για περικοπή των πόρων των διαρθρωτικών ταμείων, μια εξέλιξη που για τη χώρα μου συνεπάγεται την απώλεια πολλών εκατοντάδων δσεκατομμυρίων εσκούδος, θα ψηφίσουν υπέρ της έκθεσης. Όσοι πιστεύουν πως το τίμημα της διεύρυνσης δεν πρέπει να καταβληθεί αποκλειστικά από τις σημερινές χώρες της συνοχής, δεν πρόκειται να υπερψηφίσουν την παρούσα έκθεση. Αυτή ακριβώς είναι η δική μας θέση, εκτός και αν το Κοινοβούλιο εγκρίνει κάποιες τροπολογίες που προσβλέπουν στην ανατροπή αυτού του προσανατολισμού.
<P>
Και οπωσδήποτε δεν θα ξεχάσουμε την ουσία επειδή η έκθεση περιλαμβάνει κάποιες εν μέρει θετικές πτυχές, όπως, μεταξύ άλλων, οι έντονες ενστάσεις που προβάλλει σχετικά με τη σύσταση ενός αποθεματικού που δήθεν θα πριμοδοτεί την απόδοση, η σκέψη ότι οι κατευθύνσεις της Επιτροπής για τις διαρθρωτικές δράσεις πρέπει να έχουν απλώς ενδεικτικό χαρακτήρα όσον αφορά τη χρησιμοποίηση των δύο τρίτων των πιστώσεων του Στόχου 1, ή η συμπερίληψη της πρωτοβουλίας URBAN.
<P>
Από την πλευρά της, η έκθεση για το Ταμείο Συνοχής επαναλαμβάνει κάτι που ήδη κατοχυρώνεται νομικώς στη Συνθήκη για την Ευρωπαϊκή Ένωση, και που η Ατζέντα 2000 απλώς επιβεβαιώνει, δηλαδή ότι δικαιούχες των πόρων του Ταμείου Συνοχής πρέπει να είναι όλες οι χώρες των οποίων το ΑΕΠ είναι χαμηλότερο από το 90 % του κοινοτικού μέσου όρου, ανεξαρτήτως από το αν ανήκουν ή όχι στην ομάδα χωρών που προσχώρησαν στο ενιαίο νόμισμα.
<P>
Από την άλλη, επαναλαμβάνοντας μια θέση την οποία ανέκαθεν υπερασπιζόμασταν, η έκθεση απορρίπτει την άποψη ότι οι ενισχύσεις από το Ταμείο Συνοχής πρέπει να συναρτώνται από την τήρηση των απαιτήσεων του Συμφώνου Σταθερότητας, όπως προτείνει η Επιτροπή.
<P>
Ελπίζουμε ότι το περιεχόμενο αυτής της έκθεσης δεν θα αλλοιωθεί ουσιαστικά με την ενσωμάτωση τροπολογιών που κατέθεσαν οι κύριοι Walter και Berend, της Σοσιαλιστικής Ομάδας και του ΕΛΚ, τροπολογίες που φανερώνουν μια παντελή απουσία αλληλεγγύης έναντι των σημερινών χωρών της συνοχής και που επιδιώκουν να εμποδίσουν κάποιες χώρες, όπως μεταξύ άλλων η Πορτογαλία, να συνεχίσουν να έχουν πρόσβαση στις χρηματοδοτήσεις του Ταμείου Συνοχής.
<P>
Τέλος, θέλουμε να υπογραμμίσουμε ότι η συνέχιση της χρηματοδότησης αυτών των χωρών από το Ταμείο Συνοχής δεν πρέπει να χρησιμοποιηθεί ως άλλοθι για την άσκηση πρόσθετων πιέσεων, όπως μόλις πρότινος έκανε ο συνάδελφος Berend, ούτε μπορεί να υπονοεί πιθανές και πραγματικές απώλειες πόρων των διαρθρωτικών ταμείων, από τη στιγμή που η αρχή της ύπαρξης του προαναφερόμενου Ταμείου διατρανώνεται στη Συνθήκη και ενδεχομένως συνιστά ένα από τα λιγοστά θετικά στοιχεία που περιλαμβάνει η Ατζέντα 2000.
<P>
Θα ήθελα ακόμη να προσθέσω ότι, όσον αφορά τις υπόλοιπες εκθέσεις, θα τις υποστηρίξουμε στην ολότητά τους, εφόσον αναφέρονται σε κανονισμούς που κατ' ουσίαν έχουν επιχειρησιακό χαρακτήρα. Σχετικά με το ΧΜΠΑ, υποστηρίζουμε τη στρατηγική που επιλέγει η έκθεση με κατεύθυνση την ενοποίηση κανονισμών που ρυθμίζουν τη δραστηριότητα του τομέα, παρ' όλο που δεν θεωρούμε ούτε αναγκαία ούτε ενδεδειγμένη την παρουσίαση, ήδη από τώρα, ενός τόσο ολοκληρωμένου εγγράφου, το οποίο, γι' αυτόν ακριβώς το λόγο, δεν αποτέλεσε αντικείμενο ενδελεχούς εξέτασης όσον αφορά όλες τις πιθανές του επιπτώσεις.

<SPEAKER ID=144 LANGUAGE="DE" NAME="Schroedter">
Κύριε Πρόεδρε, αγαπητοί συνάδελφοι, αξιότιμη κυρία Επίτροπε, ασφαλώς απορείτε που ειδικά εγώ είμαι η πρώτη και η μόνη που διαπιστώνω εδώ πως η πρόταση της Επιτροπής είναι σχετικά ισορροπημένη, σε συνάρτηση με το τόσο στενό οικονομικό πλαίσιο. Είναι εύλογο να γίνει συγκέντρωση των πόρων στις ασθενέστερες περιοχές. Οι Πράσινοι υποστηρίζουν τα σχέδια της Επιτροπής, μολονότι είμαστε βέβαια αναγκασμένοι να διαπιστώσουμε ότι η Επιτροπή δεν έδειξε καμία εσωτερική ευελιξία αναφορικά με τα όρια αποθεματικών του δικού της τομέα. Εδώ, δεν κατάφερε να δημιουργήσει δομές με συνοχή.
<P>
Διαπιστώνω απλώς ότι δεν υπάρχει ενιαία δομή ενίσχυσης για τον χώρο της υπαίθρου, ούτε προσπάθεια ανεύρεσης λύσης για τα προβλήματα των ευρωπαϊκών περιοχών που βρίσκονται στα σύνορα με τις υποψήφιες για ένταξη χώρες, και συγκεκριμένα για τη δημιουργία εκεί της δυνατότητας διασυνοριακής ενίσχυσης. Το κοινό ταμείο είναι η μόνη λογική προσέγγιση για την ανεύρεση λύσης, ενώ η Επιτροπή παραμένει άπραγη.
<P>
Φυσικά, είναι φανερό ότι έγιναν πρόοδοι. Κυρίως στον κανονισμό για τα Διαρθρωτικά Ταμεία, επιτέλους επιτεύχθηκε να θεσπιστεί ως κεντρικός στόχος η αειφόρος ανάπτυξη. Πρέπει να αποκατασταθεί και πάλι η ισορροπία μεταξύ οικονομίας, οικολογίας και κοινωνικής ασφάλειας, αν θέλουμε οι περιφέρειες να μην μείνουν αιώνια προβληματικές παρά να έχουν σταθερή ανάπτυξη. Φυσικά, για μια παρόμοια σταθερότητα είναι αποφασιστικής σημασίας η συμμετοχή των τοπικών και περιφερειακών φορέων και των κοινωνικών ομάδων.
<P>
Τα διαρθρωτικά ταμεία έχουν μια τέτοια δημοκρατική προσέγγιση. Το Κοινοβούλιο προώθησε σημαντικές σχετικές βελτιώσεις στην Επιτροπή Περιφερειών. Οι προσφερόμενες δυνατότητες θα μπορούσαν να ωθήσουν τους κοινωνικούς φορείς να συμμετάσχουν σημαντικά στη διαμόρφωση των σχεδίων. Δυστυχώς, παραμένουμε στο «θα μπορούσαν», γιατί είναι σε όλους σαφές ότι η νέα νομική βάση έρχεται πολύ καθυστερημένα και τα σχέδια έχουν τελειώσει από καιρό. Γι' αυτό, κυρία Επίτροπε, περιμένω να μας υποβάλετε σήμερα μια πρόταση σχετικά με το πώς μπορεί, εν όψει του συγκεκριμένου διλήμματος, να πραγματοποιηθεί όντως έγκαιρα η δημοκρατική συμμετοχή όπως προβλέπεται στα διαρθρωτικά ταμεία.
<P>
Δυο λόγια ακόμη προς τους συναδέλφους! Δεν έχει νόημα να θέλουμε να περάσουμε εδώ παλιά αιτήματα κεκτημένων σαν να είμαστε σε πανηγύρι. Τα διαρθρωτικά ταμεία δεν είναι εθνικό μαγαζί. Καλούμαστε να στηρίξουμε τη γερμανική κυβέρνηση στην πρόθεσή της να συμπληρώσει τον Μάρτιο το πακέτο της Ατζέντας 2000. Πρόκειται για την έσχατη ημερομηνία, αν θέλουμε να λάβουν στ' αλήθεια ενίσχυση οι περιφέρειες τον Ιανουάριο.

<SPEAKER ID=145 LANGUAGE="ES" NAME="Escolα Hernando">
Kύριε Πρόεδρε, κυρίες και κύριοι βουλευτές, θα ήθελα, εξ ονόματός μου και εξ ονόματος των άλλων 60 βουλευτών του Ευρωπαϊκού Κοινοβουλίου που ανήκουν στις Ομάδες των Σοσιαλιστών, του Λαϊκού Κόμματος, των Φιλελευθέρων, της ΕΕυρ, της ΕΕΑ/ΑρΠρΒΧ, των Πρασίνων και της ΕΡΣ, οι οποίοι παρουσιάσαμε από κοινού την τροπολογία αριθ. 49, να επιστήσω την προσοχή σας σε ένα συγκεκριμένο σημείο, που δεν εξετάστηκε στην έκθεση για την οποία συζητάμε αυτή τη στιγμή. Αναφέρομαι στη συγκριτική αδικία που συνεπάγεται η αποδοχή ότι, ενώπιον όμοιων προβλημάτων, η Επιτροπή μπορεί να παράσχει λύσεις όχι μόνο διαφορετικές, αλλά και σαφώς μεροληπτικές. Και αυτό ακριβώς συμβαίνει, δυστυχώς, αν αναλύσουμε την πρόταση της Επιτροπής όσον αφορά τον Στόχο 1.
<P>
Η Επιτροπή, όπως όλοι γνωρίζετε, ορίζει τρεις τρόπους για την υπαγωγή στον στόχο 1:
<P>
α)πρώτη επιλογή, το χαμηλό κατά κεφαλήν εισόδημα. Όλες, επαναλαμβάνω, όλες οι περιφέρειες της Ευρώπης με κατά κεφαλήν εισόδημα χαμηλότερο από το 75 % του ευρωπαϊκού μέσου όρου εντάσσονται στον Στόχο 1·β)δεύτερη επιλογή, ο χαρακτήρας της άκρως απομακρυσμένης περιφέρειας. Όλες, επαναλαμβάνω και πάλι, όλες οι άκρως απομακρυσμένες περιφέρειες της Ευρώπης εντάσσονται στον Στόχο 1·γ)τρίτη επιλογή, το να αποτελούν επί του παρόντος τμήμα του Στόχου 6. Δηλαδή, να πάσχουν από πολύ χαμηλή πυκνότητα πληθυσμού. Όμως, στην περίπτωση αυτή, αποκλειστικά σε σχέση με τις βόρειες χώρες.Λογικά, το ερώτημα είναι άμεσο: γιατί η Επιτροπή θεωρεί τη χαμηλή πυκνότητα πληθυσμού μειονέκτημα αρκετά σημαντικό, ώστε να παρέχει πρόσβαση Στον στόχο 1, αλλά μόνο σε μια συγκεκριμένη ζώνη της Ένωσης; Τι θα σκεφτόσασταν εσείς αν η Επιτροπή πρότεινε, αυθαίρετα, να ανήκουν στον Στόχο 1 μόνο ορισμένες από τις άκρως απομακρυσμένες περιφέρειες ή μόνο ορισμένες από τις περιφέρειες με κατά κεφαλήν εισόδημα χαμηλότερο από το 75 % του ευρωπαϊκού μέσου όρου; Είναι βασική δημοκρατική αρχή ότι στο ίδιο πρόβλημα πρέπει να αντιστοιχεί ίδια λύση. Δεν είναι συνεπές ορισμένες ζώνες της Ένωσης να μπορούν να έχουν πρόσβαση στον Στόχο 1 λόγω της χαμηλής πυκνότητας του πληθυσμού τους και άλλες όχι. Η συνεπής λύση είναι αυτή που προτείνουμε στην τροπολογία 49, δηλαδή να συμπεριληφθεί άμεσα στον Στόχο 1 το κριτήριο της χαμηλής πυκνότητας πληθυσμού.

<SPEAKER ID=146 LANGUAGE="EN" NAME="Nicholson">
Κύριε Πρόεδρε, θα ήθελα να ξεκινήσω την παρέμβασή μου συγχαίροντας όλους τους εισηγητές για τις εκθέσεις που μας παρουσίασαν σήμερα. Ασφαλώς, τα διαρθρωτικά ταμεία παρείχαν πολύ αξιόλογη υποστήριξη σε περιφερειακές και φτωχές περιοχές σε πολλά μέρη της Ευρωπαϊκής Ένωσης για πολλά χρόνια. Τώρα βρισκόμαστε σε ένα στάδιο κατά το οποίο χρειάζονται μεταρρυθμίσεις. Είχαν τεράστια επιτυχία και προχώρησαν πολλά σχέδια τα οποία αλλιώς ποτέ δεν θα ξεκινούσαν.
<P>
Η υποστήριξη της Ευρωπαϊκής Ένωσης για τη δική μου περιοχή σε δύσκολες και επικίνδυνες εποχές μάς έδωσε ελπίδα για ένα καλύτερο αύριο και μας βοήθησε να διατηρήσουμε τη θέση μας για πάνω από 30 χρόνια.
<P>
Καταλαβαίνω για ποιο λόγο πρέπει να υπάρχει το μέτρο του 75 %. Οφείλω να πω στην Επιτροπή ότι χρειαζόμαστε μια κάποια ευελιξία για να διασφαλίσουμε ότι ειδικές περιοχές θα εξακολουθήσουν να δέχονται υποστήριξη. Για μένα, που έρχομαι από τη Βόρειο Ιρλανδία, η κατάργηση του χαρακτηρισμού Στόχος Ι θα έστελνε ένα λανθασμένο μήνυμα σε μία εξαιρετικά σημαντική και κρίσιμη στιγμή.
<P>
Η έκθεση του Κοινοβουλίου είναι ισορροπημένη, υπεύθυνη και ρεαλιστική. Καθιστά δυνατή μία πρόταση καλύτερη από αυτήν που υπάρχει αυτή τη στιγμή.
<P>
Συμφωνώ με το αποθεματικό επίδοσης κατ'αρχήν, αλλά είναι πολύ υψηλό: δεν θα έπρεπε να υπερβαίνει το 4 ή 5 %. Δεν υπάρχουν αρκετά ευρωπαϊκά προγράμματα. Θα ήθελα να δω να παραμένουν η πρωτοβουλία URBAN και άλλες ευρωπαϊκές πρωτοβουλίες - 5 ή 6 το πολύ - έτσι ώστε ο κόσμος να μπορεί να καταλαβαίνει ότι αυτό προέρχεται από την Ευρωπαϊκή Ένωση.

<SPEAKER ID=147 LANGUAGE="FR" NAME="Blot">
Κύριε Πρόεδρε, θα μιλήσω εν πρώτοις σχετικά με την αιτιολογική σκέψη Γ της έκθεσης η οποία διευκρινίζει ότι τα διαρθρωτικά ταμεία και το ταμείο συνοχής αποτελούν τα βασικά μέσα της οικονομικής και κοινωνικής συνοχής στην Ευρώπη. Χωρίς αμφιβολία, θα ήταν ενδιαφέρον να γίνει συστηματικότερη διάκριση μεταξύ, αφενός, της συνοχής σε επίπεδο των διαφόρων κρατών μελών και σε επίπεδο της συνοχής στο εσωτερικό των κρατών και, αφετέρου, ειδικότερα της συνοχής σε επίπεδο αγροτικών και αστικών ζωνών. Αναφορικά με το πρώτο σημείο της συνοχής μεταξύ των κρατών, είναι δύσκολο να μη συμφωνήσει κανείς με τους εισηγητές, δεδομένου ότι η συγκέντρωση των πιστώσεων σε ορισμένα κράτη είναι απαραίτητη για λόγους αποτελεσματικότητας. Πάντως, δεν πρέπει να λησμονηθεί η ανάγκη για διασυνοριακή συνοχή γιατί εναπομένουν ακόμα πολλά να γίνουν στον τομέα αυτό. Δεν πρέπει οι πιστώσεις που διατίθενται για τη διασυνοριακή συνοχή να υποστούν τις επιπτώσεις άλλων προσανατολισμών όσον αφορά τους στόχους. Είναι αλήθεια ότι στη σελίδα 14 τα προγράμματα Interreg αντιμετωπίζονται ιδιαίτερα ικανοποιητικά από την άποψη αυτή.
<P>
Κατά τη γνώμη μου, η εσωτερική συνοχή στα κράτη μέλη, για τη οποία πιθανόν να γίνεται λιγότερο λόγος, είναι ιδιαίτερα σημαντική γιατί η συνοχή μεταξύ των αγροτικών και των αστικών ζωνών είναι θεμελιώδης στα στάδια ανάπτυξης τα οποία διερχόμαστε σήμερα και τα οποία συμβαίνουν, σε μεγάλο βαθμό, σε βάρος των αγροτικών ζωνών. Όμως ο στόχος 5 Β θα καταργηθεί, πράγμα το οποίο είναι χωρίς αμφιβολία λυπηρό, και αυτό ενέχει τον κίνδυνο να εγκαταλειφθούν οι αγροτικές ζώνες· για παράδειγμα σκέφτομαι μία περιοχή την οποία γνωρίζω πολύ καλά, τη βορειοδυτική Αλσατία, την οροσειρά των Βοσγίων, το Σουντγκάου. Ευνοείται ακουσίως η αστικοποίηση περιοχών οι οποίες από άλλη άποψη είναι μειονεκτικές. Θα ήταν ενδιαφέρον να γνωρίζουμε το ποσοστό των πόρων των ταμείων που διατίθενται για τις αστικές και τις αγροτικές ζώνες. Για παράδειγμα, οι πόροι του κοινωνικού ταμείου και του ταμείου βιομηχανικής αναδιάρθρωσης διατίθενται ουσιαστικά στις πόλεις. Εγκρίνω απολύτως την παράγραφο 3 των εισηγητών που τονίζουν δικαιολογημένα ότι είναι απαραίτητο να υπάρξει μια διαφοροποιημένη προσέγγιση για τη συνεκτική ανάπτυξη των αγροτικών ζωνών στο πλαίσιο του στόχου 2. Ελπίζω η επιθυμία αυτή να ληφθεί υπόψη μεταγενέστερα, και οι αγροτικές ζώνες να μην υποστούν τις συνέπειες της αναδιάρθρωσης των ταμείων που πραγματοποιείται σήμερα.

<SPEAKER ID=148 LANGUAGE="IT" NAME="Baldarelli">
Κύριε Πρόεδρε, αξιότιμοι συνάδελφοι, όσον αφορά τον τομέα της αλιείας, εμείς ως Ευρωπαϊκό Κοινοβούλιο επιθυμούμε έναν ενιαίο προγραμματισμό του τομέα. Η πρόταση της Επιτροπής μοιάζει πολύ με τη θεωρία του κατακερματισμού: ουσιαστικά θέλει να χωρίσει τον τομέα ανάλογα με τις εδαφικές πραγματικότητες και δεν δίνει τη δυνατότητα μιας ενιαίας διαχείρισης όσον αφορά ακριβώς το Ταμείο Περιφερειακής Ανάπτυξης, το Ευρωπαϊκό Ταμείο Επενδύσεων, το Ευρωπαϊκό Ταμείο Εγγυήσεων και το Ευρωπαϊκό Κοινωνικό Ταμείο.
<P>
Επιθυμούμε έναν ενιαίο προγραμματισμό επειδή πιστεύουμε ότι δεν είναι δυνατόν να υπάρχουν διακρίσεις μεταξύ των διαφόρων περιοχών όπου ασκείται αλιευτική δραστηριότητα και είμαστε πεπεισμένοι ότι αυτό μπορεί να γίνει μέσω ενός κανονισμού που να είναι σε θέση να προγραμματίσει με ενιαίο τρόπο τις δράσεις του αλιευτικού τομέα που περιλαμβάνονται στο Στόχο 1, τις δράσεις του Στόχου 2 καθώς και τις περιφέρειες εκείνες που βρίσκονται εκτός των Στόχων 1 και 2. Θα αντιμετωπίσουμε τον κίνδυνο διακρίσεων εάν δεν πρόκειται για ενιαία δράση. Για το λόγο αυτόν, δεσμευόμαστε να προτείνουμε έναν σοβαρό και αυστηρό κανονισμό προλαμβάνοντας την πρόταση της Επιτροπής. Για το λόγο αυτόν, εξετάσαμε την αλιεία όχι μόνο αποκλειστικά από την άποψη της παραγωγής και της αγοράς, αλλά αξιολογήσαμε επίσης τα θέματα του περιβάλλοντος, του σεβασμού του κοινωνικού ζητήματος, την ανάκτηση των οικονομικών και κοινωνικών δραστηριοτήτων που συνδέονται με τον τομέα και σκεφτήκαμε επίσης και την αγορά. Επιπλέον, προβληματιστήκαμε σχετικά με τη δυνατότητα δημιουργίας μικτών εταιριών που αφορούν τις τρίτες χώρες αξιοποιώντας τους ΜΚΟ και αξιοποιώντας επίσης τις δραστηριότητες αλιείας μικρής κλίμακας.
<P>
Εν συντομία, η δική μας πρόταση ήταν σοβαρή, ακριβής και επίκαιρη, πρόταση που θα θέλαμε η Επιτροπή να είχε φυσικά προωθήσει. Στην πραγματικότητα, η Επιτροπή καθυστερεί, από πολλές απόψεις μας έχει ωστόσο εντυπωσιάσει θετικά το γεγονός ότι το Συμβούλιο Αλιείας είναι αρκετά συνεπές έναντι της προσέγγισης του Κοινοβουλίου και συνεπώς έχουμε επίσης επίγνωση ότι η Επιτροπή θα προτείνει έναν κανονισμό λαμβάνοντας υπόψη τις προτάσεις που υπέβαλε το ίδιο το Κοινοβούλιο και τις οποίες υπογράμμισε το Συμβούλιο Αλιείας με ακριβή τρόπο. Για το λόγο αυτόν, η δυνατότητα διπλής ανάγνωσης για την έγκριση σήμερα αυτής της πρότασης κανονισμού και για την έγκριση, τον Απρίλιο, της νομοθετικής πρότασης αξιολογώντας κατ' ουσίαν τη νέα πρόταση της Επιτροπής θα μας επιτρέψει να δώσουμε ενιαία απάντηση και να προβλέψουμε ενιαία μεταχείριση στον τομέα της αλιείας, αποφεύγοντας διακρίσεις που θα ήταν πραγματικά αρνητικές.

<SPEAKER ID=149 LANGUAGE="DE" NAME="Glase">
Κύριε Πρόεδρε, κυρίες και κύριοι, όπως είπε η εισηγήτρια κυρία Jφns, η έκθεσή της αφορά τη διαμόρφωση του περιεχομένου του Ευρωπαϊκού Κοινωνικού Ταμείου. Με τη ρύθμιση-πλαίσιο σκοπεύεται να κανονιστούν ουσιώδη πράγματα, ενώ δεν είναι μέχρι σήμερα σαφές αν ορισμένα σημεία θα ήταν καλύτερα να περιλαμβάνονται στο κείμενο του κανονισμού του ΕΚΤ. Αυτά τα προβλήματα οριοθέτησης δεν θα έπρεπε να παρουσιαστούν ξανά στο μέλλον. Ως προς το περιεχόμενο και την κατεύθυνση, αρχικά υπήρξαν πολύ μεγάλες διαφορές απόψεων μεταξύ της Ομάδας μου και των Σοσιαλιστών. Μέσα από πολλές συζητήσεις και γύρους διαπραγματεύσεων σε πνεύμα συνεργασίας - που διάρκεσαν μέχρι χθες το απόγευμα - μπόρεσαν να βρεθούν συμβιβασμοί.
<P>
Θα ήθελα να ευχαριστήσω ιδιαίτερα την εισηγήτρια για την προθυμία της να συζητήσει μαζί μου και για τον εξαιρετικό ζήλο της και να της εκφράσω την εκτίμησή μου. Συμφωνούμε ως προς τη βασική κατεύθυνση. Το ΕΚΤ αποτελεί το διαρθρωτικό μέσο για την καταπολέμηση της ανεργίας. Η καταπολέμηση της ανεργίας είναι η καλύτερη κοινωνική πολιτική. Η ανεργία είναι το μεγαλύτερο οικονομικό και κοινωνικοπολιτικό μας πρόβλημα και τα κονδύλια του ΕΚΤ είναι περιορισμένα. Υπό το φως αυτών των δεδομένων πρέπει να δούμε τους συμβιβασμούς που επιτεύχθηκαν. Επίσης, αυτό είναι και το μήνυμα προς την Επιτροπή κατά τη μεταφορά του κειμένου. Ως εκ τούτου, η γενική εκπαίδευση αυτή καθ' εαυτή δεν ανήκει στους τομείς παρέμβασης του ΕΚΤ. Ασφαλώς, αποτελεί προϋπόθεση για την επαγγελματική δραστηριότητα και την καλλιέργεια της δια βίου μάθησης.
<P>
Ασφαλώς θα έπρεπε και η Ευρώπη να συμβάλει σ' αυτό. Όμως, βάσει της εμπειρίας από τις τελευταίες περιόδους του σχεδιασμού συμφωνήσαμε να μην προφέρουμε μόνο τη λέξη «συγκέντρωση», επειδή ακούγεται ωραία, αλλά και να την υλοποιήσουμε με συνέπεια. Αυτό ισχύει και για την χρήση των πόρων του ΕΚΤ: πρέπει να επικεντρωθεί στην ενεργό καταπολέμηση της ανεργίας. Και κατ' αυτήν πρέπει όλοι σε όλα τα επίπεδα να προσανατολίζονται στις κατευθυντήριες γραμμές της πολιτικής για την απασχόληση.
<P>
(Ο Πρόεδρος διακόπτει την ομιλήτρια)

<SPEAKER ID=150 NAME="Πρόεδρος">
Λόγω του αριθμού των ομιλητών είμαι υποχρεωμένος να τηρήσω μία πολύ αυστηρή στάση. Επομένως, παρακαλώ να ολοκληρώσετε σύντομα, σε τριάντα δευτερόλεπτα.

<SPEAKER ID=151 LANGUAGE="DE" NAME="Glase">
Επιτρέψτε μου τελειώνοντας να επαναλάβω τα λόγια της εισηγήτριας: το ΕΚΤ πρέπει στο μέλλον να υποστηρίζει την ευρωπαϊκή στρατηγική για την απασχόληση και τα εθνικά πολυετή προγράμματα δράσης για την απασχόληση που καταρτίζονται στο πλαίσιο της στρατηγικής αυτής. Τη θέση αυτή μπορώ να την υποστηρίξω πλήρως.

<SPEAKER ID=152 LANGUAGE="EN" NAME="Teverson">
Κύριε Πρόεδρε, καταρχάς θα ήθελα να συγχαρώ την Επίτροπο διότι ετόμασε μία πρόταση η οποία σε γενικές γραμμές δεν αμφισβητείται στα 15 κράτη μέλη και σε όλες τις πτέρυγες αυτού του Κοινοβουλίου. Αυτό δεν είναι μικρό επίτευγμα. Θέλω να επικεντρώσω την προσοχή μου σε τρεις συγκεκριμένους τομείς: τα χρονοδιαγράμματα, τα κριτήρια για τον Στόχο 2 και την πρόσβαση στους πόρους.
<P>
Πρώτον, όσον αφορά τα χρονοδιαγράμματα, πολύ πρόσφατα έγινε μια ανεπίσημη σύνοδος κορυφής με θέμα το πώς θα φέρουμε την Ευρώπη πιο κοντά στον πολίτη. Ένα από τα θέματα κλειδιά στη χρηματοδότηση από τα διαρθρωτικά ταμεία είναι να διασφαλίσουμε ότι διαθέτουμε τους περιφερειακούς και διαρθρωτικούς πόρους εγκαίρως. Αυτός είναι ένας από τους σημαντικότερους τομείς στους οποίους η Ευρωπαϊκή Ένωση έχει αξιοπιστία. Βεβαίως, πρέπει να συμπληρώσουμε και την υπόλοιπη Ατζέντα 2000 αλλά πρέπει να είμαστε εκεί για τη Σύνοδο Κορυφής του Μαρτίου.
<P>
Το άλλο που θα ήθελα να πω είναι ότι θα σημειωθεί μια δυσχέρεια παραγωγής στις αρχές του έτους 2000, που θα καθιστά δύσκολη την έγκριση αυτών των προγραμμάτων. Θα ήθελα να ρωτήσω την Επίτροπο πώς σκοπεύει να αντιμετωπίσει το σχεδόν αδύνατον έργο για το προσωπικό της, να εγκρίνει εγκαίρως ΚΠΣ και ΕΕΠ έτσι ώστε να αρχίσει η εφαρμογή αυτών των προγραμμάτων.
<P>
Δεύτερον, όσον αφορά τα κριτήρια: για τον Στόχο 1 έχουμε έναν πολύ καλό και αυστηρό ορισμό για το ποιος πρέπει να παίρνει τον χαρακτηρισμό Στόχος 1, με βάση πρώτα απ' όλα το ΑΕΠ. Όμως, για τον Στόχο 2, το ΑΕΠ δεν αποτελεί κριτήριο χαρακτηρισμού. Θα δεχτεί η Επιτροπή το ΑΕΠ ως ένα από τα επιπλέον κριτήρια χαρακτηρισμού για τον Στόχο 2; Είναι ο καλύτερος δείκτης φτώχειας, ας τον χρησιμοποιήσουμε λοιπόν.
<P>
Τρίτον, όσον αφορά την πρόσβαση. Ένα από τα πράγματα που ακούω πιο συχνά από τους ψηφοφόρους μου είναι πόσο δύσκολο είναι να λάβει κανείς χρηματοδότηση από τα διαρθρωτικά ταμεία, ιδιαίτερα όταν πρόκειται για μικρές εθελοντικές οργανώσεις ή εταιρείες. Το ξέρω ότι είναι πάνω απ' όλα εθνικό πρόβλημα, αλλά πώς διασφαλίζουμε εμείς ότι αυτές οι οργανώσεις μπορούν εύκολα να έχουν πρόσβαση στους πόρους της Ευρωπαϊκής Ένωσης χωρίς να ταλαιπωρούνται από τη γραφειοκρατία;

<SPEAKER ID=153 LANGUAGE="EN" NAME="Gallagher">
Κύριε Πρόεδρε, καταρχάς θα ήθελα να συγχαρώ τον κ. Arias Caρete για την παρουσίαση της πολύ καλής έκθεσής του. Αποτίω φόρο τιμής σε όλους τους συναδέλφους στην Επιτροπή Αλιείας για την παρουσίαση μίας σειράς πολύ ρεαλιστικών προτάσεων. Με τη μεταρρύθμιση του 1994 διασφαλίστηκε μια κοινή προσέγγιση για όλες τις περιοχές της Ένωσης που εξαρτώνται από την αλιεία. Υπάρχουν πολλές τέτοιες περιοχές σε ολόκληρη την Ένωση, όπου δεν υπάρχει εναλλακτική πηγή απασχόλησης.
<P>
Τα μέτρα αυτά συμπληρώθηκαν από τα κοινωνικοοικονομικά μέτρα του 1995, όπως υπογράμμισα στην έκθεσή μου εξ ονόματος της Επιτροπής Αλιείας. Η Σύνοδος Κορυφής του Εδιμβούργου δεν ενέκρινε την πρόταση του Κοινοβουλίου για έναν ξεχωριστό στόχο αναφορικά με την αλιεία. Ωστόσο, έκανε δεκτά τα ισχυρά επιχειρήματα του Κοινοβουλίου διατάσσοντας να διατεθούν οι κατάλληλοι πόροι στις παράκτιες περιφέρειες που εξαρτώνται από την αλιεία. Η πρόταση της Επιτροπής αποτελεί ένα βήμα προς τα πίσω και δεν κάνει τίποτα για να βελτιώσει τη μοίρα των αλιευτικών κοινοτήτων.
<P>
Η πρόταση είναι υπερβολικά γενική. Αφήνει ένα κενό το οποίο πρέπει να συμπληρώσει όχι αυτό το Κοινοβούλιο αλλά η Επιτροπή. Η Επιτροπή ελπίζει να λάβει την επίσημη έγκρισή μας. Πιστεύω ότι δεν πρέπει να το κάνουμε αυτό μέχρι να μάθουμε τις λεπτομέρειες. Με τις νέες προτάσεις τα περισσότερα μέτρα για την αλιευτική πολιτική θα οριστικοποιηθούν στο τμήμα των γεωργικών Εγγυήσεων. Αμφισβητώ τη νομιμότητα αυτού του τμήματος όταν χρησιμοποιείται για την χρηματοδότηση διαρθρωτικών μέτρων. Οι γεωργικοί πόροι κατανέμονται σε ετήσια βάση ενώ οι πόροι για την αλιεία διατίθενται σε πολυετή βάση. Ακόμα και αν δεχτούμε κατ' αρχήν την πρόταση της Επιτροπής, πρέπει και εκείνη να συμφωνήσει να διατίθενται πόροι αποκλειστικά και ειδικά για τον τομέα της αλιείας.

<SPEAKER ID=154 LANGUAGE="ES" NAME="Sierra Gonzαlez">
Κύριε Πρόεδρε, κυρία Επίτροπε, κυρίες και κύριοι βουλευτές, κατ' αρχάς θα ήθελα να πω ότι στην προσωρινή έκθεση για τον κανονισμό των διαρθρωτικών ταμείων γίνονται σημαντικά βήματα προς τα εμπρός - τα οποία υποστηρίζουμε - στην ενίσχυση της αρχής της συνεργασίας μέσω της διεύρυνσης των εταίρων που συμμετέχουν στην προετοιμασία, την εκτέλεση και την παρακολούθηση των προγραμμάτων. Πρόοδος συντελείται επίσης στην ενίσχυση της διαφάνειας και στη στήριξη των απομακρυσμένων, των νησιωτικών και των άκρως απομακρυσμένων περιφερειών.
<P>
Υπάρχουν, όμως, σημαντικές πτυχές, με τις οποίες είμαι υποχρεωμένος να εκφράσω τη διαφωνία μου, όπως η έγκριση της πρότασης της Επιτροπής να ορισθούν οι πόροι που προορίζονται για τα διαρθρωτικά ταμεία σε 0, 46 % του ετήσιου ακαθάριστου εγχώριου προϊόντος της Ευρωπαϊκής Ένωσης. Υπάρχουν και με το παραπάνω λόγοι να φοβόμαστε ότι ο προσδιορισμός αυτός θα αποβεί από κάθε άποψη ανεπαρκής για την επίτευξη της οικονομικής και κοινωνικής συνοχής. Η δε διασυνοριακή συνεργασία, αν εγκριθεί αυτή η πρόταση, θα υποστεί βαρύ πλήγμα.
<P>
Από την άλλη πλευρά, η έκθεση είναι συν τοις άλλοις και αντιφατική. Εκφράζει γνώμη αντίθετη προς τη θέσπιση του αποθεματικού επίδοσης που προτείνει η Επιτροπή, αλλά αυτό δεν την εμποδίζει να αφήνει την πόρτα ανοιχτή στη συγκρότηση των αποθεματικών αυτών, μόνο με χρηματοδότηση χαμηλότερη του 10 %. Τι να κρατήσουμε από τα δύο; Είναι ή δεν είναι εναντίον του αποθεματικού επίδοσης;

<SPEAKER ID=155 LANGUAGE="EN" NAME="Ahern">
Κύριε Πρόεδρε, χαιρετίζω τις προτάσεις της Επιτροπής και θα ήθελα να αναφερθώ σε κάποια συγκεκριμένα ζητήματα.
<P>
Όπως τόνισε και ο κ. Collins, η χρηματοδότηση από το Ταμείο Συνοχής δεν πρέπει να συνδέεται με τη νομισματική ένωση. Τα ταμεία συνοχής θα μπορούσαν - και θα ήταν χρήσιμο - να μετατραπούν σε ένα διαρθρωτικό εργαλείο που δεν θα συνδέεται άμεσα με τα διευρωπαϊκά δίκτυα. Εδώ κάναμε μια συνολική τροποποίηση, με την οποία τα διαρθρωτικά ταμεία και τα ταμεία συνοχής ευθυγραμμίζονται με τις δημοσιονομικές προτάσεις που συμφωνήσαμε σε αυτό το Σώμα, όπως επεσήμανε και ο κ. Kellett-Bowman. Δίνουμε προτεραιότητα στις σιδηροδρομικές υποδομές. Στην πατρίδα μου, την Ιρλανδία, παραδείγματος χάρη, ενώ οι σιδηροδρομικές γραμμές είναι σε κατάσταση αποσύνθεσης, πράγμα επικίνδυνο, το μεγαλύτερο μέρος της χρηματοδότησης πήγε στους δρόμους.
<P>
Οι τροπολογίες μας τονίζουν επίσης τη σημασία των διακρατικών δεσμών. Θα ήθελα να ζητήσω από την Επίτροπο να υπογραμμίσει κατά την παρέμβασή της τη σημασία της δημοκρατικής συμμετοχής των τοπικών περιφερειών, ιδιαιτέρως των τοπικών περιφερειών αυτών που ζητούν να χαρακτηριστούν Στόχος 1.
<P>
(Ο Πρόεδρος διακόπτει την ομιλήτρια)

<SPEAKER ID=156 LANGUAGE="EN" NAME="Ewing">
Κύριε Πρόεδρε, σκοπός μου είναι να αγγίξω τις ευαίσθητες χορδές των Επιτρόπων και των βουλευτών που είναι παρόντες και ελπίζω και των Ομάδων τους, για να τους κάνω να υποστηρίξουν την τροπολογία αριθ. 49 που κατατέθηκε εξ ονόματος του συναδέλφου κ. Escolα Hernando και 60 άλλων, και έχουν ήδη δεσμευτεί ότι θα την ψηφίσουν 200 βουλευτές, και την τροπολογία αριθ. 85 εξ ονόματος του κ. Miller που έχει συγκεντρώσει τις υπογραφές όλων σχεδόν των βουλευτών που ανήκουν στο Κόμμα των Εργατικών της Μ. Βρετανίας.
<P>
Οι τροπολογίες αυτές εισαγάγουν την έννοια της απόστασης και της χαμηλής πυκνότητας πληθυσμού. Τα Υψίπεδα και τα Νησιά της Σκωτίας σίγουρα είναι απομακρυσμένα και έχουν χαμηλή πυκνότητα πληθυσμού, της τάξεως του 8.9, όπως μάλλον όλοι γνωρίζουν τώρα. Το ΑΕΠ είναι 76 % του μέσου όρου σύμφωνα με τις πληροφορίες που έχω αυτή τη στιγμή.
<P>
Υπάρχουν δύο θέματα στα οποία θα ήθελα να αναφερθώ: το ένα θέμα μού το ανέφερε πρόσφατα ένας από τους υπουργούς της κυβέρνησης, ο Gus MacDonald, ο οποίος παραδέχεται ότι αν αφαιρέσουμε τους μισθούς των εργαζομένων στις πετρελαιοπηγές - ελάχιστοι από τους οποίους προέρχονται από την περιοχή μου - θα φτάναμε σε ΑΕΠ πολύ μικρότερο του 75 %, και νομίζω ότι αυτή η κατάσταση είναι πολύ άδικη.
<P>
Είμαστε η χώρα του ουίσκυ, αλλά παρ' όλο που το βρετανικό δημόσιο κερδίζει δισεκατομμύρια από αυτό, εμείς δεν κερδίζουμε και πολλά όσον αφορά τα οικονομικά πλεονεκτήματα.
<P>
Η εκλογική μου περιφέρεια περιγράφεται συχνά ως η τελευταία έρημος στην Ευρώπη. Είναι μία έρημος που δημιουργήθηκε από τον άνθρωπο. Δημιουργήθηκε με γενοκτονία. Εμείς οικίσαμε τη γη του Καναδά διότι μάς έδιωξαν από τη δική μας για να φέρουν πρόβατα, τα οποία προσέφεραν μεγαλύτερο κέρδος.
<P>
Η Επιτροπή πραγματοποίησε ένα θαυμάσιο έργο υποστηρίζοντας τα Υψίπεδα και τα Νησιά. Εμείς το εκμεταλλευτήκαμε πλήρως. Δαπανήσαμε τα χρήματα με σύνεση, όπως οφείλει να παραδεχτεί η Επιτροπή. Αλλά δεν μπορεί να περιμένει κανείς να διορθωθούν μέσα σε πέντε χρόνια 150 χρόνια περιφρόνησης και καταπίεσης. Θα ήταν ειρωνία αν το έργο της Επιτροπής σταματούσε ξαφνικά λόγω των υποδομών, τη στιγμή ακριβώς που μας έδωσε τη δυνατότητα, για πρώτη φορά, να σταματήσουμε αυτήν την αφαίμαξη που μας στερούσε τους ευφυέστερους και τους καλύτερους από τους νέους μας οι οποίοι έφευγαν από τα Υψίπεδα και τα Νησιά. Σε μεγάλο μέρος της περιοχής μου υπάρχουν ακόμα δρόμοι με μία λωρίδα κυκλοφορίας, ενώ σε κάποια σημεία το πρατήριο βενζίνης απέχει 50 μίλια. Όταν πάτε εκεί θα διαπιστώσετε ότι η τιμή του πετρελαίου είναι η πιο υψηλή σε ολόκληρη την Ευρωπαϊκή Ένωση. Το νοσοκομείο απέχει εκατό μίλια - θα μπορούσε κανείς να συνεχίσει επ' αόριστον. Και ο καιρός - είμαι σίγουρη ότι όλοι έχετε κατανόηση ως προς αυτό. Μέχρι και ο τυφώνας Μιτς μάς επισκέφτηκε - το μοναδικό κομμάτι της Ευρώπης που επισκέφτηκε - και πέρασε με ταχύτητα 240 χιλιομέτρων την ώρα πάνω από την περιοχή μου. Έχουμε θερμοκρασίες ανταρκτικής το χειμώνα. Τα δύο τρίτα του έτους όλες οι επιφάνειες είναι υγρές, τα σπίτια πρέπει να είναι γερά, το κόστος της απόστασης είναι τεράστιο. Υπάρχουν 90 κατοικημένα νησιά, πιο μακρινά από την Αγγλία, πιο μεγάλα από το Βέλγιο ή τη Δανία - και το κόστος εξαιτίας αυτού του περιφεριακού χαρακτήρα είναι τεράστιο. Προσπαθώ να αγγίξω τις ευαίσθητες χορδές όλων. Σημειώστε για τους συντονιστές σας: Τροπολογίες αριθ. 49 και 85, παρακαλώ.

<SPEAKER ID=157 LANGUAGE="FR" NAME="Souchet">
Κύριε Προέδρε, η έκθεση Arias Caρete εκφράζει μία παραδειγματική προσέγγιση. Όπως και η γνωμοδότηση της κ. Fraga, και η δική μου σχετικά με την περιφερειακή πολιτική και την ανάπτυξη της υπαίθρου εκφράζει μία μεγάλη αποφασιστικότητα και μία μεγάλη αρμονία μεταξύ των απόψεων των τριών επιτροπών - Περιφερειακής Πολιτικής, Γεωργίας, και Αλιείας - σχετικά με την ανάγκη διατήρησης μίας ουσιαστικής Κοινής Αλιευτικής Πολιτικής η οποία να στηρίζεται σε σημαντικά διαρθρωτικά μέτρα τα οποία εφαρμόζονται στο σύνολο της κοινοτικής επικράτειας και τα οποία στοχεύουν την αλιεία, τη θαλασσοκαλλιέργεια και την υδατοκαλλιέργεια, συμπεριλαμβανομένης της ηπειρωτικής και τις δραστηριότητες των σταδίων που ακολουθούν, δηλαδή της μεταποίησης και της εμπορίας.
<P>
Αυτή η ομόφωνη θέση της Επιτροπής Αλιείας, η οποία υιοθετήθηκε μετά από διαβουλεύσεις με τους υπεύθυνους της αλιείας των κρατών μελών, θα έπρεπε να επισύρει την προσοχή της Επιτροπής και ειδικότερα της Επιτρόπου Bonino. Ήδη στη γνωμοδότηση που είχα συντάξει σχετικά με την ανακοίνωση «Ατζέντα 2000», η οποία και υιοθετήθηκε ομόφωνα από την επιτροπή αλιείας, είχαμε προειδοποιήσει την Ευρωπαϊκή Επιτροπή σχετικά με τους κιδύνους της ενδοκοινοτικής μετεγκατάστασης που διέτρεχε το σύνολο του τομέα της αλιείας εάν οι αρχικές προθέσεις της Επιτροπής, οι οποίες προκαλούσαν στρεβλώσεις, δεν τροποποιούνταν μέσω ενός κανονισμού ο οποίος θα επέτρεπε την επιλεξιμότητα του συνόλου της επικράτειας της Ένωσης για τα διαρθρωτικά μέτρα.
<P>
Στον τομέα της γεωργίας, καταρτίσθηκε κανονισμός σχετικά με την ανάπτυξη της υπαίθρου. Καταβλήθηκε ιδιαίτερη φροντίδα προκειμένου να εφαρμόζεται στο σύνολο της επικράτειας της Ένωσης ώστε να διασφαλισθεί η δίκαιη εφαρμογή της ΚΓΠ. Γιατί δεν συμβαίνει και το ίδιο με το τομέα της αλιείας ο οποίος, όπως και η γεωργία, διέπεται από την εφαρμογή μίας κοινής πολιτικής;
<P>
Εάν δεν υπάρξει ένας γενικός οριζόντιος κανονισμός ο οποίος να ενσωματώνει το σύνολο των διαρθρωτικών μέτρων τα οποία εφαρμόζονται στον τομέα της γεωργίας σε όλη την έκταση του ευρωπαϊκού χώρου και που χρηματοδοτείται από ένα ενιαίο μέσο το οποίο είναι προσαρμοσμένο στις ανάγκες του τομέα, τί θα απομείνει από την ΚΑΠ; Μία δέσμη πολυάριθμων περιορισμών με τη μείωση των στόλων και ορισμένα «παυσίπονα» - το υπόλειμμα αυτό δεν θα άξιζε, βέβαια, να αποκαλείται πλέον κοινή πολιτική. Δεν αναμένουμε μία εγκατάλειψη, αλλά τη διατύπωση μίας φιλόδοξης και μακροπρόθεσμης πολιτικής η οποία λαμβάνει υπόψη τη θαλάσσια διάσταση της Ένωσης που αποτελεί ένα από τα θεμελιώδη χαρακτηριστικά της. Κύριε Πρόεδρε, οι τροπολογίες που κατέθεσε η Ομάδα μας αντικατοπτρίζουν το στόχο αυτό.

<SPEAKER ID=158 LANGUAGE="IT" NAME="Cellai">
Κύριε Πρόεδρε, η αντιπροσωπεία της Εθνικής Συμμαχίας εκτιμά ότι ο στόχος της ενίσχυσης της οικονομικής και κοινωνικής συνοχής δεν μπορεί να μην λαμβάνει υπόψη τις ιδιαίτερες πραγματικότητες που επηρεάζονται από διαρθρωτικά μειονεκτήματα, όπως στην περίπτωση των νησιωτικών περιοχών. Τα νησιά αντιμετωπίζουν διαρθρωτικά μειονεκτήματα τα οποία μακροπρόθεσμα καταλήγουν να επηρεάζουν αρνητικά την οικονομική και κοινωνική ανάπτυξή τους και μεταξύ των περιοχών που θα αποκλειστούν από τα προγράμματα του Στόχου 1 περιλαμβάνονται πολλά νησιά. Αυτό σημαίνει ότι οι νησιωτικές περιοχές θα εξεταστούν με τα ίδια κριτήρια όπως και οι περιοχές που δεν έχουν ανάγκη ιδιαίτερων διαρθρωτικών ενισχύσεων. Πρόκειται για αντίφαση. Ο νέος κανονισμός δεν μπορεί να αγνοεί τις ενδείξεις της νέας Συνθήκης του Αμστερνταμ η οποία, στο άρθρο 130 Α και στις δηλώσεις σχετικά με τα νησιά, επισημαίνει και υπογραμμίζει τις ιδιαιτερότητές τους. Θα ήταν συνεπώς ευκταίο να προβλεφθεί μια θέση για τα νησιά στο πλαίσιο του Στόχου 1, μέσω μιας μεγαλύτερης ευελιξίας των παραμέτρων των συναφών με το ΑΕΠ. Και αυτό επειδή μια προσεκτική και ευσυνείδητη εξέταση της κατάστασης θα έπρεπε να δείχνει ότι το ζήτημα δεν αφορά μόνο μακροοικονομικούς λόγους αλλά κυρίως διάφορους λόγους γεωοικονομικής φύσης.
<P>
Όσον αφορά το Στόχο 2, σημειώνουμε ότι η πρόταση της Επιτροπής, δίνοντας ένα συγκεκριμένο ανώτατο όριο πληθυσμού στα διάφορα κράτη μέλη, μπορεί να θέσει σε μειονεκτική θέση ορισμένες περιοχές εις βάρος άλλων. Στην περίπτωση της Ιταλίας, η πρόταση της Επιτροπής να χρηματοδοτηθούν από το στόχο 2 περιοχές που θα εξέλθουν από το Στόχο 1 θα έθετε σε μειονεκτική θέση τις περιοχές της Βορειοκεντρικής Ιταλίας. Η συγκέντρωση των διαρθρωτικών ταμείων μέσω της μείωσης του επιλέξιμου πληθυσμού πρέπει αντίθετα να είναι ισόρροπη και δίκαια κατανεμημένη μεταξύ όλων των κρατών μελών.
<P>
Όσον αφορά τη μεταβατική στήριξη, πιστεύουμε ότι η περίοδος πρέπει να καθοριστεί στα επτά χρόνια, για τις περιφέρειες των Στόχων 1, 2 και 5β. Δεν ζητούμε μεγαλύτερη διάθεση πόρων για τις περιοχές που θα αποτελέσουν μέρος αυτής της ζώνης, αλλά μόνο τη συμμετοχή των διαρθρωτικών ταμείων για όλη την περίοδο του προγραμματισμού. Θα ήθελα να διευκρινίσω ότι μια ιταλική περιοχή, το Αμπρούτσο, θα έπρεπε να μπορεί να επωφελείται από τη μεταβατική στήριξη παρόλο που εξήλθε από το στόχο 1 το 1996, διαφορετικά θα έπρεπε να εξεταστεί το ενδεχόμενο ενσωμάτωσής της στο στόχο 2 με την περαιτέρω επιδείνωση της θέσης της βορειοκεντρικής περιοχής.
<P>
Τέλος, όσον αφορά τις κοινοτικές πρωτοβουλίες, συμφωνούμε στη μείωση του αριθμού τους από δεκατρείς σε τρεις, θεωρούμε όμως σημαντικό να διατηρηθεί η πρωτοβουλία URBAN ούτως ώστε να τεθεί σε εφαρμογή μια ομοιόμορφη πολιτική σε όλη την επικράτεια.

<SPEAKER ID=159 LANGUAGE="FR" NAME="Fayot">
Κύριε Πρόεδρε, οι πρωτοβουλίες INTERREG, URBAN, και LEADER αποτελούν εργαστήρια οικονομικών και κοινωνικών καινοτομιών που πρέπει απολύτως να διατηρηθούν. Το πρόγραμμα INTERREG θα τονώσει το διασυνοριακό σχεδιασμό της ευρωπαϊκής επικράτειας. Αυτό αφορά, επίσης, την ίδια την καρδιά της Ευρώπης και όχι μόνο τις απομακρυσμένες περιφέρειες.
<P>
Όσον αφορά την καρδιά της Ευρώπης, ταξιδέψατε ποτέ με το τρένο μεταξύ Βρυξελλών, Λουξεμβούργου, και Στρασβούργου; Βραδύτητα, έλλειψη άνεσης, καθυστερήσεις και άλλα πολλά. Και όμως, το τρένο για τις αποστάσεις αυτές είναι το ιδανικότερο και οικολογικότερο μέσο μεταφοράς που υπάρχει. Αυτό που θα έπρεπε να είναι μία συμβολική διαδρομή - το τρένο του μέλλοντος στην καρδιά της Ευρώπης - είναι ένα απαρχαιωμένο και ασθμαίνον μέσο μιας άλλης εποχής.
<P>
Τέλος, επανέρχομαι στο INTERREG. Κάτι που θα έπεπε να άρει την απομόνωση, πέρα από τα σύνορα, περιφερειών όπως η Βαλλωνία, η Λοραίνη, και το Λουξεμβούργο είναι ένα τρένο το οποίο δεν κινήθηκε εδώ και εκατό χρόνια. Αυτό που θα έπρεπε να συμβάλει στο σχεδιασμό του διασυνοριακού χώρου είναι απαρχαιωμένο. Ας ασχοληθούμε σοβαρά, Κύριε Πρόεδρε, με τις διασυνοριακές περιφέρειες που δεν ζητούν παρά να ενταχθούν και να αναπτυχθούν.

<SPEAKER ID=160 LANGUAGE="DE" NAME="Rack">
Κύριε Πρόεδρε, ελπίζω ότι δεν θα κοιτάτε ούτε για μένα το ρολόι σας. Ακούσαμε ήδη σήμερα το πρωί πάρα πολλά για το θέμα της διεύρυνσης. Επίσης, συζητήσαμε για το ότι εδώ το θέμα δεν είναι μόνο να επωφεληθούμε από μια ιστορικής σημασίας ευκαιρία, αλλά ότι πρέπει να κάνουμε πάρα πολλά προκειμένου να μπορέσουμε πραγματικά να επωφεληθούμε από τη συγκεκριμένη ευκαιρία. Μιλήσαμε για στρατηγική προσέγγισης και για προενταξιακή στρατηγική, οι οποίες σκοπό έχουν να προωθήσουμε όσο περισσότερο γίνεται τη διαδικασία της οικονομικής και πολιτικής προσέγγισης των υποψηφίων χωρών στην κοινή Ευρώπη.
<P>
Βέβαια, δεν πρέπει να κάνουμε πάρα πολλά μόνο στις υποψήφιες χώρες, και σ' εμάς υπάρχουν ακόμη πολλά που πρέπει να γίνουν. Ως προς αυτό, πολύ συχνά λέμε ότι χρειαζόμαστε θεσμικές μεταρρυθμίσεις. Αυτό είναι ένα σημαντικό ζήτημα, δεν είναι όμως το μόνο. Έχουμε ακόμη στη δική μας επικράτεια πολλές δυνατότητες οικονομικής αναδιάρθρωσης, προκειμένου να διασφαλίσουμε τις δικές μας μελλοντικές ευκαιρίες. Σε σχέση μ' αυτό, υπάρχει ένα σύνθημα που θεωρώ ιδιαίτερα σημαντικό: η Αυστρία ως εκείνη η χώρα με τα προφανώς μεγαλύτερα σύνορα προς τις υποψήφιες χώρες ενδιαφέρεται αναγκαστικά για το να ληφθεί μέριμνα για τις παραμεθόριες αυτές περιφέρειες κατά τρόπον ώστε η μετάβαση και το άνοιγμα των κοινών συνόρων να οργανωθούν έτσι που να υπάρχουν οφέλη και για τις δύο πλευρές των συνόρων και κανείς να μην υποστεί ζημίες.
<P>
Κατά τη διάρκεια μακρών συζητήσεων στην Επιτροπή Περιφερειακής Πολιτικής επιτεύχθηκαν πολλά. Ευχαριστώ ιδιαίτερα την Επίτροπο για θέματα περιφερειών Monika Wulf-Mathies. Χθες το βράδυ, στο πλαίσιο της Ώρας των Ερωτήσεων, είχαμε ήδη την ευκαιρία για μια σύντομη συζήτηση γύρω από το συγκεκριμένο θέμα. Η προθυμία για συνεργασία που επιδείχθηκε, τονίστηκε σήμερα δικαίως από όλες τις πλευρές στο Σώμα. Τα αποτελέσματά της ήταν θετικά, όμως μπορούν να βελτιωθούν ακόμη.
<P>
Η βελτίωση μπορεί και πρέπει να επιτευχθεί με διασφάλιση των πόρων από τη μια και με πολλές καλές ιδέες των περιφερειών από την άλλη. Δεν πρέπει μονίμως να περιμένουμε να μας υπαγορευτεί κάτι από την Ευρώπη. Πρέπει να πάρουμε μόνοι μας την κατάσταση στα χέρια μας. Έτσι, ορισμένα πράγματα πιθανόν να τα θέλαμε διαφορετικά στις προτάσεις της Επιτροπής, τις οποίες κατά βάσιν εγκρίνουμε απόλυτα ως προς το περιεχόμενό τους και τις οποίες προτιθέμεθα να υποστηρίξουμε. Ενδεχομένως θα θέλαμε επίσης έναν ιδιαίτερο στόχο για την ύπαιθρο. Όμως, μας αρκεί επίσης το να είμαστε βέβαιοι ότι αυτή η ύπαιθρος με σταθερή αναλογία πληθυσμού μπορεί να εξασφαλιστεί ανάλογα.
<P>
Ιδιαίτερα σημαντικοί για τα επόμενα χρόνια και για τη μετάβαση είναι οι κανόνες phasing out , ένα μακρόχρονο phasing out εκείνων των περιοχών που βάσει των μελλοντικών κριτηρίων δεν θα επιδέχονται πλέον ενίσχυσης επειδή δεν θα την χρειάζονται πια.

<SPEAKER ID=161 LANGUAGE="FI" NAME="Ryynδnen">
Αξιότιμε κύριε Πρόεδρε, είναι ασφαλώς εύκολο να συμμερίζεται κανείς τους κεντρικούς στόχους της μεταρρύθμισης των διαρθρωτικών ταμείων για τη συγκέντρωση και αποδοτική χρήση των ενισχύσεων, καθώς και για τη μείωση της γραφειοκρατίας και την απλοποίηση της διοίκησης. Κατά την γνώμη μου, στην παρούσα φάση είναι απαραίτητο να μεριμνήσουμε και πρακτικά για την πραγματοποίηση αυτής της πορείας προς μια μεγαλύτερη διασάφηνση. Κατά την εφαρμογή της αρχής της εταιρικής σχέσης θα πρέπει να υπάρξει σαφής κατανομή αρμοδιοτήτων και οι διαδικασίες λήψης αποφάσεων δεν θα πρέπει να δυσχεραίνονται, αντίθετα, οι διαβουλεύσεις και οι δεσμεύσεις των διαφόρων εμπλεκομένων φορέων επιβάλλεται να οργανωθούν κατά έναν ευέλικτο τρόπο.
<P>
Υποστηρίζω την πρόταση της Επιτροπής σχετικά με τα κριτήρια επιλεξιμότητας και το μερίδιο της χρηματοδοτικής συνεισφοράς για τον Στόχο 1. Στο πλαίσιο της αυξημένης ενίσχυσης θα πρέπει να συμπεριληφθούν οι μειονεκτικές περιοχές, δηλαδή οι περιοχές με ΑΕΠ κάτω του επιπέδου του 75 %, καθώς και οι επιλέξιμες περιοχές βάσει των κριτηρίων τα οποία είχαν ήδη συμφωνηθεί στις διαπραγματεύσεις ένταξης, και αφορούν τις βόρειες και αραιοκατοικημένες περιοχές, οι οποίες υπάγονται στον σημερινό Στόχο 6. Όσον αφορά την πληθυσμιακή κάλυψη και τα κριτήρια επιλεξιμότητας για τον Στόχο 2, ελπίζω να τύχουν ευέλικτου χειρισμού, ο οποίος να λαμβάνει υπ'όψιν τις ειδικές συνθήκες κάθε περιοχής. Επί παραδείγματι, στη Φινλανδία, χώρα με τις μεγαλύτερες υπαίθριες εκτάσεις στην Ευρώπη, οι δυσκολίες της βόρειας γεωργίας και οι μεγάλες αποστάσεις τονίζουν την ανάγκη άσκησης μιας αποτελεσματικής πολιτικής για την ύπαιθρο. Ως κριτήρια, οι δείκτες ανεργίας και η φθίνουσα πορεία του πληθυσμού δεικνύουν την αναγκαιότητα λήψης μέτρων για την ανάπτυξη και την ενίσχυση των εν λόγω περιοχών.

<SPEAKER ID=162 LANGUAGE="PT" NAME="Girγo Pereira">
Κύριε Πρόεδρε, κυρία Επίτροπε, συνάδελφοι, η πρώτη έκθεση για τη συνοχή φανερώνει πόσο σπουδαίο εξισωτικό ρόλο έχουν διαδραματίσει οι διαρθρωτικές πολιτικές. Ειδικότερα το Ταμείο Συνοχής έπαιξε θεμελιώδη ρόλο στην επίτευξη της σύγκλισης ανάμεσα στα κράτη μέλη, παρά το γεγονός ότι ορισμένα δεν έχουν ακόμη επιτύχει το 90 % του ΑΕΠ.
<P>
Είναι γεγονός ότι σε ορισμένες χώρες της συνοχής συνεχίζει να παρατηρείται μια σημαντική έλλειψη υποδομών. Οι συγκρουόμενες ανάγκες, αφενός να υπάρξουν επενδύσεις για τη δημιουργία των εν λόγω υποδομών και, αφετέρου, να διασφαλισθούν δημοσιονομικές περικοπές, τόσο στις χώρες που συμμετέχουν στο ευρώ όσο και σε εκείνες δεν συμμετέχουν, αιτιολογούν τη διατήρηση αυτού του Ταμείου.
<P>
Από την άλλη, το Ταμείο Συνοχής έχει θεμελιώδη σημασία για την επίτευξη αειφόρου αναπτύξεως από περιβαλλοντικής σκοπιάς, όπως άλλωστε ορίζεται στη Συνθήκη του Αμστερνταμ. Για το λόγο αυτό, μας χαροποιεί η απόφαση της Επιτροπής σχετικά με τη διατήρηση του Ταμείου, παρά το γεγονός της προσχώρησης των τριών χωρών στο ευρώ. Θα ήταν αδικία εάν οι φτωχότερες χώρες, οι οποίες κατέβαλαν πολύ περισσότερες προσπάθειες ώστε να εκπληρώσουν τα κριτήρια σύγκλισης, με τίμημα την περικοπή δαπανών από τομείς ουσιαστικής σημασίας, κατέληγαν τώρα να στερηθούν από τα οφέλη του μέσου επίτευξης της συνοχής.
<P>
Έχει σημασία να μη συγχέουμε τις έννοιες της ονομαστικής σύγκλισης και της πραγματικής σύγκλισης. Όμως το Ταμείο Συνοχής δεν αποτελεί μόνο τον καρπό μιας πράξης γενναιοδωρίας. Δεν πρέπει να ξεχνάμε ότι επιτρέπει, ως αντάλλαγμα, την επιστροφή χρηματοδοτικών ροών στις πιο ανεπτυγμένες χώρες υπό μορφή κεκτημένων γνώσεων και κεφαλαιουχικών αγαθών, επιστροφές που σε ορισμένες περιπτώσεις, όπως συμβαίνει με την Πορτογαλία, φθάνουν στο ύψος του 50 %.
<P>
Επομένως, η απόφαση της Επιτροπής, πέραν του ότι είναι σύμφωνη προς τις Συνθήκες, συμβαδίζει επίσης με το πνεύμα του Εδιμβούργου, που θέλει μια Ευρώπη στηριζόμενη στη συνοχή και στην αλληλεγγύη.

<SPEAKER ID=163 LANGUAGE="FR" NAME="Moreau">
Κύριε Πρόεδρε, παρά το αυξανόμενο βάρος τους στον κοινοτικό προϋπολογισμό, τα διαρθρωτικά ταμεία δεν επέτρεψαν να διορθωθούν θεμελιωδώς οι περιφερειακές ανισότητες. Δια βίας αντιστάθμισαν τις δυσμενείς συνέπειες της υλοποίησης της ενιαίας αγοράς και της προετοιμασίας του ενιαίου νομίσματος.
<P>
Η αποτελεσματικότητα των διαρθρωτικών ταμείων πρέπει να ενισχυθεί. Για το λόγο αυτό, είναι απαραίτητο να επικεντρωθούν στις πλέον μειονεκτικές περιφέρειες και να προσανατολισθούν σε στόχους οι οποίοι δημιουργούν απασχόληση. Η συμμετοχή των αιρετών αντιπροσώπων των οργανισμών, των πολιτών, δηλαδή της δημοκρατίας, είναι απαραίτητη για την αποτελεσματικότητά τους. Πέρα από τα διαρθρωτικά ταμεία, τίθεται το ερώτημα της μελλοντικής χρηματοδότησης της Ευρωπαϊκής Ένωσης. Είμαι ιδιαίτερα επιφυλακτικός σχετικά με τις κατευθυντήριες γραμμές του πρόσφατου εγγράφου της Επιτροπής που επιδιώκει να επανεξισορροπήσει τις εθνικές συνεισφορές υπό την πίεση της Γερμανίας που θέλει να πληρώσει λιγότερο ενώ επωφελείται από τις αγορές οι οποίες πρόκειται να ανοίξουν στις χώρες της Ανατολικής Ευρώπης.
<P>
Σχετικά με το θέμα αυτό, θα ήθελα να τονίσω ότι η αποκαλούμενη θεωρίας της «δίκαιης επιστροφής» είναι κατά τη γνώμη μου άρνηση της ευρωπαϊκής οικοδόμησης γιατί αντιφάσκει με την αλληλεγγύη χωρίς την οποία δεν μπορεί να υπάρξει Ευρώπη. Αλληλεγγύη με τις φτωχότερες περιφέρειες, με τους τομείς που αντιμετωπίζουν δυσκολία, αλληλεγγύη μεταξύ των ευρωπαϊκών λαών, αλληλεγγύη με τις υποψήφιες χώρες, με τις χώρες της Νότιας Μεσογείου σε μία αγορά συνανάπτυξης.
<P>
Αντί για τους καυγάδες για τις εθνικές εισφορές δεν θα ήταν προτιμότερο να συλλογισθούμε μία καλύτερη χρήση των κοινοτικών πιστώσεων, την αναζήτηση νέων πόρων, για παράδειγμα στο χώρο των χρηματοοικονομικών αγορών, με τη θέσπιση ενός φόρου επί των χρηματοοικονομικών συναλλαγών πράγμα το οποίο, στην περίπτωση αυτή, θα αποτελούσε μία δίκαιη επιστροφή η οποία στηρίζεται στη δικαιοσύνη και όχι ...
<P>
(Ο Πρόεδρος αφαιρεί το λόγο από τον ομιλητή)

<SPEAKER ID=164 LANGUAGE="DE" NAME="Wolf">
Κύριε Πρόεδρε, αγαπητοί συνάδελφοι, αξιότιμοι κύριοι Επίτροποι, πρώτα εκφράζω τις ευχαριστίες μου στην Karin Jφns που περιέλαβε με πολύ εποικοδομητικό τρόπο και τις ιδέες των Πρασίνων. Πραγματικά, δεν πρέπει να υποχωρήσουμε εδώ - αυτό το κατέστησε σαφές και συμφωνώ με όσα είπε. Το ποσοστό του 15 % αντιπροσωπεύει το επίπεδο της ευρωπαϊκής πείρας. Η ειδική ενίσχυση των γυναικών αντιπροσωπεύει το επίπεδο της πολιτιστικής προόδου. Πραγματικά, θέλουμε άραγε να υποχωρήσουμε στο σημείο αυτό, αγαπητοί συνάδελφοι του ΕΛΚ; Πιστεύω ότι οι σοσιαλιστές και οι χριστιανοδημοκράτες του Σώματος θα πρέπει να ξεκαθαρίσουν αν διακινδυνεύουν να υπάρχει μελλοντικά εδώ στο Σώμα μια κόκκινη και πράσινη πλειοψηφία ή αν θα συμφωνήσουμε με λογικά σχέδια.
<P>
(Παρεμβολή του κ. Schiedermeier) Αυτό θα το δούμε! Κυρία Glase, η συγκέντρωση δεν είναι περιορισμός του περιεχομένου των στόχων! Πρόκειται για την πολιτική της αγοράς εργασίας, για τη διαδικασία του Λουξεμβούργου, πρόκειται πρωτίστως για την πολιτική για την απασχόληση στο τρίτο σύστημα. Πρόκειται όμως επίσης για την κοινωνική επανένταξη, που φυσικά πρέπει να συμπληρώνεται από μια καταπολέμηση της φτώχειας που να αξίζει αυτό το όνομα.
<P>
Εδώ πρέπει να τελειώσω. Θέλω όμως να πω ακόμα ότι παγιώσαμε την από κοινού δράση με τα άλλα ταμεία...
<P>
(Ο Πρόεδρος διακόπτει τον ομιλητή)
<SPEAKER ID=165 LANGUAGE="DE" NAME="Raschhofer">
Κύριε Πρόεδρε, αξιότιμοι συνάδελφοι, ίσως να θυμάστε ότι ο Klaus Hδnsch είχε πει με αφορμή την έκθεση Oostlander ότι πολλοί θα μιλήσουν διαφορετική γλώσσα, όταν θα τεθεί το ζήτημα της παραίτησης. Τώρα λοιπόν φθάσαμε ακριβώς σ' αυτό το σημείο. Όποιος γνωρίζει τις θέσεις για το Διαρθρωτικό Ταμείο και το Ταμείο Συνοχής, ξέρει ότι ο Klaus Hδnsch έκανε διάνα λέγοντας αυτά. Όπως συμβαίνει συχνά, όλοι κατά βάθος έχουν την ίδια γνώμη, όταν όμως φθάνουμε στις λεπτομέρειες, στο ζουμί, στην παραίτηση, τότε πολλοί μιλάνε μια διαφορετική γλώσσα.
<P>
Περνάω στα συγκεκριμένα σημεία: πρώτον, στο Ταμείο Συνοχής. Είμαι κι εγώ της γνώμης ότι για τις χώρες που συμμετέχουν στην ΟΝΕ παύει να υπάρχει απαίτηση ως προς τις συγκεκριμένες πιστώσεις.
<P>
Δεύτερον, για τον στόχο 2: η Επιτροπή προτείνει τη διατήρηση του υπάρχοντος κριτηρίου. Συμφωνώ να τηρηθεί αυτό με αυστηρότητα και όχι...
<P>
(Ο Πρόεδρος διακόπτει την ομιλήτρια)

<SPEAKER ID=166 LANGUAGE="IT" NAME="Ghilardotti">
Κύριε Πρόεδρε, με την ενσωμάτωση ειδικού κεφαλαίου για την απασχόληση στη νέα Συνθήκη δρομολογήθηκε μια διαδικασία που κατέληξε, τον προηγούμενο Νοέμβριο στο Λουξεμβούργο, στην έγκριση των κατευθυντήριων γραμμών για την απασχόληση. Ένας από τους πυλώνες αυτών των κατευθυντήριων γραμμών είναι ακριβώς η δυνατότητα απασχόλησης που βασίζεται σε προληπτικές και ενεργητικές πολιτικές παρέμβασης επί της προσφοράς εργατικού δυναμικού, στις οποίες η εκπαιδευτική πτυχή παίζει θεμελιώδη ρόλο.
<P>
Το υπό συζήτηση σήμερα σχέδιο κανονισμού του Κοινωνικού Ταμείου εντάσσεται σε αυτή τη νέα λογική. Αναμφισβήτητα, η Επιτροπή ανέλαβε αξιοσημείωτες προσπάθειες προκειμένου να καταστήσει το Ταμείο όσο το δυνατόν πιο ευέλικτο μέσο, χωρίς ωστόσο να αγνοεί την αποστολή του της εκπλήρωσης ευρωπαϊκών στόχων.
<P>
Θα ήθελα να ανακεφαλαιώσω τους στόχους αυτούς: ανάπτυξη ενεργών πολιτικών για την αγορά εργασίας, προώθηση της κοινωνικής ένταξης, ανάπτυξη συστημάτων εκπαίδευσης και επαγγελματικής κατάρτισης για την πρώθηση της διά βίου εκμάθησης, ανάπτυξη συστημάτων και προτύπων οργάνωσης της εργασίας με στόχο την προώθηση μιας ειδικευμένης εργατικής δύναμης που να είναι σε θέση να αντιμετωπίσει τις προκλήσεις της αλλαγής, στήριξη της επιχειρηματικότητας και των κύκλων επιστημονικής και τεχνολογικής έρευνας, ανάπτυξη δράσεων με στόχο την προώθηση της ισότητας ευκαιριών στην αγορά εργασίας.
<P>
Θα ήθελα να αναφερθώ τώρα σε ορισμένες πτυχές που περιέχονται στην πρόταση της Επιτροπής και που ενισχύθηκαν από την εξαίρετη έκθεση της κ. Jφns. Το φάσμα των χρηματοδοτούμενων μέτρων επιτρέπει την ενσωμάτωση της κατάρτισης σε ένα πακέτο ολοκληρωμένων δράσεων, προκειμένου να διευκολυνθεί η επαγγελματική ένταξη ή επανένταξη. Είναι σημαντικό να υπογραμμιστεί η αποδοχή μιας σειράς προεκπαιδευτικών μέτρων με στόχο εκείνες τις κατηγορίες ατόμων που διαφορετικά θα ήταν ανεπανόρθωτα χαμένες. Με τον τρόπο αυτόν, στόχος είναι να δοθεί μια απάντηση σε προβλήματα που εκτείνονται πέρα από την εργασιακή διάσταση και που επενδύουν αντίθετα σε όλο το άτομο, γεγονός που κατά τη γνώμη μου πρέπει να υπογραμμιστεί ως πολύ σημαντικό. Στο πλαίσιο αυτό, είναι λοιπόν σημαντική η πρόταση να διατεθεί το 1 % των πόρων του Κοινωνικού Ταμείου στη χρηματοδότηση μικρών σχεδίων που τα διαχειρίζονται μη κυβερνητικοί οργανισμοί, μέσω της ανάθεσης σε ενδιάμεσα όργανα βάσει απλοποιημένων διαδικασιών.
<P>
Θα ήθελα να υπενθυμίσω ότι η Επιτροπή ξεκίνησε ήδη έναν σημαντικό πειραματισμό επί του θέματος αυτού. Εξίσου σημαντική είναι η προώθηση της ανάπτυξης νέων πηγών απασχόλησης μέσω της αξιοποίησης του τριτογενούς τομέα και της κοινωνικής οικονομίας, ιδίως για την προώθηση και τη στήριξη της τοπικής ανάπτυξης. Στον τομέα αυτόν, είναι θεμελιώδους σημασίας η πρόταση διεύρυνσης της εταιρικής σχέσης, που πρέπει να καταστεί υποχρεωτική διαδικαστική προϋπόθεση σε εθνικό επίπεδο, τόσο για τις κυβερνήσεις όσο και για τις περιφέρειες.
<P>
Τελευταίο σημείο: πρέπει να διασφαλιστεί η συμμετοχή των γυναικών, επί ίσοις όροις, στα μέτρα που προωθεί το Κοινωνικό Ταμείο όχι μόνο με την ενσωμάτωση του «mainstreaming» στον κανονισμό αλλά και μέσω συγκεκριμένων μέτρων. Για το σκοπό αυτόν, η έκθεση Jφns προτείνει να καθοριστεί ελάχιστη χρηματοδότηση 15 % των πόρων του Κοινωνικού Ταμείου προκειμένου να διασφαλιστεί ότι η προτεραιότητα υπέρ της ισότητας ευκαιριών μεταξύ ανδρών και γυναικών εξακολουθεί να διατηρείται, ακόμη και στο πλαίσιο της εφαρμογής της εκ μέρους των εθνικών και περιφερειακών υπηρεσιών.

<SPEAKER ID=167 LANGUAGE="FR" NAME="d'Aboville">
Κύριε Πρόεδρε, Κυρία Επίτροπε, προέρχομαι από μία περιοχή, τη Βρετάνη, στην οποία η αλιεία αποτελεί ζωτική και δυναμική δραστηριότητα, σημαντικό συντελεστή ανάπτυξης και απασχόλησης, και παράγοντα ισορροπίας όσον αφορά τη χωροταξία. Στην περιοχή μας είμαστε αλιείς από πάππου προς πάππο επί αιώνες. Στην περιοχή μας η αλιεία κυριαρχεί στον τρόπο ζωής μας και στις παραδόσεις μας και εάν, παρά το γεγονός ότι πρόκειται για ένα δύσκολο επάγγελμα, η παρουσία της είναι τόσο έντονη, είναι επειδή πρόκειται για ένα θεμελιώδες χαρακτηριστικό της ταυτότητάς μας. Αυτός είναι ο λόγος για τον οποίο, Κυρία Επίτροπε, θεωρούμε ότι είναι απαράδεκτες οι προτάσεις κανονισμού σχετικά με τις διαρθρωτικές δράσεις στον τομέα της αλιείας οι οποίες, στη σημερινή τους μορφή, θα είχαν ως συνέπεια, όπως τόνισε ο εισηγητής μας, να αμφισβητηθεί η ενότητα του τομέα της αλιείας διασκορπίζοντας τις διαρθρωτικές δράσεις σε διάφορους κανονισμούς, να καταστραφεί η εικόνα του αλιευτικού τομέα που υπάρχει σήμερα, να περιπλακεί η πρόσβαση στις ενισχύσεις εις βάρος του τελικού δικαιούχου, και κυρίως να ενθαρρυνθεί στο μέλλον η μεταφορά δραστηριοτήτων από ορισμένες περιφέρειες προς άλλες περιφέρειες που έχουν περισσότερα πλεονεκτήματα. Στη Βρετάνη, όπως και σε όλες τις περιφέρειες οι οποίες εξαρτώνται από την αλιεία, πρέπει να διατηρήσουμε τα μέσα για τη ναυπήγηση νέων ασφαλέστερων σκαφών, να συνεχίσουμε την προσπάθεια εκσυγχρονισμού των λιμένων και του τομέα της αλιείας, να αξιοποιήσουμε την παραγωγή μας και να καταρτίσουμε τους νέους σε ένα ευγενές επάγγελμα, το οποίο, παρά τα όσα λέγονται ορισμένες φορές, είναι ένα επάγγελμα του μέλλοντος.

<SPEAKER ID=168 LANGUAGE="IT" NAME="Tamino">
Κύριε Πρόεδρε, θα ήθελα να παρέμβω επί της έκθεσης του βουλευτή Arias Caete για τον τομέα της αλιείας. Η Ομάδα των Πρασίνων συμμερίζεται πολλές από τις επικρίσεις που εξέφρασε ο εισηγητής σχετικά με την πρόταση της Επιτροπής, η οποία φαίνεται να είναι αποφασιστικά ανεπαρκής. Ήδη στη διάρκεια της συζήτησης της Επιτροπής Αλιείας, η βουλευτής McKenna μπόρεσε να εκφράσει την άποψή μας και η ίδια αποδέχτηκε τις διάφορες τροπολογίες που κατέθεσε η Ομάδα των Πρασίνων.
<P>
Ωστόσο, δεν συμμεριζόμαστε όλες τις προτάσεις που υπέβαλε ο βουλευτής Arias Caete: αναφέρομαι ιδίως στο νέο παράρτημα ΙΙΙ, όπου προβλέπονται μέτρα υπέρ της κατασκευής νέων αλιευτικών σκαφών. Η Ομάδα των Πρασίνων εκτιμά ότι οι κοινοτικές χρηματοδοτήσεις στο πλαίσιο του ΧΜΠΑ πρέπει να περιορίζονται στα σκάφη που δεν υπερβαίνουν τα 24 μέτρα μήκους. Η πρότασή μας λαμβάνει υπόψη τόσο τις περιβαλλοντικές πτυχές - μια βιώσιμη αλιεία δεν είναι συμβατή με έναν στόλο μεγάλων αλιευτικών σκαφών - όσο και τις πτυχές της απασχόλησης, δεδομένου ότι με τα μεγάλα σκάφη ασχολούνται σίγουρα λιγότεροι αλιείς. Ελπίζουμε ότι το Σώμα θα μπορέσει να εγκρίνει την τροπολογία μας.

<SPEAKER ID=169 LANGUAGE="IT" NAME="Moretti">
Κύριε Πρόεδρε, αυτή η πρόταση μεταρρύθμισης των διαρθρωτικών ταμείων είναι γενικά θετική από άποψη προθέσεων. Μειώνει τους σημερινούς επτά στόχους σε τρεις. Η μείωση αυτή θα επιτρέψει σίγουρα την καλύτερη διαχείριση των ταμείων τόσο εκ μέρους της Επιτροπής όσο και εκ μέρους των περιφερειών. Για μια καλύτερη πρακτική εφαρμογή, θα ήταν ευκταία μια μεγαλύτερη εξουσία λήψης αποφάσεων και μεγαλύτερη αυτονομία, ακόμη και εκ μέρους των επαρχιών που αντιπροσωπεύουν τους οργανισμούς με βαθύτερη συνειδητοποίηση των τοπικών πραγματικοτήτων.
<P>
Όσον αφορά το Στόχο 2, πιστεύω ότι θα πρέπει να δοθεί μεγάλη προσοχή στα κριτήρια επιλεξιμότητας. Ο στόχος αυτός συγκεντρώνει τέσσερις ξεχωριστές και διαφορετικές δράσεις και ιδίως μια δράση υπέρ των αστικών περιοχών, μια δράση υπέρ των βιομηχανικών περιοχών, μία υπέρ των αγροτικών και ορεινών περιοχών και μία υπέρ της αλιείας.
<P>
Αυτός ο συνδυασμός, εάν αγνοηθούν τα κριτήρια επιλεξιμότητας, κινδυνεύει να ζημιώσει τις περιοχές εντός των οποίων υφίστανται ισχυρές ανισότητες από άποψη ανάπτυξης μεταξύ των διαφόρων τομέων. Αναφέρω για παράδειγμα την περιοχή της Λομβαρδίας. Η περιοχή αυτή παρουσιάζει έναν πλουσιότατο βιομηχανικό παραγωγικό ιστό που συχνά μας κάνει να ξεχνούμε τη φτωχή και καθυστερημένη αγροτική ορεινή πραγματικότητα. Η εν εξελίξει ερήμωση του πληθυσμού και η εγκατάλειψη της βοσκής αποτελούν σοβαρά συμπτώματα ενός μη αντιστρέψιμου κακού που προκάλεσε η αδιαφορία μας για τις ορεινές περιοχές. Η κατάργηση της κοινοτικής πρωτοβουλίας LEADER υπέρ των αγροτικών περιοχών αποτελεί εμφανές παράδειγμα αδιαφορίας προς τις ορεινές ζώνες και τον πληθυσμό τους. Διερωτώμαι πώς σχεδιάζει η Επιτροπή να αντιμετωπίσει δίκαια αυτή την πραγματικότητα. Πάντα σχετικά με το πρόγραμμα LEADER, έχει ειπωθεί ότι οι συναφείς δράσεις θα χρηματοδοτηθούν, με τη μεταρρύθμιση των χρηματοδοτήσεων, από το Στόχο 2. Είμαι περίεργος να δω πώς θα πραγματοποιηθεί με συγκεκριμένα μέσα η διαχείριση των πόρων. Είμαι πεπεισμένος - και δεν απέχω πολύ από την πραγματικότητα - ότι οι ομάδες τοπικής δράσης, που χρηματοδοτούνται και προβλέπονται ακόμη από το πρόγραμμα LEADER, θα αναχρηματοδοτηθούν εν μέρει από το νέο στόχο 2, φοβάμαι όμως ότι πολλές από αυτές θα εξαφανιστούν παράλληλα με πολλές ενισχύσεις, βοήθειες και κίνητρα υπέρ της αγροτικής ανάπτυξης. Για άλλη μία φορά βρισκόμαστε αντιμέτωποι με μια ικανοποιητική μεταρρύθμιση των ...
<P>
(Ο Πρόεδρος διακόπτει τον ομιλητή)

<SPEAKER ID=170 LANGUAGE="FI" NAME="Myller">
Αξιότιμε κύριε Πρόεδρε, αξιότιμο μέλος της Επιτροπής, οι εκπρόσωποι του Συμβουλίου, της Επιτροπής και του Κοινοβουλίου έχουν όλοι τους προβεί σε αμοιβαίες εκκλήσεις για την τήρηση του συμφωνηθέντος στο Κάρντιφ χρονοδιαγράμματος. Παράλληλα, καθένας τους διαβεβαιώνει ότι τουλάχιστον το όργανο το οποίο ο ίδιος εκπροσωπεί, θα τηρήσει το χρονοδιάγραμμα. Επομένως, είναι φανερό ότι συμφωνούμε όλοι στο εν λόγω θέμα. Θα έπρεπε τώρα να μπορούμε επίσης να συμφωνήσουμε ομόφωνα ότι, όταν οι αποφάσεις του Συμβουλίου θα έχουν επικυρωθεί, το αργότερο μέχρι την διάσκεψη κορυφής των Βρυξελλών που θα διεξαχθεί τον Μάρτιο, το Κοινοβούλιο θα μπορεί μετά από αυτό να συμμετέχει πλήρως στην λήψη αποφάσεων. Γνωρίζουμε πως και σε αυτό το θέμα υπάρχουν χρονικοί περιορισμοί, με άλλα λόγια θα πρέπει να συμφωνήσουμε επί της ακολουθητέας διαδικασίας.
<P>
Η ανακοίνωση της Επιτροπής σχετικά με το έγγραφο Ατζέντα 2000 αποτελεί μια καλή και ισορροπημένη βάση για την υλοποίηση των μεταρρυθμίσεων στον τομέα της περιφερειακής και της διαρθρωτικής πολιτικής. Ιδιαίτερα σημαντικό είναι να ληφθούν μέτρα για την απλοποίηση της διαχείρισης των διαρθρωτικών ταμείων, να επιδεικνύεται εμπιστοσύνη στους αρμόδιους περιφερειακούς και τοπικούς φορείς, και να επικεντρώνονται οι πόροι στις περιοχές που παρουσιάζουν τα μεγαλύτερα αναπτυξιακά προβλήματα. Είναι ιδιαίτερα σημαντικό να τονιστεί η προτεραιότητα των ζητημάτων σχετικά με την απασχόληση. Η πρόταση της Επιτροπής βασίζεται στις αρχές της Συνθήκης του Αμστερνταμ στην οποία, μεταξύ άλλων θεμάτων, αποδίδεται μεγαλύτερο βάρος από ότι μέχρι σήμερα στα τόσο σημαντικά για τους πολίτες περιβαλλοντικά θέματα. Παρ' όλα αυτά, στην πρόταση της Επιτροπής δεν ολοκληρώνεται το θέμα της ενσωμάτωσης των περιβαλλοντικών θεμάτων στην λειτουργία των περιφερειακών και διαρθρωτικών ταμείων και του ταμείου συνοχής. Μετά την εξέτασή του από το Κοινοβούλιο, αυτό το θέμα αντιμετωπίζεται πλέον αποτελεσματικότερα.
<P>
Το σημαντικότερο είναι να παίξουν οι αρμόδιοι περιβαλλοντικοί φορείς έναν προεξάρχοντα ρόλο στις διαδικασίες διαμόρφωσης και επιλογής των περιφερειακών δράσεων. Επίσης, ο ρόλος των μη κυβερνητικών οργανώσεων θα πρέπει να αναγνωριστεί ως μια πτυχή της επιδίωξης για μεγαλύτερη διαφάνεια και δημοσιότητα. Η ουσιαστική και αναμφίβολη ενίσχυση του ρόλου των αρμοδίων περιβαλλοντικών φορέων και των μη κυβερνητικών οργανώσεων στην εταιρική σχέση θα επιτρέψει την ευρύτερη, σε σύγκριση με το παρελθόν, συμμετοχή των πολιτών στις δράσεις του τομέα της περιφερειακής και διαρθρωτικής πολιτικής.

<SPEAKER ID=171 LANGUAGE="DE" NAME="Schiedermeier">
Κύριε Πρόεδρε, κυρία Επίτροπε, θα αναφερθώ με δυο λόγια στα κύρια σημεία: δεν πρέπει να ξεπεραστούν ούτε στο μέλλον τα ανώτατα όρια του 1, 27 % του ΑΕΠ από την πλευρά των εσόδων και του 0, 46 % για τα διαρθρωτικά ταμεία από την πλευρά των εξόδων. Ως προς τον Στόχο 1: αμετάκλητα 75 %!
<P>
Οι περιοχές του στόχου 6, η περιφέρεια και οι νησιωτικές περιοχές, ναι, περιλαμβάνονται στη Συνθήκη, τίποτε παραπάνω. Το phasing out πρέπει να διαρκεί μόνο έξι χρόνια, σε καμία περίπτωση επτά, αλλιώς οι σχετικές συζητήσεις δεν θα πάρουν ποτέ τέλος.
<P>
Στόχος 2: διαφωνώ. Δεν μου αρέσει ο «στόχος-γκούλας» σας, γιατί προφανώς η ύπαιθρος θα βλαφτεί. Φοβάμαι ότι μόνη η ανεργία είναι σκληρό κριτήριο. Γι' αυτό, σημαντικά για μένα είναι τα μαλακά κριτήρια, ώστε να μπορούμε να συναποφασίζουμε σε εθνικό επίπεδο για τους καθορισμούς. Τότε θέλω κι εγώ phasing out για έξι χρόνια και όχι για τέσσερα, για λόγους δικαιοσύνης, όπως στον στόχο 1. Αυτό το ξέρετε.
<P>
Δίκτυο ασφαλείας: ναι.
<P>
Στόχος 3: ναι στην οριζόντια ενίσχυση. Συμφωνώ απόλυτα μαζί σας για τρεις κοινοτικές πρωτοβουλίες. Αν εγκρίνετε περισσότερες, γρήγορα θα δείτε ότι φθάσατε στις 13, κι αυτό δεν το θέλω ούτε εγώ.
<P>
Αποθεματικά: όχι, κυρία Επίτροπε. Δεν θέλω να σας παραχωρήσω αυτό το πεδίο. Η εθνική ενίσχυση είναι καλύτερη, την εγκρίνω. Πρωτίστως πρέπει να εξακολουθήσει να είναι δυνατό στο πλαίσιο της επικουρικότητας να χρησιμοποιούμε τουλάχιστον ιδίους πόρους χωρίς να παρεμβαίνει διαρκώς η Επιτροπή. Γι' αυτό, παρακαλώ να αυξήσετε τον κανόνα de minimis, όπως έχετε ήδη υποσχεθεί! Θα προτιμούσα ένα εκατομμύριο Ecu. Με αυτά θα μπορούσαμε να ζήσουμε καλά και να φέρουμε με επιτυχία σε πέρας αυτά τα πράγματα.
<P>
Κυρία Επίτροπε, ακόμη κι αν ακούτε ήδη να μιλούν για κόκκινη και πράσινη πλειοψηφία, ελπίζω ότι θα δεχθείτε λογικές προτάσεις που υποβάλλονται από την άλλη πλευρά, και ως συνδικαλιστής ελπίζω ότι θα μπορέσουμε να συνεννοηθούμε τουλάχιστον σ' αυτό το επίπεδο.

<SPEAKER ID=172 LANGUAGE="EN" NAME="Crowley">
Κύριε Πρόεδρε, θα ήθελα να καλοσωρίσω και τους δύο Επιτρόπους στο Σώμα και να τους ευχαριστήσω για τον χρόνο που διαθέτουν και για τη βοήθειά τους.
<P>
Θα ήθελα να μιλήσω συγκεκριμένα για τους κανονισμούς του Κοινωνικού Ταμείου και να ευχαριστήσω την κ. Jφns για την πολύ οξυδερκή και διορατική έκθεσή της. Δεν πρέπει να ξεχνάμε ότι όταν επικυρωθεί και τεθεί σε ισχύ η Συνθήκη του Αμστερνταμ, θα έχει ένα κεφάλαιο για την απασχόληση. Λόγω των προβλημάτων της ανεργίας, κυρίως της μακροχρόνιας ανεργίας σε ολόκληρη την Ευρώπη, πρέπει να έχουμε προληπτικά αλλά και διορθωτικά μέτρα για τους μακροχρόνια άνεργους.
<P>
Επομένως, ελπίζω να διατηρήσουμε την έμφαση που δίνουμε στην διά βίου κατάρτιση. Είναι βασικό, σε έναν κόσμο που αλλάζει συνεχώς, από τεχνολογική και οικονομική άποψη, να αναβαθμίζουμε τα προσόντα των ανθρώπων. Πρέπει επίσης να διασφαλίσουμε ότι στα σχολεία και στα κολλέγιά μας δίδεται μεγαλύτερη έμφαση στο να προβλέπουμε σε ποιον τομέα θα χρειάζονται νέα προσόντα σε 10 χρόνια προκειμένου να θέσουμε σε εφαρμογή εκπαιδευτικά προγράμματα που θα το καλύπτουν και αυτό.
<P>
Το πιο σημαντικό απ' όλα είναι η τοπική ανάπτυξη, όπου μπορούμε να παρέχουμε όλο και περισσότερη βοήθεια και όλο και περισσότερη μακροχρόνια απασχόληση, αλλά με πολύ μικρότερα ποσά από τις οι σημερινές κρατικές ενισχύσεις και παρεμβάσεις. Με πολύ μεγάλη ευχαρίστηση βλέπω ότι σύμφωνα με το τοπικό πρόγραμμα για το κοινωνικό κεφάλαιο, 1 % των προτεινόμενων νέων κανονισμών για τα διαρθρωτικά ταμεία τείνουν προς την κατεύθυνση αυτή.
<P>
Τέλος, δεν πρέπει να ξεχνάμε ποτέ ότι τίποτα δεν είναι άκαμπτο· πρέπει να υπάρχει ευελιξία· πρέπει να προσαρμοζόμαστε.

<SPEAKER ID=173 LANGUAGE="PT" NAME="Lage">
Κύριε Πρόεδρε, κύριοι Επίτροποι, κύριοι βουλευτές, εκφράζουμε τη συνολική μας συμφωνία με τις πέντε υπό συζήτηση εκθέσεις και συγχαίρουμε τους συντάκτες τους. Ειδικότερα, υποστηρίζουμε ένθερμα την έκθεση Collins, η οποία είναι προσηλωμένη στο πνεύμα και το γράμμα των Συνθηκών από τη στιγμή που επαυξάνει την πρόταση της Επιτροπής αναφορικά με τη διατήρηση των ενισχύσεων του Ταμείου Συνοχής προς τις χώρες με ΑΕΠ χαμηλότερο του 90 % του ΑΕΠ της Ευρωπαϊκής Ένωσης. Πρόκειται για μια πράξη δικαιοσύνης. Από την πλευρά της, η έκθεση McCarthy κινείται προς τη σωστή κατεύθυνση, βελτιώνοντας και τελειοποιώντας τις προτάσεις της Επιτροπής. Παρά ταύτα, διατυπώνουμε ορισμένες ενστάσεις, και συγκεκριμένα:
<P>
ενώ συμφωνούμε με τη διάθεση του 0, 46 % του ΑΕΠ της Ευρωπαϊκής Ένωσης για την προώθηση των διαρθρωτικών πολιτικών, δεν μπορούμε ωστόσο να συμφωνήσουμε με την πρόταση να αφαιρεθεί κατ' ουσίαν από αυτό το ποσό το κόστος της διεύρυνσης·-εκφράζουμε φόβους για τις συνέπειες της τυφλής εφαρμογής του κριτηρίου του 75 % όσον αφορά τις περιφέρειες που εντάσσονται στο Στόχο 1. Οι ενστάσεις και οι αμφιβολίες που διατυπώνουμε δεν μας εμποδίζουν να υποστηρίξουμε την έκθεση McCarthy. Εντούτοις, οι δημοσιονομικές προοπτικές παραμένουν ακόμη αρκετά νεφελώδεις. Δεν έχουμε επί του παρόντος σαφή γνώση για το τί ακριβώς πρόκειται να κατανείμουμε στο μέλλον. Από το ζήτημα αυτό συναρτώνται όλα τα υπόλοιπα. Οπότε, η στήριξη που παρέχουμε σε αυτή την έκθεση δεν είναι παρά προσωρινή, όπως άλλωστε προσωρινή είναι και η ίδια η έκθεση. Επ' ευκαιρία της δεύτερης ανάγνωσης θα προσδιορίσουμε την οριστική μας θέση.
<SPEAKER ID=174 LANGUAGE="ES" NAME="Camisσn Asensio">
Κύριε Πρόεδρε, είναι από κάθε άποψη δίκαιο να υπογραμμίσουμε εδώ την αποτελεσματική δράση των κρατών μελών που είναι δικαιούχοι των διαρθρωτικών ταμείων κατά τη σύντομη, αλλά επαρκή ιστορία τους. Γι' αυτό, θα πρέπει να είναι υποχρέωση όλων των ευρωπαϊκών οργάνων να προσπαθήσουν να τα βελτιώσουν και να τα ενισχύσουν, χωρίς να ξεχνούν το γεγονός ότι παράγεται ασυγχώρητα ροή κεφαλαίων προς τα πιο βιομηχανοποιημένα κράτη μέλη. Θα βελτιωθούν οι κανονισμοί; Έχουμε τις αμφιβολίες μας. Η μεγαλύτερη ευελιξία των όρων για την υπαγωγή στον Στόχο 1 θα κατέστρεφε τη - βαθιά κοινωνική και αλληλέγγυα - ουσία του της διόρθωσης των ανισοτήτων.
<P>
Είναι, επίσης, σκόπιμο να υπενθυμιστεί ότι η γνωμοδότηση της Νομικής Υπηρεσίας του Συμβουλίου ήταν πολύ πειστική. Η Συνθήκη του Μάαστριχτ θεσπίζει ως θεμιτό το να συνεχίζουν να ανήκουν στο Ταμείο Συνοχής χώρες - όπως, για παράδειγμα, η Ισπανία - που έχουν επιτύχει - ασφαλώς με άριστα - στις εξετάσεις για τη μετάβαση στην τρίτη φάση της Νομισματικής Ένωσης.
<P>
Αν θεσπιστεί, το αποθεματικό αποτελεσματικότητας - τουλάχιστον με τη σημερινή πρόταση της Επιτροπής, που το ορίζει σε 10 % - θα μετατραπεί στην πράξη σε περιττό και αντιπαραγωγικό μάλιστα πολιτικό μέσο. Θα έπρεπε να ληφθούν υπόψη άλλοι, συμπληρωματικοί δείκτες, όπως θα μπορούσαν να είναι οι ανισότητες στα υγειονομικά μέσα, η συρρίκνωση του ενεργού πληθυσμού ή τα περιβαλοντικά προβλήματα. Χαιρόμαστε, ωστόσο, που το κριτήριο της ανεργίας.
<P>
Τέλος, κύριε Πρόεδρε, πρέπει να υπογραμμιστεί η πενιχρή προσοχή που δόθηκε στην αειφόρο ανάπτυξη στους διαθέσιμους φυσικούς πόρους και στις τοπικές επενδύσεις.

<SPEAKER ID=175 LANGUAGE="FR" NAME="Donnay">
Κύριε Πρόεδρε, αγαπητοί συνάδελφοι, μολονότι κανείς δεν αμφισβητεί την αρχή ή την ανάγκη της μεταρρύθμισης που προτείνεται, οι λεπτομέρειες είναι εκείνες που προκαλούν ερωτήματα και ανησυχίες. Ειδικότερα, σκέπτομαι, για παράδειγμα, την περιφέρειά μου, το Nord-Pas-de-Calais, που περιλαμβάνεται σήμερα στους στόχους 1, 2 και 5β και που κινδυνεύει να απολέσει ένα μεγάλο τμήμα των ενισχύσεων τις οποίες ελάμβανε μέχρι σήμερα.
<P>
Η περιφέρεια αυτή πλήττεται από ένα ποσοστό ανεργίας το οποίο, σε ορισμένες περιοχές, ανέρχεται σε 25 %. Η κρίση είναι τόσο βαθειά και η εξορυκτική βιομηχανία, μεταξύ άλλων, δεν έχει ακόμα διόλου ολοκληρώσει την αναδιάρθρωσή της. Χάρη στις ευρωπαϊκές ενισχύσεις, μπορέσαμε να ξεκινήσουμε μία διαδικασία σημαντικής ανάπτυξης που κάθε βίαιη διακοπή των συνοδευτικών μέτρων θα μπορούσε να τη θέσει σε σοβαρό κίνδυνο. Βέβαια, προβλέπεται ένας μεταβατικός μηχανισμός στήριξης, όμως, όπως και αλλού, υπάρχουν φόβοι οι οποίοι καθιστούν απαραίτητες τις διασφαλίσεις. Συνεπώς, εμμένω στην απόλυτη ανάγκη αυτής της μεταβατικής στήριξης. Εκφράζουμε την ικανοποίησή μας για το γεγονός ότι προβλέπονται, θα επιθυμούσαμε όμως η στήριξη αυτή να επεκταθεί σε όλες τις περιφέρειες που δεν είναι πλέον επιλέξιμες για τους στόχους 1, 2και 5β και η διάρκειά τους να καλύψει όλη την περίοδο προγραμματισμού, δηλαδή την περίοδο 2000-2006.

<SPEAKER ID=176 LANGUAGE="DE" NAME="Walter">
Κύριε Πρόεδρε, κυρίες και κύριοι, αυτή είναι η πρώτη ευκαιρία που έχει το Κοινοβούλιο να σχολιάσει τις προτάσεις της Επιτροπής για τη μεταρρύθμιση των διαρθρωτικών ταμείων και να δώσει σαφή μηνύματα. Εμείς, οι Γερμανοί σοσιαλδημοκράτες, παρατηρούμε με μεγάλη ανησυχία αν το Κοινοβούλιο έχει τη δύναμη να παρουσιάσει πραγματικά σύσσωμο σαφείς αρχές. Βέβαια, από τις διαβουλεύσεις προέκυψε ότι όλοι θέλουμε κατ' αρχήν μια συγκέντρωση των πόρων στα πιο ουσιώδη, καθώς και περισσότερο ακριβείς στόχους, δηλαδή να δοθεί και στο μέλλον προτεραιότητα στην ενίσχυση των περιφερειών που μειονεκτούν περισσότερο ως προς την ανάπτυξη, επίσης όμως να διατηρηθεί μια ανάλογη ενίσχυση σε περιοχές των πλουσιότερων κρατών μελών που έχουν προβλήματα ανασυγκρότησης.
<P>
Συμφωνούμε ότι θέλουμε να επικεντρώσουμε τα διαρθρωτικά ταμεία στη δημιουργία θέσεων εργασίας και στην απλούστευση της διαρθρωτικής πολιτικής, καθώς επίσης στην παροχή βοήθειας μέσω μεταβατικών ρυθμίσεων στις περιφέρειες που αποκλείονται, προκειμένου η αποχώρησή τους να μην ισοδυναμεί με σοκ. Όμως, οι συζητήσεις των τελευταίων εβδομάδων έδειξαν ότι υπάρχει λόγος να ανησυχούμε για το ότι και σ' αυτό το Κοινοβούλιο υπάρχουν εκπροσωπήσεις εθνικών συμφερόντων και, συνεπώς, παζάρια, πράγμα που μέχρι τώρα γνωρίζαμε μόνο για το Συμβούλιο.
<P>
Το Κοινοβούλιο διατρέχει κίνδυνο να διακινδυνεύσει τη φήμη του. Θα υποβάλουμε αύριο τροπολογίες και θέλω να καταστήσω σαφές σε δύο σημεία ποια ακριβώς θα είναι η κατεύθυνσή μας. Αν ανοίξουμε ήδη από την πρώτη ανάγνωση την πόρτα για εξαιρέσεις από τον κανόνα του 75 %, δίνουμε στο Συμβούλιο ένα σαφές μήνυμα να κάνει παζάρια. Το τίμημα θα ήταν ένας μακρύς κατάλογος εξαιρέσεων και λιγότερα χρήματα για τις περιφέρειες που τα χρειάζονται πραγματικά. Δεν μπορούμε να καταργήσουμε τις βασικές μεθόδους αριθμητικής! Αν δεν μεγαλώσουμε την πίτα που θέλουμε να μοιράσουμε, ενώ την μοιράζουμε σε περισσότερους ανθρώπους, τότε θα υπάρχουν λιγότερα για εκείνους που τα χρειάζονται επειγόντως. Η πίτα που θέλουμε να μοιράσουμε δεν μεγαλώνει ανάλογα με την πείνα.
<P>
Από την άλλη, δεν πρέπει το Ταμείο Συνοχής να γίνει με πλάγιο τρόπο ένας μηχανισμός οικονομικής εξισορρόπησης δίχως χρονικούς περιορισμούς για όλα τα κράτη μέλη που βρίσκονται κάτω από ένα συγκεκριμένο όριο ευημερίας. Δεν έχει φθάσει ακόμη σε τέτοιο σημείο η ολοκλήρωση της Ευρωπαϊκής Ένωσης. Τα Διαρθρωτικά Ταμεία είναι έκφραση της ευρωπαϊκής αλληλεγγύης. Το Ταμείο Συνοχής πρέπει να επικεντρωθεί στα κράτη μέλη που έχουν προβλήματα στην εκπλήρωση των σκληρών κριτηρίων. Παρακαλώ η ευελιξία...
<P>
(Ο Πρόεδρος διακόπτει τον ομιλητή)

<SPEAKER ID=177 LANGUAGE="NL" NAME="Peijs">
Κύριε Πρόεδρε, θα περιοριστώ στις κοινοτικές πρωτοβουλίες. Το Κοινοβούλιο θα πρέπει να πάρει τώρα θέση επ' αυτών. Είμαι υπέρμαχος της μείωσης του αριθμού των πρωτοβουλιών. Ωστόσο αυτό που ζητώ, η μείωσή τους από 13 σε 5, αποτελεί μία σημαντική απλούστευση. Θα μας έμενε λοιπόν το INTERREG, το οποίο έχει πραγματικά μία σαφή ευρωπαϊκή προστιθέμενη αξία, το LEADER ώστε να διασφαλισθεί η ορθή δρομολόγηση των σχεδίων ανάπτυξης της υπαίθρου, οι κοινοτικές πρωτοβουλίες κατά των διακρίσεων όσον αφορά την πρόσβαση στην αγορά εργασίας. Όλες αυτές είναι υπέροχες πρωτοβουλίες. Αλλά και το URBAN το θεωρώ εξαιρετικά σημαντικό. Είναι θετικό το γεγονός ότι, στο πλαίσιο του Στόχου 2, δίνεται ιδιαίτερη προσοχή στις πόλεις. Αλλά αυτό δεν αρκεί. Και οι μεσαίου μεγέθους πόλεις οι οποίες δεν εντάσσονται σε αυτό το Στόχο, θα πρέπει να έχουν ευκαιρίες για ενίσχυση. Κάτι τέτοιο θα ήταν εφικτό στα πλαίσια του URBAN, το οποίο άλλωστε έχει αποδείξει τη χρησιμότητα και την αποτελεσματικότητά του. Γνωρίζουμε όλοι μας ότι η ανάπτυξη των πόλεων και η συσσώρευση των προβλημάτων εκεί αποτελούν ένα σχεδόν παγκόσμιο πρόβλημα. Θα ήταν χρήσιμο, παράλληλα με την ανάπτυξη της υπαίθρου, να συζητήσουμε ενδελεχώς και τα προβλήματα των πόλεων.
<P>
Μαζί με την κυρία McCarthy, η Σοσιαλιστική Ομάδα και το ΕΛΚ υπέβαλαν μία συμβιβαστική τροπολογία για την οποία θα ήθελα οπωσδήποτε να ζητήσω την υποστήριξη του Κοινοβουλίου. Στην τροπολογία αυτή εκφραζόμαστε υπέρ της δυνατότητας δημιουργίας ενός μέσου το οποίο να χρησιμοποιείται σε επίπεδο Ευρωπαϊκής Ένωσης με τρόπο ελαστικό, σε περιφέρειες οι οποίες αντιμετωπίζουν τις επιπτώσεις των ταχέων αλλαγών στις επιχειρήσεις. Τρεις τουλάχιστον λόγοι προξενούν τις αλλαγές αυτές: πρώτον, η ολοένα και αυξανόμενη παγκοσμιοποίηση· δεύτερον, οι δραστικές αλλαγές που προξενεί η όλο και μεγαλύτερη χρήση της πληροφορικής και των νέων τεχνολογιών στις τηλεπικοινωνίες· και τέλος, η διεύρυνση προς τις χώρες της Κεντρικής και Ανατολικής Ευρώπης.
<P>
Για να μην απωλέσουμε την δυνατότητα ταχείας και ελαστικής αντίδρασης, αποφασίσαμε να καταθέσουμε αυτή την κοινή τροπολογία. Περαιτέρω, θα δημιουργηθεί σε πολύ λίγο χρόνο η ζώνη του ευρώ· σε περίπτωση που ενσκήψει μία πραγματική κρίση, δεν υπάρχει τη στιγμή αυτή καμία πρόβλεψη για να ζητηθεί η χρησιμοποίηση των διαρθρωτικών ταμείων για τις χώρες της Ευρωπαϊκής Ένωσης. Με την υποβολή της εν λόγω τροπολογίας ζητείται, όπως είναι εύλογο, να υπάρξει μία αύξηση των εισφορών κατά 7 %, για να μην αποβεί η πρωτοβουλία μας αυτή εις βάρος των άλλων πρωτοβουλιών.

<SPEAKER ID=178 LANGUAGE="EN" NAME="David, Wayne">
Κύριε Πρόεδρε, θα ήθελα ξεκινώντας να αναφερθώ σε ένα θέμα που πιστεύω ότι στην παρούσα φάση της αναπτυξιακής περιφερειακής πολιτικής της Ευρωπαϊκής Ένωσης έχει ίσως μεγαλύτερη σημασία από ποτέ. Ένα από τα ενθαρρυντικά πράγματα που είδαμε τα τελευταία χρόνια είναι η μείωση του χάσματος πλούτου ανάμεσα στα πλούσια και στα φτωχά κράτη μέλη. Από την άλλη πλευρά, είδαμε να αυξάνεται το χάσμα ευημερίας ανάμεσα στις περιφέρειες της Ευρώπης. Αυτό δείχνει πολύ καθαρά ότι χρειαζόμαστε περισσότερο από ποτέ άλλοτε μια περιφερειακή πολιτική η οποία θα επιφέρει αλλαγές και θα διασφαλίζει ότι όλες οι περιφέρειες της Ευρωπαϊκής Ένωσης επωφελούνται από, πρώτον, την ενιαία αγορά και, δεύτερον, την εγκαθίδρυση της ζώνης ευρώ.
<P>
Υπάρχουν δύο πράγματα τα οποία θα ήθελα να τονίσω αναφορικά με την έκθεση. Πρώτον, υπάρχει συναίνεση ανάμεσα στην Επιτροπή και το Κοινοβούλιο και, πιστεύω, το Συμβούλιο Υπουργών ως προς το ότι χρειάζεται μία απλούστευση των κανονισμών που διέπουν τα διαρθρωτικά ταμεία. Υπάρχει όμως και μία κραυγαλέα ανάγκη για μεγαλύτερη εταιρική σχέση ανάμεσα σε όλους όσους ενέχονται στη διαδικασία της οικονομικής ανάπτυξης: τους κοινωνικούς εταίρους, τις τοπικές αρχές ή την περιφερειακή διοίκηση καθώς και την Επιτροπή και τις κεντρικές κυβερνήσεις. Πρέπει να συνεργαζόμαστε πολύ πιο στενά πάνω στους προσδιορίσιμους στόχους.
<P>
Το δεύτερο θέμα αφορά την αρχή της συγκέντρωσης. Υπάρχουν ισχυρά επιχειρήματα υπέρ της συγκέντρωσης. Θέλουμε να βεβαιωθούμε ότι τα διαρθρωτικά ταμεία έχουν τον μεγαλύτερο δυνατό οικονομικό αντίκτυπο και επομένως πρέπει να στοχεύουμε πολύ προσεκτικά στις περιοχές με τις μεγαλύτερες ανάγκες.
<P>
Θα ήθελα να αναφερθώ σε μία περιοχή με προσδιορίσιμες ανάγκες, τη χώρα μου, την Ουαλία. Λογικά, υπάρχει τώρα πιθανότητα να χαρακτηριστεί μεγάλο τμήμα της Ουαλίας ως Στόχος 1. Ασφαλώς, θα γίνει πολύ καλή χρήση των πόρων εκεί, με βάση την αρχή της συγκέντρωσης και της εταιρικής σχέσης.

<SPEAKER ID=179 LANGUAGE="ES" NAME="Fraga Estιvez">
Κύριε Πρόεδρε, λίγες φορές οι διάφοροι εισηγητές μιας επιτροπής έχουν εργαστεί τόσο ενωμένα όσο εργαστήκαμε οι εισηγητές της Επιτροπής Αλείας για τη μεταρρύθμιση των διαρθρωτικών ταμείων, προσπαθώντας να αποτρέψουμε την παραμονή των αλιευτικών διαρθρωτικών μέτρων πρακτικά στη διακριτική ευχέρεια της Επιτροπής και να εξουδετερώσουμε τις αντιφάσεις και τις τεράστιες δυσκολίες προγραμματισμού που προξενεί η παρούσα πρόταση.
<P>
Γι' αυτό, ως εισηγήτρια της γνωμοδότησης της Επιτροπής Αλιείας για τον κανονισμό-πλαίσιο, πρότεινα τη δημιουργία ενός ενιαίου νομικού μέσου, το οποίο να επιτρέπει την κατάρτιση ενός κανονισμού για ένα αλιευτικό διαρθρωτικό ταμείο - το ΧΜΠΑ -, ο οποίος να έχει οριζόντιο χαρακτήρα και να συγκεντρώνει όλα τα διαρθρωτικά μέτρα για τον τομέα της αλιείας, όπως έχει κάνει ήδη η ίδια η Επιτροπή για τον τομέα της γεωργίας.
<P>
Αυτή η ανάγκη ενός ενιαίου νομικού μέσου τομεακού χαρακτήρα κατανοήθηκε εύκολα από τις διάφορες επιτροπές του Ευρωπαϊκού Κοινοβούλίου και η προτεινόμενη τροποποίηση θα ενσωματωθεί - ελπίζω - σε τούτη την πρώτη ανάγνωση. Πραγματικά, ο αλιευτικός τομέας χρειάζεται πρόσβαση σε μια σειρά μέτρων διαρθρωτικού χαρακτήρα, που πρέπει να είναι τα ίδια για όλον τον τομέα, ανεξάρτητα από την περιφέρεια όπου είναι εγκατεστημένη μια συγκεκριμένη αλιευτική επιχείρηση.
<P>
Γι' αυτό και το νομικό μέσο που τα περιβάλλει πρέπει να έχει οριζόντιο χαρακτήρα. Ο απαραίτητος αυτός οριζόντιος χαρακτήρας καταστρέφεται με τον περιφερειακό προγραμματισμό που θεσπίζει η πρόταση της Επιτροπής για τις περιφέρειες του Στόχου 2. Το γεγονός αυτό θα έχει ως συνέπεια, πέρα από ορισμένες δυσκολίες προγραμματισμού στον αλιευτικό τομέα, σοβαρούς κινδύνους μετεγκατάστασης των επιχειρήσεων, αφού αυτές θα εγκατασταθούν εκεί όπου υπάρχουν περιφερειακά προγράμματα ή εκεί όπου τα περιφερειακά προγράμματα είναι τα πλέον ευνοϊκά απέναντί τους.
<P>
Ήταν απαραίτητο, συνεπώς, να διορθωθεί αυτή η τάση, ούτως ώστε τα κράτη μέλη να έχουν την απαραίτητη ευελιξία για να θεσπίζουν το πλέον ενδεδειγμένο επίπεδο προγραμματισμού για τον αλιευτικό τομέα, ανεξάρτητα από την περιφέρεια για την οποία πρόκειται.
<P>
Κυρία Επίτροπε, είδατε ότι πολλοί βουλευτές παρενέβησαν σε σχέση με το θέμα της αλιείας. Ο αλιευτικός διαρθρωτικός τομέας θίγεται πολύ...
<P>
(Ο Πρόεδρος διακόπτει την ομιλήτρια)

<SPEAKER ID=180 LANGUAGE="NL" NAME="Van Lancker">
Κύριε Πρόεδρε, συνάδελφοι, κυρία και κύριε Επίτροπε, θεωρώ ότι τόσο για το Ευρωπαϊκό Κοινοβούλιο, όσο και για την Ευρωπαϊκή Επιτροπή είναι τώρα σαφές ότι τα διαρθρωτικά ταμεία θα πρέπει να χρησιμοποιούνται τώρα πολύ περισσότερο απ' ότι κατά το παρελθόν, για να ενισχύσουν τις προτεραιότητες της κοινοτικής πολιτικής. Μία από τις πιο σημαντικές προτεραιότητές μας είναι να εξασφαλισθούν ίσες ευκαιρίες για άνδρες και γυναίκες στην απασχόληση, στην κοινωνική και περιφερειακή πολιτική. Τα διαρθρωτικά ταμεία θα πρέπει να αποτελέσουν ένα σημαντικότατο μέσο, για να εξασφαλίσουμε την παροχή ίσων ευκαιριών, όπως τουλάχιστον θέλουμε να καταστήσουμε σαφές με τον κανονισμό αυτό. Ο κανονισμός προέβλεπε παλαιότερα ήδη μία αναφορά στις ίσες ευκαιρίες, αλλά ήταν τόσο ασαφής η αναφορά αυτή, ώστε στην πράξη λίγο λαμβάνονταν υπόψη. Στις πρωτοβουλίες για την εκπαίδευση και την απασχόληση δίνεται όντως σημασία στις γυναίκες, αλλά υπήρχε πολύ λιγότερος ενθουσιασμός στα κράτη μέλη όταν γινόταν λόγος για υποδομές και για περιφερειακή πολιτική. Θα ήθελα μάλιστα να γνώριζα τί ποσά δαπανήθηκαν, να μου δοθούν συγκεκριμένα στοιχεία, για την ενίσχυση της συμμετοχής των γυναικών στις επιχειρήσεις, για τη δημιουργία κοινωνικής υποδομής, για την συμφιλίωση της οικογενειακής με την επαγγελματική ζωή ή για υποστήριξη των γυναικών της υπαίθρου.
<P>
Η Επιτροπή έκανε ό, τι μπορούσε. Διοργάνωσε δύο διασκέψεις. Διοργάνωσε τη συλλογή πληροφοριών σχετικά με τις βέλτιστες πρακτικές. Το Συμβούλιο υιοθέτησε μάλιστα ένα ψήφισμα το Δεκέμβριο του 1996 σχετικά, αλλά πιστεύω ότι όλες αυτές οι πρωτοβουλίες δεν αρκούν. Χαιρόμαστε ιδιαίτερα για τις προσπάθειες που κατέβαλε η Επιτροπή για να ενισχύσει την εφαρμογή της αρχής περί ίσων ευκαιριών στους κανονισμούς της Κοινότητας. Μας ικανοποιεί επίσης και αυτή η διπλή προσέγγιση, η οποία διαγράφεται στην πρόταση της Επιτροπής: αφενός ίσες ευκαιρίες στο σύνολο των διαρθρωτικών ταμείων, αφετέρου δε συγκεκριμένη προσοχή για τις ίσες ευκαιρίες μεταξύ ανδρών και γυναικών. Παρ' όλα αυτά, κυρία και κύριε επίτροπε, θεωρούμε ότι θα πρέπει να δοθεί περισσότερη προσοχή στο ζήτημα αυτό και να αντιμετωπισθεί πιο σοβαρά. Θα ήθελα να ευχαριστήσω τους βασικούς εισηγητές και ιδιαίτερα την Karin Jφns για το γεγονός ότι έλαβαν σοβαρά υπόψη τις προτάσεις και τις ερωτήσεις που υπέβαλε η Επιτροπή για τα Δικαιώματα της Γυναίκας.
<P>
Θέλουμε να υπάρξει ενίσχυση σε δύο μέτωπα: πρώτον, το mainstreaming θα πρέπει να καταστεί περισσότερο ορατό και μετρήσιμο. Αυτό σημαίνει ότι οι ίσες ευκαιρίες θα πρέπει να μεταφραστούν σε συγκεκριμένους και σαφείς στόχους, σε σαφείς στατιστικές, κατανεμημένες ανά φύλο, σε καλούς δείκτες και σωστές αξιολογήσεις. Σημαίνει αυτό ότι οι διάφορες οργανώσεις θα πρέπει να μπορούν να αποδεικνύουν εάν και πώς χρησιμοποιήθηκαν τα κονδύλια που τους διατέθηκαν υπέρ των ίσων ευκαιριών για τις γυναίκες. Για να λειτουργήσει η διαρθρωτική πολιτική θα πρέπει να παίξουν πιο έντονο ρόλο σε αυτή γυναίκες. Αυτό σημαίνει ότι οι γυναίκες θα πρέπει να συμμετέχουν στις εποπτικές επιτροπές. Σημαίνει επίσης ότι υπεύθυνοι για ίσες ευκαιρίες θα πρέπει να συμμετέχουν σε όλες τις φάσεις της εφαρμογής των μέτρων των διαρθρωτικών ταμείων. Δεύτερον, πέρα από το mainstreaming θα θέλαμε να υπάρξουν συγκεκριμένα μέτρα πολιτικής κατά των διακρίσεων στον πλανήτη. Γι' αυτό θεωρούμε αναγκαίο να ξεκινήσουν οι κατάλληλες πρωτοβουλίες σε κοινοτικό επίπεδο, και να αποτελέσουν αυτές και στο μέλλον ένα αναπόσπαστο τμήμα των νέων κοινοτικών πρωτοβουλιών. Δεύτερον, όπως είπε ήδη η Karin Jφns, θεωρούμε σημαντικό να χρησιμοποιείται το 15 % των πόρων του κοινωνικού ταμείου υπέρ των ίσων ευκαιριών. Θα πρέπει να πω ότι δεν καταλαβαίνω τις αντιδράσεις των συναδέλφων του ΕΛΚ. Η ίδια η Επιτροπή το υπογραμμίζει, και όλοι καταλαβαίνουμε την ανάγκη μιας συγκεκριμένης δράσης υπέρ των ίσων ευκαιριών.

<SPEAKER ID=181 LANGUAGE="EN" NAME="Banotti">
Κύριε Πρόεδρε, τα διαρθρωτικά ταμεία ήταν μία τεράστια επιτυχία της Ευρώπης στην Ιρλανδία. Συνολικά, το μεγαλύτερο μέρος των πόρων χρησιμοποιήθηκαν πολύ καλά, αν και υπήρξαν ορισμένες περιπτώσεις όπου οι πόροι της Ευρωπαϊκής Ένωσης χρησιμοποιήθηκαν για σχέδια τα οποία απειλούσαν να υπονομεύσουν το περιβάλλον μας. Ωστόσο, πόσο άλλαξαν τα πράγματα στο σύντομο διάστημα λίγων μηνών. Η κυβέρνησή μας ετοίμασε ένα πακέτο το οποίο σίγουρα θα αποτύχει στο τεστ της Eurostat για τα διαρθρωτικά ταμεία, που απαιτεί οι επιλέξιμες περιφέρειες να έχουν ΑΕΠ μικρότερο του 75 % του ευρωπαϊκού μέσου όρου.
<P>
Οι διαρθρωτικοί πόροι που διατίθενται στην Ιρλανδία κινδυνεύουν να πέσουν θύμα αυτού του συγκεκριμένου σχεδίου. Έπρεπε να είχαμε αφήσει στην άκρη τους κομματικούς πολιτικούς διχασμούς και να καθορίσουμε τις προτεραιότητες με βάση τις ανάγκες στις αγροτικές και αστικές περιοχές-στόχους που αντιμετωπίζουν σοβαρό πρόβλημα ανεργίας. Το σχέδιο μπορεί να αντιμετώπιζε την ανάγκη να ενσωματώσει τους μετανάστες και τους πρόσφυγες. Αντί γι' αυτό, η μοναδική του συνεισφορά στον μελλοντικό περιφερειακό σχεδιασμό ήταν η σύνταξη ενός τόσο παράξενου σχεδίου που μόνος του προορισμός μπορεί να είναι η αποτυχία. Έπρεπε να είχαμε αφήσει στην άκρη τις κομματικές πολιτικές έριδες. Η στρατηγική της ιρλανδικής κυβέρνησης είναι, στην καλύτερη περίπτωση, μια κομματική πολιτική υπόθεση που βασίζεται σε σκοπιμότητες. Στη χειρότερη περίπτωση είναι μια ωμή προσπάθεια εξαπάτησης του ιρλανδικού λαού. Όταν προτείνουμε την τελευταία στιγμή ένα σχέδιο που σίγουρα θα το απορρίψουν οι Βρυξέλλες, δεν μπορεί παρά να έχουμε ένα σκοπό: να κατηγορήσουμε τις Βρυξέλλες για την απόρριψή του. Θα ήθελα να ευχαριστήσω και τους δύο Επιτρόπους που βρίσκονται εδώ για τη δική τους συνεισφορά στην επιτυχία στην Ιρλανδία.
<P>
Ωστόσο, έχουμε σημαντική και πραγματική παρουσία μειονεκτικών περιοχών και υπανάπτυξη, ιδιαιτέρως στα δυτικά και σε τμήματα του Δουβλίνου και άλλων προβληματικών αστικών περιοχών. Έχουμε σοβαρό πρόβλημα αναλφαβητισμού. Χρειαζόμαστε ένα αναθεωρημένο διαρθρωτικό ταμείο για την αντιμετώπιση αυτών και άλλων προβλημάτων και μία μεγαλύτερη πολιτική συναίνεση για την αποτελεσματική επίλυσή τους. Το μόνο που μπορώ να ελπίζω είναι ότι υπάρχει αρκετή καλή θέληση στην Επιτροπή και σε αυτό το Κοινοβούλιο για να αγνοήσουμε τους δισταγμούς και την κακοδιαχείριση της κυβέρνησής μας.
<P>
(Ο Πρόεδρος διακόπτει την ομιλήτρια)

<SPEAKER ID=182 NAME="Πρόεδρος">
Αγαπητοί συνάδελφοι, αυτή τη στιγμή είμαι υποχρεωμένος να διακόψω τη συζήτηση. Σας παρακαλώ να συγχωρήσετε την αυστηρότητά μου, είχαμε όμως στη διάθεσή μας μία ώρα και ήταν εγγεγραμμένοι πενήντα ομιλητές.
<P>
Συνεπώς, η συζήτηση διακόπτεται. Θα επαναληφθεί απόψε στις 21.00.

<CHAPTER ID=13>
Κατάσταση στην Κεντρική Αμερική και δράσεις της Ευρωπαϊκής Ένωσης
<SPEAKER ID=183 NAME="Πρόεδρος">
Η ημερήσια κατάσταση προβλέπει τις δηλώσεις του Συμβουλίου και της Επιτροπής σχετικά με την κατάσταση στην Κεντρική Αμερική και τις δράσεις της Ευρωπαϊκής Ένωσης.
<P>
Έχει κατ' αρχάς τον λόγο, ως εκπρόσωπος του Συμβουλίου, η κ. Ferrero-Waldner.

<SPEAKER ID=184 NAME="Ferrero-Waldner">
Κύριε Πρόεδρε, αξιότιμοι κυρίες και κύριοι βουλευτές, ορισμένες καταστροφές στην εποχή μας είναι προβλέψιμες. Κατ' αυτόν τον τρόπο, μας δίδεται τουλάχιστον η δυνατότητα να λάβουμε μέτρα για να τις αποτρέψουμε ή να περιορίσουμε τις συνέπειες. Όμως, η έκταση ορισμένων καταστροφών δεν είναι προβλέψιμη και οι συγκεκριμένες καταστροφές δεν μπορούν να σταματήσουν με τα μέτρα που διαθέτει ο άνθρωπος. Μια τέτοια καταστροφή προκλήθηκε στην Κεντρική Αμερική από τον τυφώνα Mitch. Ο τυφώνας Mitch ανήκει στην κατηγορία 5. Ήταν ο μέχρι τώρα ισχυρότερος ανεμοστρόβιλος στην Καραϊβική στον αιώνα μας. Οι συνέπειες, στο μέτρο που έχουν ήδη αποτιμηθεί, είναι σε όλους σας γνωστές. Ευχαριστώ το Ευρωπαϊκό Κοινοβούλιο για την πρωτοβουλία να συζητηθεί και το θέμα αυτό σήμερα στην Ολομέλεια.
<P>
Βρισκόμαστε και πάλι μπροστά σε μια κατάσταση, της οποίας οι διαστάσεις απαιτούν τη συνεργασία όλων των φορέων της διεθνούς κοινότητας, τον συντονισμό των προσπαθειών τους και την κινητοποίηση όλων των διαθέσιμων πόρων. Οι συνέπειες του τυφώνα Mitch καθιστούν αναγκαία τη λήψη μέτρων σε δύο επίπεδα. Πρώτον, στο επίπεδο της άμεσης ανθρωπιστικής βοήθειας καιι δεύτερον, στο επίπεδο της μακροπρόθεσμης βοήθειας για την αποκατάσταση των ζημιών στις πληγείσες περιοχές. Γιατί ο τυφώνας αυτός προξένησε ζημίες τέτοιες που καμία από τις πληγείσες χώρες - και προφανώς γενικά λίγες μόνο χώρες - θα μπορούσαν να αποκαταστήσουν με τις δικές τους δυνάμεις.
<P>
Η οικονομία των χωρών που επλήγησαν φαίνεται να έχει οπισθοδρομήσει κατά χρόνια, ίσως και κατά δεκαετίες. Χωρίς γενναιόδωρη και αποτελεσματική βοήθεια, οι χώρες αυτές δεν μπορούν να αντιμετωπίσουν ούτε τις βραχυπρόθεσμες, ούτε τις μεσοπρόθεσμες και ούτε τις μακροπρόθεσμες συνέπειες αυτής της καταστροφής. Μιλάμε για χώρες που επλήγησαν, όμως εκτός από πληγείσες χώρες, είναι και οι άμεσοι εταίροι μας, είναι τα κράτη που αποτελούν τους φίλους και εταίρους μας στο πλαίσιο του διαλόγου του San Jos.
<P>
Βλέπουμε την Ευρωπαϊκή Ένωση κυρίως ως κοινότητα αξιών και αλληλεγγύης, ως κοινότητα που τα μέλη της πρέπει να είναι αλληλέγγυα όχι μόνο μεταξύ τους, αλλά κυρίως και με όλα τα άλλα κράτη και τους πολίτες τους. Αυτά δεν πρέπει να είναι κενά λόγια, πράγμα που άλλωστε φάνηκε στην ταχύτητα της αντίδρασης των κρατών μελών και των υπηρεσιών της Επιτροπής με την είδηση αυτής της φυσικής καταστροφής.
<P>
Κατόπιν επιθυμίας της Ισπανίας, την οποία ακολούθησε με προθυμία η αυστριακή προεδρία, το Συμβούλιο Γενικών Υποθέσεων ήδη κατά τη συνεδρίασή του στις 9 και10 Νοεμβρίου ασχολήθηκε με το θέμα της ανθρωπιστικής βοήθειας προς τις πληγείσες περιοχές. Όλες οι αντιπροσωπείες επικρότησαν αυτήν την πρωτοβουλία, καθώς και την πρόταση παροχής άμεσης βοήθειας. Μια επισκόπηση που έγινε κατά τη συνεδρίαση του Συμβουλίου έδειξε ότι η Ένωση αποφάσισε να διαθέσει συνολικά 100 εκατομ., και συγκεκριμένα 70 εκατ Ecu. απ' ευθείας από τα κράτη μέλη και 30 εκατ. Ecu. από κοινοτικούς πόρους..
<P>
Βρίσκομαι σε διαρκή επαφή με την Επίτροπο Emma Bonino η οποία τώρα βρίσκεται στις πληγείσες περιοχές, όπου είχε επαφές με τις κυβερνήσεις, τους διεθνείς οργανισμούς και τις μη κυβερνητικές ανθρωπιστικές οργανώσεις και μπόρεσε επίσης να εκτιμήσει επί τόπου την έκταση των ζημιών και, φυσικά, των απαιτουμένων μέτρων βοηθείας.
<P>
Το ECHO θα υποβάλει επίσης ένα συνολικό πρόγραμμα ανθρωπιστικής βοήθειας, προκειμένου να δούμε ποια συμπληρωματικά κονδύλια είναι απαραίτητα. Όμως, σημασία δεν έχει μόνον το ύψος των διατιθέμενων κονδυλίων, αλλά και ο τρόπος που θα διατεθούν. Πρέπει να αντιμετωπιστούν οι επιδημίες οι αρρώστιες και η πείνα στις μείζονες πληγείσες περιοχές και να διασφαλιστεί μια ελάχιστη παροχή τροφίμων, νερού, φαρμάκων και στέγης.
<P>
Η χρησιμοποίηση των κονδυλίων πρέπει να ελέγχεται αυστηρά. Η ανθρωπιστική βοήθεια θα πρέπει να δοθεί στον πληθυσμό που υποφέρει όσο πιο γρήγορα και άμεσα γίνεται, κι αυτό κατά τη γνώμη μου για τρεις λόγους: πρώτον, για την εξασφάλιση της μεγαλύτερης δυνατής άμεσης αποτελεσματικότητάς, δεύτερον επειδή υπάρχει υποχρέωση απέναντι στον φορολογούμενο και αυτόν που συνεισφέρει. Έχουν δικαίωμα να βλέπουν τη συμβολή τους να χρησιμοποιείται με τον ανάλογο τρόπο. Αλλωστε, μια τυπικά σωστή χρήση των κονδυλίων αποτελεί επίσης την καλύτερη εγγύηση για να αποτραπούν συμπτώματα κόπωσης ως προς την παροχή βοήθειας. Σε συνάρτηση με αυτό, δεν πρέπει να παραβλέψουμε ότι αυτόν τον καιρό υφίσταται και σε άλλες περιοχές του κόσμου, όπως στο Κοσσυφοπέδιο, αλλά και στο Μπανγκλαντές, μεγάλη ανάγκη ανθρωπιστικής βοήθειας.
<P>
Τρίτο και τελευταίο, για να διατηρηθεί η κοινωνική ειρήνη και η πολιτική σταθερότητα στις χώρες που λαμβάνουν βοήθεια Όπως όλοι ξέρουμε, η εξαθλίωση και η απελπισία του πάσχοντος πληθυσμού, τα κυβερνητικά σφάλματα στον χειρισμό των κρίσεων, η βοήθεια που παρέχεται ανεπαρκώς, αργά και με κακή οργάνωση δημιουργούν μια κοινωνική πυριτιδαποθήκη που θα μπορούσε εύκολα να εκραγεί. Ως εκ τούτου, θα έπρεπε να συναγάγουμε τα απαραίτητα συμπεράσματα από συγκρίσιμες εμπειρίες του πρόσφατου παρελθόντος. Δυστυχώς, η υπεξαίρεση κονδυλίων ανθρωπιστικής βοήθειας και οι επακόλουθες κοινωνικές αναταραχές μετά από παρόμοιες φυσικές καταστροφές είναι ο κανόνας και όχι η εξαίρεση.
<P>
Παράλληλα πρέπει να εξετασθεί από τώρα σοβαρά η αναδόμηση, καθώς και ένα αναπτυξιακό σχέδιο. Θα πρέπει για παράδειγμα να δοθεί ιδιαίτερη προσοχή και στο ζήτημα της αναδάσωσης, αφού οι επιπτώσεις του τυφώνα προφανώς πολλαπλασιάστηκαν από την αποψίλωση. Στη Νικαράγουα, παρ' όλη την παραδοσιακή πολιτική πόλωση, η καταστροφή φαίνεται ότι είχε ως αποτέλεσμα μια αλλαγή του τρόπου σκέψης με κατεύθυνση προς μια πιο αντικειμενική και βασισμένη στη συναίνεση πολιτική εν όψει των επίκαιρων προβλημάτων. Η ανθρωπιστική βοήθεια χωρίς παράλληλη διαγραφή τουλάχιστον ενός μεγάλου μέρους των χρεών των χωρών που έχουν υποστεί τις μεγαλύτερες ζημίες, της Ονδούρας και της Νικαράγουα, που είναι συγχρόνως οι περισσότερο χρεωμένες χώρες της περιοχής - το εξωτερικό χρέος της Ονδούρας ανέρχεται στο 92 % του ΑΕΠ και εκείνο της Νικαράγουας σε 300 % του ΑΕΠ - φαίνεται ανεπαρκής, αλλά και παράλογη.
<P>
Ως εκ τούτου, δίδεται μεγάλη σημασία στο ταμείο εθελοντικών προσφορών που πρόκειται να δημιουργηθεί στην Διαμερικανική Τράπεζα Ανάπτυξης και στο Διεθνές Νομισματικό Ταμείο για τη διαγραφή πολυμερών χρεών των συγκεκριμένων χωρών, το οποίο ως εκ τούτου πρέπει να υποστηριχθεί από όλους εμάς. Στην Αυστρία ετοιμάζεται ήδη μετά από δική μου πρωτοβουλία ένας αντίστοιχος νόμος.
<P>
Τα μέτρα ενίσχυσης της διεθνούς κοινότητας έχουν ήδη δρομολογηθεί. Η συμμετοχή της Ευρωπαϊκής Κοινότητας σ' αυτά - των κρατών μελών μαζί με εκείνα της Κοινότητας - είναι ευπρόσωπη και ανακλά σε ανθρωπιστικό επίπεδο τη βαρύτητα και τη σημασία της Ένωσης. Πρέπει πρωτίστως να καταστήσουμε φανερό ότι διδαχθήκαμε πραγματικά από τις εμπειρίες του παρελθόντος σχετικά με την οργάνωση ανθρωπιστικών δράσεων. Όμως θα συνεργασθούμε επίσης στενά με τις εμπλεκόμενες κυβερνήσεις, γιατί τώρα τους δίδεται η ευκαιρία να βελτιώσουν τις υποδομές τους στο πλαίσιο της επαναδόμησης, τόσο από οικονομική, όσο και από τεχνική, κοινωνική, οικολογική και πολιτική άποψη. Θα ζητήσουμε και την ανάλογη συμβολή από τις κυβερνήσεις.
<P>
Για τον λόγο αυτόν, το θέμα τέθηκε μετά από εντολή μου στην ημερήσια διάταξη του επόμενου Συμβουλίου Υπουργών Αναπτυξιακής Συνεργασίας, που θα γίνει υπό την προεδρία μου στις 30 Νοεμβρίου, και περιμένω ότι εκεί θα συζητηθούν συγκεκριμένες σκέψεις για τα μακροπρόθεσμα μέτρα ενίσχυσης. Ευχαριστώ για την προσοχή σας και φυσικά είμαι ανά πάσα στιγμή στη διάθεσή σας για τη συζήτηση περαιτέρω ερωτήσεων.
<P>
(Χειροκροτήματα)

<SPEAKER ID=185 NAME="Van den Broek">
Όπως είπε η κυρία Προεδρεύουσα του Συμβουλίου, η κυρία Bonino πραγματοποιεί τη στιγμή αυτή μία περιοδεία στις περιοχές που επλήγησαν από τον τυφώνα, για να ενημερωθεί αυτοπροσώπως εξ ονόματος της Επιτροπής για την κατάσταση που επικρατεί εκεί. Είναι προφανές ότι, πέρα από τις πρωτοβουλίες τις οποίες ήδη έχει αναλάβει η προεδρία, η Επιτροπή σκοπεύει να δώσει άμεση προτεραιότητα στην παροχή επείγουσας ανθρωπιστικής βοήθειας για τα πλέον ευαίσθητα στρώματα του πληθυσμού στην περιοχή. Από μία πρώτη λεπτομερή εκτίμηση της κατάστασης φαίνεται ότι υπάρχει επείγουσα ανάγκη για ενίσχυση σε τρόφιμα, κουβέρτες, φάρμακα, χλώριο, αλλά επίσης ακόμα και για μαγειρικά σκεύη και τα όμοια. Περιμένοντας μία πλήρη ανάλυση των αναγκών, η Επιτροπή χρησιμοποιώντας την κατεπείγουσα διαδικασία που προβλέπει το άρθρο 13 του κανονισμού σχετικά με την παροχή ανθρωπιστικής βοήθειας ενέκρινε ένα πρόγραμμα βοήθειας ύψους περίπου 7 εκατομμυρίων Ecu. Η Επιτροπή, στις 4 Νοεμβρίου κιόλας, παρέδωσε μία πρώτη, σημαντική ενίσχυση στην διεθνή δράση για παροχή βοήθειας στις πληγείσες περιοχές. Το πρώτο πρόγραμμα για την αντιμετώπιση της καταστροφής πραγματοποιήθηκε από τον γερμανικό και ισπανικό Ερυθρό Σταυρό σε συνεργασία με τις αδελφές οργανώσεις τους στις πληγείσες χώρες και με έντεκα ευρωπαϊκές ΜΚΟ οι οποίες ήδη πραγματοποιούσαν προγράμματα της ECHO στην περιοχή. Συγκεκριμένα, η πρώτη φάση του προγράμματος έχει ως εξής: πρώτα απ' όλα άμεση στήριξη των εθνικών προγραμμάτων για την αντιμετώπιση της καταστροφής, στα πλαίσια των οποίων κατεβλήθησαν σημαντικές προσπάθειες επιτόπιου συντονισμού μεταξύ των εθνικών και διεθνών οργανώσεων, των οργάνων των Ηνωμένων Εθνών, της Διεθνούς Τράπεζας Ανάπτυξης, της Παγκόσμιας Τράπεζας, της US AID και της Ευρωπαϊκής Επιτροπής, διότι ο συντονισμός αποτελεί πραγματικά το κλειδί για μία όσο το δυνατόν πιο αποτελεσματική χρήση του ανθρώπινου δυναμικού και των οικονομικών πόρων οι οποίοι διατίθενται στην περιοχή. Κατόπιν διεξάγονται διάφορες επιμέρους δράσεις, οι οποίες επικεντρώνονται σε περιφερειακή ή τομεακή προσέγγιση, όπως την διάσωση των θυμάτων της καταστροφής, την οργάνωση της εκκένωσης του πληθυσμού από τον Ερυθρό Σταυρό αλλά επίσης και την παροχή ενίσχυσης στο σύστημα εφοδιασμού με νερό και ιδιαίτερα στη λήψη μέτρων για την προστασία της δημόσιας υγείας, όπως για παράδειγμα στην παροχή φαρμάκων για τον καθαρισμό των νερών προς αποφυγή της διάδοσης επιδημιών κ.ο.κ. Οι Γιατροί Χωρίς Σύνορα έπαιξαν έναν ιδιαίτερα δραστήριο ρόλο στην περίπτωση αυτή με τη δική μας υποστήριξη. Η Διεθνής Ομοσπονδία του Ερυθρού Σταυρού υποστηρίχτηκε στις προσπάθειές της να αποκαταστήσει το ευαίσθητο και κατεστραμμένο δίκτυο τηλεπικοινωνιών, το οποίο είναι ζωτικής σημασίας για τη διανομή των πρώτων αγαθών της βοήθειας. Επιπλέον, τα υφιστάμενα προγράμματα ενίσχυσης που πραγματοποιούν οι ΜΚΟ στην περιοχή τροποποιήθηκαν για να ανταποκριθούν στις πιο άμεσες ανάγκες για βοήθεια. Οι ΜΚΟ δρούσαν ήδη στην περιοχή και είναι επομένως ήδη σε θέση να προσφέρουν επείγουσα βοήθεια. Πραγματοποίησαν αλλαγές και τροποποιήσεις στα προγράμματά τους ύψους 3 εκατομμυρίων Ecu για να μπορέσουν να ανταποκριθούν στη σημερινή κατάσταση. Η έκτακτη βοήθεια για την οποία συζητούμε τώρα σε σχέση με την ECHO ανέρχεται τη στιγμή αυτή στο ύψος των 30 εκατομμυρίων Ecu. Οι συνεργάτες της ECHO αναζητούν τη στιγμή αυτή συμπληρωματικούς πόρους, για να μπορέσουν να πραγματοποιήσουν ένα επιπλέον πρόγραμμα ενίσχυσης, η διάρθρωση του οποίου θα έχει ολοκληρωθεί κατά τις επόμενες εβδομάδες. Το πρόγραμμα αυτό αναμένεται να περιλαμβάνει ποσά του ίδιου ύψους με το προηγούμενο.
<P>
Η έκτακτη βοήθεια, ωστόσο, η δεύτερη δηλαδή φάση της, θα πρέπει να περιλαμβάνει και ένα στοιχείο αποκατάστασης, για να προετοιμάσει τη μετάβαση προς καλύτερα διαρθρωμένες δραστηριότητες αποκατάστασης και ενίσχυσης της οικονομικής ανοικοδόμησης.
<P>
Θα ήθελα στο σημείο αυτό να κάνω και μία παρατήρηση σχετικά με τις προοπτικές των προγραμμάτων αποκατάστασης και ανοικοδόμησης βραχυπρόθεσμα και μεσοπρόθεσμα. Φυσικά θα πρέπει να πραγματοποιηθεί μία ενδελεχής ανάλυση των συνεπειών αυτής της φορβερής φυσικής καταστροφής στις οικονομίες των χωρών της Κεντρικής Αμερικής. Ήδη ωστόσο, δεν υπάρχει καμία αμφιβολία ότι οι διαρθρωτικές ζημίες στις πληγείσες χώρες είναι τεράστιες. Οι πρώτοι υπολογισμοί αναφέρουν καταστροφές σε κεντρικούς τομείς, όπως η γεωργία, το οδικό δίκτυο και τα συστήματα ανεφοδιασμού.
<P>
Η Επιτροπή, με τη σειρά της, μελετά τα πιθανά χρηματοδοτικά μέσα τα οποία μπορούν να διατεθούν, για να μπορέσει να παρασχεθεί μία ταχεία και ουσιαστική συμβολή στις προσπάθειες ανοικοδόμησης που πραγματοποιεί η διεθνής κοινότητα.
<P>
Θα μπορούσαμε να κάνουμε λόγο από δω και πέρα για μία προσέγγιση που διαμορφώνεται ως εξής: βραχυπρόθεσμα, δηλαδή φέτος το Δεκέμβριο, η Επιτροπή θα υποβάλει με τη διαδικασία του κατεπείγοντος προς τα κράτη μέλη πρόταση χρηματοδότησης, η οποία θα περιλαμβάνει ένα πλαίσιο για μελλοντικές δράσεις. Η πρόταση ζητά να πραγματοποιηθούν τροποποιήσεις ήδη στο υπόλοιπο του προϋπολογισμού του 1998 για να εξασφαλισθεί η αποκατάσταση και η τεχνική-οικονομική συνεργασία. Εφόσον οι συνθήκες επιτρέψουν την πρόσβαση στις πληγείσες περιοχές, θα πρέπει να μεταβεί εκεί μία πολυτομεακή ομάδα τεχνικής αξιολόγησης η οποία να δράσει σε στενή συνεργασία με τα κράτη μέλη της Ένωσης και σε συντονισμό με τις εθνικές αρχές και τους άλλους χρηματοδότες.
<P>
Τα προγράμματα που έχουν προβλεφθεί για το 1999 θα πρέπει να επανεξετασθούν και να τροποποιηθούν ανά περίπτωση και σε στενή συνεργασία με τις αποδέκτριες χώρες. Τα προγράμματα που έχουν ήδη ξεκινήσει θα πρέπει να ενισχυθούν ή να τροποποιηθούν για να ανταποκριθούν στις ανάγκες της ανοικοδόμησης και αποκατάστασης. Ως συμπλήρωμα προς αυτές τις πρωτοβουλίες, θα μπορούσε μία μεσοπρόθεσμη και μακροπρόθεσμη στρατηγική προσέγγιση να επιδιώξει, για παράδειγμα, τη σύσταση ενός περιφερειακού ταμείου ανοικοδόμησης. Η Επιτροπή θα μπορούσε να υποβάλει ανάλογες προτάσεις προς το Συμβούλιο αφού διαβουλευθεί με όλα τα ενδιαφερόμενα μέρη, περιλαμβανομένων και άλλων χρηματοδοτών καθώς και των κυβερνήσεων των αποδεκτριών χωρών. Το σημαντικότερο πρόβλημα αυτής της στρατηγικής τη στιγμή αυτή είναι το σχετικά χαμηλό ύψος των διαθέσιμων πόρων που προβλέπει η γραμμή του προϋπολογισμού Β7-313. Το ποσό που προβλέπει σήμερα αυτή η γραμμή του προϋπολογισμού για το 1999 είναι ελάχιστο, μόνο 4, 25 εκατομμύρια.
<P>
Φυσικά οι δημοσιονομικές αρχές μπορούν ακόμα να λάβουν απόφαση σχετικά με τη διάθεση πιθανών συμπληρωματικών πόρων, ιδιαίτερα προς ενίσχυση αυτής της γραμμής του προϋπολογισμού που μόλις ανέφερα.

<SPEAKER ID=186 LANGUAGE="DE" NAME="Linkohr">
Κύριε Πρόεδρε, κυρίες και κύριοι, θα ήθελα πρώτα να ευχαριστήσω το Συμβούλιο και την Επιτροπή για την άμεση έγκριση βοήθειας. Ίσως δεν είναι πάντα αυτονόητο εδώ στο Σώμα να ευχαριστούμε ο ένας τον άλλο, θα ήθελα όμως εδώ να επαινέσω ιδιαίτερα το Συμβούλιο και την Επιτροπή. Επίσης, θεωρώ καλό το ότι η κυρία Bonino κατέστησε με την παρουσία της την Ευρωπαϊκή Ένωση ορατή στην Κεντρική Αμερική.
<P>
Λόγω έλλειψης χρόνου, αναφέρω μόνο επιγραμματικά το εξής: θα ήθελα να συστήσω - επειδή δυστυχώς αυτή δεν θα είναι η τελευταία φυσική καταστροφή που θα δούμε - να σκεφτούμε επίσης τη σύσταση κάποιας δομής παροχής βοήθειας για περιπτώσεις φυσικών καταστροφών. Υπάρχει μάλιστα μια σειρά χωρών στον κόσμο που διαθέτουν ένα ξεχωριστό υπουργείο για τέτοιες καταστροφές, με δικές του δυνατότητες διεξαγωγής μεταφορών, αεροσκάφη και ενδεχομένως δορυφόρους για την πρόβλεψη φυσικών καταστροφών.
<P>
Το δεύτερο σημείο, στο οποίο θέλω να αναφερθώ, είναι ότι η μακροπρόθεσμη βοήθεια για την ανασυγκρότηση της περιοχής δεν δίδεται μόνο στα συγκεκριμένα κράτη, αλλά συμβάλλει επίσης στην ολοκλήρωση της περιοχής. Τα μέτρα υποδομής, οι δρόμοι, οι τηλεπικοινωνίες, τα ενεργειακά δίκτυα κ.ά. μπορούν τώρα, μετά από μια τέτοια καταστροφή, να συμβάλουν πραγματικά στο να γίνει αυτή η περιοχή, όπου ζουν περισσότεροι από 30 εκατομμύρια άνθρωποι, μια κοινή περιοχή. Εμείς ως Ευρωπαϊκό Κοινοβούλιο, με την υποστήριξη του Συμβουλίου και της Επιτροπής, πάντα διεξάγαμε πολιτικό αγώνα για να αναπτυχθεί και να ενοποιηθεί η συγκεκριμένη περιοχή.
<P>
Τρίτη παρατήρηση: λέμε διαρκώς ότι η βοήθεια πρέπει να μην είναι γραφειοκρατική. Από την άλλη πλευρά, πρέπει να έχει εξεταστεί καλά και ο σχεδιασμός της να είναι μακροπρόθεσμος και, αν είναι δυνατόν, να προκηρύσσεται δημόσια. Αυτό αποτελεί έναν τετραγωνισμό του κύκλου, το ξέρω. Ίσως θα μπορούσαμε να συζητήσουμε μια φορά πώς μπορούμε πραγματικά να τετραγωνίσουμε τον κύκλο, γιατί διαφορετικά θα έχουμε και πάλι προβλήματα με το Ελεγκτικό Συνέδριο.

<SPEAKER ID=187 LANGUAGE="ES" NAME="Salafranca Sαnchez-Neyra">
Κύριε Πρόεδρε, υπάρχουν ασφαλώς δυστυχήματα για τα οποία δεν χρειάζεται ανάλυση σε πολλές λεπτομέρειες και πιστεύω ότι αυτό ακριβώς συνέβη στη δραματική περίπτωση του τυφώνα Mitch.
<P>
Αυτό που χρειάζεται τώρα είναι δράση. Και μέχρι στιγμής η Επιτροπή έχει δράσει άμεσα και αποτελεσματικά. Αυτό πρέπει να το αναγνωρίσουμε και, επίσης, πρέπει να το αξιολογήσουμε πολύ θετικά. Αυτό που χρειάζεται τώρα είναι να στοιχηματίσουμε σε ένα φιλόδοξο σχέδιο ανοικοδόμησης με στρατηγικό χαρακτήρα. Και όχι μόνο να στοιχηματίσουμε, αλλά και να εμμείνουμε αποφασιστικά σ' αυτό το στοίχημα. Και αυτό το σχέδιο, κύριε Πρόεδρε, κατά τη γνώμη μου, πρέπει να έχει διάφορες συνιστώσες.
<P>
Η πρώτη αφορά τη δημοσιονομική διάσταση και η απάντηση της Ευρωπαϊκής Ένωσης πρέπει να είναι στο ύψος της απάντησης που έδωσαν τα κράτη μέλη. Και πρέπει να πω ότι νιώθω υπερήφανος για την απάντηση που έδωσε η χώρα μου, η Ισπανία, την απάντηση που έδωσε η ισπανική κυβέρνηση και την απάντηση που έδωσε η ισπανική κοινωνία στο σύνολό της. Πιστεύω, κύριε Πρόεδρε, ότι σ' αυτή τη δημοσιονομική διάσταση το Ευρωπαϊκό Κοινοβούλιο πρέπει να δώσει παράδειγμα γενναιοδωρίας και ευελιξίας, ως κλάδος της αρμόδιας για τον προϋπολογισμό αρχής, κινητοποιώντας όσο το δυνατόν περισσότερους πόρους. Σ' αυτό αναφέρθηκε προ ολίγου ο εκπρόσωπος της Επιτροπής, κ. van den Broek. Το σχέδιο αυτό πρέπει να περιλαμβάνει, επίσης, μία πολύ σημαντική εμπορική συνιστώσα. Το Ευρωπαϊκό Κοινοβούλιο ζητεί εδώ και δύο χρόνια να χορηγηθούν στις χώρες της Κεντρικής Αμερικής οι διευκολύνσεις του συστήματος γενικευμένων προτιμήσεων, των οποίων απολαύουν οι χώρες των Ανδεων, και για τα βιομηχανικά προϊόντα. Και αυτό, κυρία εκπρόσωπε του Συμβουλίου, πρέπει πλέον να το κάνετε χωρίς άλλη καθυστέρηση και χωρίς κανέναν όρο, διότι πρέπει να σας πω ότι αυτός ο διπλός όρος που περιέχει η πρόταση της Επιτροπής είναι απαράδεκτος - λαμβανομένων υπόψη των περιστάσεων -, μεροληπτικός και, επιπλέον, αντίθετος προς το πνεύμα που ενέπνευσε αυτά τα μέτρα.
<P>
Πρέπει να έχει, κύριε Πρόεδρε, μια δανειοδοτική συνιστώσα και, κατά τη γνώμη μου, η Επιτροπή θα πρέπει να προσπαθήσει να προτείνει, στο πλαίσιο αυτού του στρατηγικού σχεδίου, μια ολόκληρη σειρά μέτρων για την αύξηση, επωφελούμενη από το μέγεθος της σημερινής καταστροφής, των δανείων της Ευρωπαϊκής Τράπεζας Επενδύσεων προς αυτή την περιφέρεια. Και, προφανώς, πρέπει να έχει μια συνιστώσα που να αφορά το χρέος, και εδώ δεν μπορεί κανείς να πει ότι η Ευρωπαϊκή Ένωση δεν έχει αρμοδιότητες, επειδή, κύριε Πρόεδρε, είναι σαφές ότι δεν υπάρχει κανένας λόγος που να απαγορεύει στην Επιτροπή ή το Ευρωπαϊκό Κοινοβούλιο να ζητήσουν από τα κράτη μέλη να κάνουν σαφείς παραχωρήσεις στο θέμα του χρέους.
<P>
Και ζητώ από εσάς, κύριε Επίτροπε, εκτός από όλες αυτές τις συνιστώσες που ανέφερα προ ολίγου, η Επιτροπή να χρησιμοποιήσει και τη φαντασία της. Διότι στη μάχη ενάντια στη συμφορά και τη δυστυχία, πολλές φορές ενάντια στην πραγματικότητα, όσο σκληρή και αν είναι, το πιο σημαντικό όπλο, και ας μην του φαίνεται, δεν είναι οι πόροι που πρέπει να χρησιμοποιηθούν αποτελεσματικά και συντονισμένα - όπως μας εξήγησε η κυρία Ferrero. Πολλές φορές η φαντασία μπορεί επίσης να διαδραματίσει σημαντικό ρόλο ενώπιον καταστάσεων αυτού του τύπου.
<P>
Από τη δε Προεδρία του Συμβουλίου θα σας ζητούσα, κύριε Πρόεδρε, να δράσετε κινητοποιώντας τους μηχανισμούς του πολιτικού διαλόγου και συγκαλώντας μια έκτακτη συνεδρίαση της Διάσκεψης του San Jos σε επίπεδο υπουργών. Πιστεύω ότι αυτή η υπουργική διάσκεψη θα μπορούσε να δώσει κάποια ώθηση στη Διάσκεψη του San Jos ή σε εκείνη την ενδεχόμενη διάσκεψη χορηγών, στην οποία αναφέρθηκε ο εκπρόσωπος της Επιτροπής, κ. van den Broek, στην παρέμβασή του. Πιστεύω, κύριε Πρόεδρε, ότι είναι ώρα να κοιτάξουμε προς το μέλλον και αυτή η τραγωδία μπορεί να αποτελέσει ευκαιρία να ενωθούν περισσότερο οι Κεντροαμερικανοί, για να διπλασιάσουν τις προσπάθειές τους εις αναζήτηση περιφερειακής ολοκλήρωσης και, επίσης, για να φθάσουν σε υψηλότερο ποσοστό ααλληλεγγύης.
<P>
Συνοψίζοντας, κύριε Πρόεδρε, θα ζητούσα από την Επιτροπή να μην φεισθεί κανενός πόρου και να κινητοποιήσει όλες της τις προσπάθειες. Μπορείτε δε να έχετε τη βεβαιότητα, κύριε Επίτροπε - και σας παρακαλώ να το διαβιβάσετε στον αρμόδιο Επίτροπο για αυτήν την πολιτική, τον κ. Monti - ότι θα έχετε την υποστήριξη του Ευρωπαϊκού Κοινοβουλίου, διότι σ' εκείνους που κάνουν όλα όσα μπορούν ποτέ δεν θα πούμε ότι δεν κάνουν όλα όσα πρέπει.

<SPEAKER ID=188 LANGUAGE="ES" NAME="Gasςliba i Bφhm">
Κύριε Πρόεδρε, θα ήθελα απλώς να συμφωνήσω με τα επιχειρήματα που προέβαλαν οι συνάδελφοί μου, τόσο της Σοσιαλιστικής Ομάδας όσο και της Ομάδας του ΕΛΚ, σε σχέση με τις επείγουσες - καθώς και τις μεταγενέστερες - δράσεις, στις οποίες πρέπει να προβεί η Ευρωπαϊκή Ένωση, τόσο στο επίπεδο του Συμβουλίου όσο και της Επιτροπής, στις ζώνες που έχουν πληγεί από την καταστροφή.
<P>
Είχα την ευκαιρία τον Ιούλιο να επισκεφθώ τις πληγείσες χώρες και μπόρεσα να διαπιστώσω ότι έδειχναν μια πολύ θετική διαδικασία αποκατάστασης, μετά τις εσωτερικές διαμάχες και τις σοβαρές συγκρούσεις που είχαν επέλθει, και ότι βρίσκονταν πραγματικά στο δρόμο μιας αληθινής αποκατάστασης, με ειλικρινή βούληση συνεργασίας.
<P>
Η φύση, με δυστυχή και απότομο τρόπο, μέσα σε λίγες ώρες, κατέστρεψε το έργο των τελευταίων ετών. Πιστεύω ότι εμείς, από την προνομιούχο θέση μας στην Ευρώπη, πρέπει να επιδείξουμε τη μέγιστη αλληλεγγύη προς τις κοινωνίες και τους λαούς που επλήγησαν και πρέπει να λάβουμε υπόψη αυτές τις επείγουσες πτυχές, στις οποίες λογικά πρέπει να συμμετάσχουν αμεσότατα, μαζί με τους μη κυβερνητικούς οργανισμούς, οι δημόσιες αρχές - όλων των επιπέδων, αρχίζοντας από τις αρχές της ίδιας της Ευρωπαϊκής Ένωσης και προχωρώντας στις αρχές των κρατών μελών και τις άλλες διοικήσεις που τα απαρτίζουν. Θέλω να επιμείνω ότι είναι θεμελιώδες να επανεξεταστεί το θέμα του χρέους, να μη μετατραπεί σε ζυγό για τη δυνατή αποκατάσταση και - όπως προτείνουμε στην κοινή μας πρόταση ψηφίσματος - είναι επίσης θεμελιώδες να τεθούν οι βάσεις για μια μεσοπρόθεσμη και μακροπρόθεσμη αποκατάσταση, οι οποίες θα δώσουν τη δυνατότητα να παγιωθεί και να συνεχισθεί αυτή η διαδικασία που - όπως είπα - είχα την ευκαιρία να διαπιστώσω προσωπικά τον Ιούλιο ότι συντελείτο.

<SPEAKER ID=189 LANGUAGE="FR" NAME="Guinebertiθre">
Κύριε Πρόεδρε, ο τυφώνας Mitch έπληξε την Κεντρική Αμερική καταστρέφοντας τα πάντα στο πέρασμά του. Θα αποτελούσε μόνο ένα γεγονός της επικαιρότητας το οποίο συνέβηκε, εάν δεν υπήρχε, πίσω από όλα αυτά, μία τεράστια ανθρώπινη τραγωδία η οποία θα παραμείνει, δυστυχώς, για πολύ ακόμα καιρό μία ανοικτή πληγή. Η φύση πάντα παρουσιάζει ακραία φαινόμενα που δημιουργούν φυσικές καταστροφές οι οποίες πολύ συχνά, δυστυχώς, συμβαίνουν σε φτωχές περιοχές με αποτέλεσμα να προσθέτουν στην οικονομική ανασφάλεια φοβερά δεινά, τη λύπη, την καταστροφή, το χωρισμό, τις ασθένειες, και την αγωνία του αύριο.
<P>
Ως μέλος της διακοινοβουλευτικής αντιπροσωπείας για τις σχέσεις με τις χώρες της Κεντρικής Αμερικής, είχα την ευκαιρία να επισκεφθώ, τον παρελθόντα Μάιο, με ορισμένους συναδέλφους, την Ονδούρα όπου μπορέσαμε να αντιληφθούμε σε ποιο βαθμό, ακόμα και στην Tegucigalpa, την πρωτεύουσα, η ενίσχυση της Ένωσης αποτελούσε ήδη βοήθεια για τους πληθυσμούς αυτούς πριν το πέρασμα της θύελλας. Σήμερα, δεν έχουμε μόνο καθήκον απέναντί τους, αλλά ένα αληθινό ηθικό χρέος το οποίο πρέπει να λάβει τη μορφή μίας μακροπρόθεσμης δέσμευσης.
<P>
Το σύνολο της διεθνούς κοινότητας αντέδρασε αμέσως και ο αυθορμητισμός αυτός είναι σημαντικός εάν αναλογισθούμε ότι προσφέρθηκαν τρόφιμα, ρουχισμός, μέσα μεταφορών, φίλτρα ύδατος, φάρμακα και κινητά νοσοκομεία και, όπως και ο συνάδελφός μου, και εγώ, επίσης, είμαι υπερήφανη που είμαι Γαλλίδα. Και εάν, βέβαια, αναγνωρίζω τη σημασία της επείγουσας βοήθειας που προσφέρθηκε στις εν λόγω χώρες και αν αποτείω φόρο τιμής στους άνδρες και τις γυναίκες που κατέβαλαν επιτόπου όλες τις απαραίτητες προσπάθειες προκειμένου να ανασυγκροτήσουν τις ελάχιστες υποδομές για τη φροντίδα ενός εντελώς άπορου πληθυσμού, θεωρώ ότι το χειρότερο θα ήταν να λησμονηθεί ο πληθυσμός αυτός μετά την επείγουσα αυτή βοήθεια.
<P>
Μετά την κινητοποίηση της αλληλεγγύης αυτής, πρέπει τα πλούσια έθνη του κόσμου, εκτός από την απάλειψη των χρεών, να καταρτίσουν από κοινού ένα σχέδιο ανοικοδόμησης της ζώνης σε συνεργασία με τις κυβερνήσεις των εν λόγω κρατών. Οπωσδήποτε πρέπει να αποφύγουμε την παγίδα που θα ήταν να αποφασίσουμε γι' αυτά γιατί νομίζω ότι η ευκαιρία για τη στήριξη της ανάπτυξης δημοκρατικών πρακτικών στις χώρες αυτές έχει εξευρεθεί. Ας συνοδεύσουμε τα σχέδια αυτά με ένα στενό διάλογο με τις κυβερνήσεις, αλλά επίσης, και τους πληθυσμούς και τους οργανισμούς στους οποίους πρέπει να δώσουμε τα μέσα ώστε να καταστούν οι συντελεστές της ίδιας της ανόρθωσής τους.

<SPEAKER ID=190 LANGUAGE="ES" NAME="Gonzαlez Αlvarez">
Κύριε Πρόεδρε, συμφωνώ απόλυτα με την Προεδρεύουσα του Συμβουλίου, κ. Ferrero-Waldner, που είπε προηγουμένως ότι ο τυφώνας ήταν πολύ ισχυρός, ήταν τρομερός, εφόσον ήταν επιπέδου 5. Όμως, παρ' όλα αυτά, πρέπει να ληφθεί επίσης υπόψη - και πιστεύω ότι υπάρχουν πολλές μη κυβερνητικές οργανώσεις που δεν το δηλώνουν - ότι αν υπήρχαν κατοικίες που να μην ήταν υποτυπώδεις, αν υπήρχε ένα δίκτυο πολιτών που να είχε παράσχει ό, τι περνούσε από το χέρι του, αν υπήρχαν, τέλος, πιο εδραιωμένα ανθρώπινα δικαιώματα σ' αυτήν την περιοχή, ο τυφώνας θα είχε μικρότερες επιπτώσεις. Συμφωνώ, επίσης, με πολλές από τις ερωτήσεις που έθεσαν οι κύριοι Salafranca και Linkhohr όσον αφορά τις γενικευμένες προτιμήσεις για αυτές τις χώρες.
<P>
Θα σας διαβιβάσω, ωστόσο, μέσα στον λίγο χρόνο που μου μένει, τι είπαν ορισμένοι βουλευτές και ορισμένοι οργανισμοί της Κεντρικής Αμερικής την περασμένη εβδομάδα σε ένα σεμινάριο που πραγματοποιήθηκε στις Βρυξέλλες. Θα σας εκθέσω τις ανησυχίες τους:
<P>
Πρώτον, ότι πρέπει να επανεξεταστούν, με την παρούσα ευκαιρία, οι συμφωνίες συνεργασίας και να καταστούν, όπως είπαν και άλλοι συνάδελφοι, πιο μεσοπρόθεσμες και μακροπρόθεσμες για την ανοικοδόμηση της περιοχής.
<P>
Δεύτερον, πρέπει να υπάρχει έλεγχος, για να φθάσει η βοήθεια στους πληγέντες. Δυστυχώς, στο παρελθόν αυτό δεν συνέβαινε πάντα.
<P>
Τρίτον, πρέπει να ληφθούν υπόψη, για τη διανομή της βοήθειας, οι δήμοι. Υπάρχουν μικροί δήμοι που αντιμετωπίζουν πολλές δυσκολίες και λίγα μέσα για να αντεπεξέλθουν στις δυσκολίες τους.
<P>
Τέταρτον, πρέπει να ζητηθεί η άφεση του χρέους, που όλοι ξέρουμε ότι είναι το 300 % του ακαθάριστου εγχώριου προϊόντος στη Νικαράγουα, αλλά και σε άλλες χώρες είναι επίσης σημαντικό.
<P>
Και, πέμπτον, είναι απαραίτητο η άφεση του χρέους να μην εξυπηρετήσει την ελάφρυνση των ανησυχιών των κυβερνήσεων, αλλά την ελάφρυνση των αναγκών των λαών. Και για αυτό είναι απαραίτητο να διατεθεί το ποσό του χρέους για συγκεκριμένα έργα αποκατάστασης της περιοχής.
<P>
Αισθάνομαι και εγώ υπερήφανη - όπως είπε ο κ. Salafranca - όχι μόνο για τη δράση της ισπανικής κυβέρνησης, αλλά προπαντός για τη δράση του ισπανικού λαού, που έδειξε ότι τρέφει ένα μεγάλο αίσθημα αλληλεγγύης. Αυτά όμως συμβαίνουν αυτή τη στιγμή. Θα δούμε τι θα συμβαίνει τον Ιανουάριο και τον Φεβρουάριο. Είναι απαραίτητο να συνεχίσουμε όλοι να δρούμε και πέρα από αυτή τη στιγμή της συγκίνησης για όσα συνέβησαν στην Κεντρική Αμερική.

<SPEAKER ID=191 LANGUAGE="DE" NAME="Kreissl-Dφrfler">
Κύριε Πρόεδρε, μια καταστροφή τέτοιας έκτασης απαιτεί αντιδράσεις που θα ξεπερνούν κατά πολύ τις συνήθεις. Χιλιάδες άνθρωποι πέθαναν ή έχασαν τα πάντα, και επειδή δεν ελήφθη μέριμνα για τον τυφώνα που πλησίαζε, επειδή οι φτωχότεροι κατοικούν αναγκαστικά στα σημεία με τη μικρότερη ασφάλεια, επειδή ολόκληρες περιοχές έχουν αποψιλωθεί προς χάριν της εκβιομηχάνισης της αγροτικής οικονομίας. Η Κεντρική Αμερική έχει καταστραφεί, η αποκατάσταση θα διαρκέσει δεκαετίες. Για να επιτύχει όμως αυτή η αποκατάσταση, οι χώρες δεν χρειάζονται μόνο την αποτελεσματική παροχή πακέτων βοηθείας. Πρέπει να εκπονηθεί ένα μακροπρόθεσμο σχέδιο αποκατάστασης κι όχι να γίνουν μπαλώματα με διάφορες δωρεές, οι οποίες θα χαθούν, όπως συνήθως συμβαίνει, μέσα σε ύποπτα ή φιλοκυβερνητικά κανάλια.
<P>
Μια καλά συντονισμένη ανασυγκρότηση πρέπει να στοχεύει κυρίως στη βελτίωση της κατάστασης του πληθυσμού. Πρώτη προτεραιότητα πρέπει να έχουν η υγεία, η εκπαίδευση, οι κατοικίες και επίσης μια ριζική αγροτική μεταρρύθμιση. Κατά τη διαδικασία αυτή, πρέπει οι εμπλεκόμενοι να έχουν δικαίωμα να εκφέρουν γνώμη και να ασκούν έλεγχο. Η Κεντρική Αμερική χρειάζεται πλήρη διμερή διαγραφή χρεών. Η Γαλλία προηγείται εδώ δίνοντας το καλό παράδειγμα. Οι άλλες χώρες της ΕΕ θα πρέπει να το ακολουθήσουν το συντομότερο δυνατόν. Όμως, το ζητούμενο δεν είναι μόνο να διαγραφεί εκείνο που έτσι κι αλλιώς δεν είναι πλέον δυνατόν να απαιτηθεί. Πρέπει επίσης να διαγραφούν τα πολυμερή χρέη. Το Διεθνές Νομισματικό Ταμείο και η Παγκόσμια Τράπεζα θα βοηθήσουν παρέχοντας δάνεια, που όμως δεν πρέπει να συνδεθούν δεσμευτικά με μέτρα διαρθρωτικής προσαρμογής.
<P>
Για τον λόγο αυτόν, οι ευρωπαϊκές κυβερνήσεις πρέπει να επέμβουν δραστικά στο ΔΝΤ και στην Παγκόσμια Τράπεζα προκειμένου να αποφευχθεί η επιβολή όρων. Οι προοπτικές για την Chiquita είναι ρόδινες, γράφει σήμερα η Guardian . Οι πολυεθνικές της μπανάνας θα ανακατασκευάσουν τις εγκαταστάσεις τους με χρήματα των ασφαλιστικών εταιριών, οι εργαζόμενοι εκεί όμως βρίσκονται στο δρόμο. Πολυεθνικοί όμιλοι επιχειρήσεων που, στην Ονδούρα π.χ., για χρόνια δεν κατέβαλαν σχεδόν καθόλου φόρους, θέλουν τώρα να απαλλαγούν από τις ευθύνες τους. Οι καταστροφές από έναν τυφώνα δεν είναι απλώς μια φυσική καταστροφή που πλήττει τους ανθρώπους. Η καταστροφή του στρώματος του όζοντος, η απερίσκεπτη κατανάλωση φυσικών πόρων και η ραγδαία μόλυνση του περιβάλλοντος έχουν μερίδιο στην καταστροφή, που δεν θα είναι η τελευταία, αν δεν αλλάξουμε ριζικά τρόπο σκέψης ειδικά εμείς που ζούμε στα βιομηχανικά κράτη.

<SPEAKER ID=192 LANGUAGE="ES" NAME="Εscolα Hernando">
Κύριε Πρόεδρε, κάθε μέρα που περνάει, και ανάλογα με το πώς αξιολογούνται οι απώλειες ανθρώπινων ζωών και οι υλικές ζημιές που προκλήθηκαν από τον τυφώνα Mitch, διαπιστώνουμε την πραγματική διάσταση της καταστροφής. Στην περίπτωση αυτή η φύση δεν έδειξε έλεος στις κεντροαμερικανικές χώρες, αλλά καλό είναι να υπενθυμιστεί - και αυτό κάνει το Ευρωπαϊκό Κοινοβούλιο - ότι ήταν το ανθρώπινο χέρι με την αμελή του δράση αυτό που επέφερε την κλιματολογική αλλαγή, η οποία προξενεί φυσικές καταστροφές σαν ετούτη. Πρέπει να έχουμε επίγνωση όλοι μας - και ιδίως οι βιομηχανικές χώρες - ότι αν δεν αλλάξουμε ριζικά τη συμπεριφορά μας, μετά τον τυφώνα Mitch θα έλθουν και άλλοι τυφώνες με τα ίδια καταστροφικά αποτελέσματα.
<P>
Στην Κεντρική Αμερική, κυρίες και κύριοι, οι πιο αδύνατοι - όπως συμβαίνει σχεδόν παντού - είναι αυτοί που έχουν χάσει τα περισσότερα. Γι' αυτό, αποτελεί αναπόφευκτη υποχρέωση να βεβαιωθούμε ότι οι ενισχύσεις χρησιμοποιούνται με τον πιο συντονισμένο, τον πιο ενεργό και τον πιο αποτελεσματικό δυνατό τρόπο, για να φθάσουν κατά προτεραιότητα σε εκείνους που τις έχουν περισσότερο ανάγκη και να μην αποτελέσουν εστία διαφθοράς, όπως δυστυχώς στάθηκε δυνατό να συμβεί σε άλλες παρόμοιες καταστάσεις.
<P>
Τέλος, θέλουμε να εκφράσουμε δημοσίως την ικανοποίησή μας για τα εξαιρετικά δείγματα αλληλεγγύης που επέδειξαν τόσο οι πολίτες της Ένωσης σε ατομικό επίπεδο όσο και τα όργανα που τους εκπροσωπούν και, ιδιαίτερα, τα ευρωπαϊκά όργανα. Πρέπει να συγχαρούμε την Ευρώπη για την ταχεία απάντηση που έδωσε σε μια κατάσταση, η οποία απαιτούσε επείγουσες λύσεις. Όταν σε τόσες και τόσες περιστάσεις διαμαρτυρόμαστε για τη γραφειοκρατική βραδύτητα με την οποία αντιδρά η Ευρώπη στα προβλήματα, σήμερα πρέπει να είμαστε σε θέση να την αντισταθμίσουμε. Τώρα χρειάζεται μόνο να ολοκληρώσουμε τη δράση διαγράφοντας πλήρως το χρέος των χωρών που επλήγησαν.

<SPEAKER ID=193 LANGUAGE="NL" NAME="Blokland">
Κύριε Πρόεδρε, έχουμε μείνει άναυδοι από την καταστροφή που έπληξε την Κεντρική Αμερική. Όταν βλέπουμε να μαίνονται αυτές οι δυνάμεις της φύσης αφήνοντας πίσω τους μία εικόνα καταστροφής, νεκρούς και τραυματίες, μας καταλαμβάνει ένα αίσθημα απόλυτης αδυναμίας. Ακόμα και στη σημερινή κοινωνία με τις μεγάλες τεχνικές δυνατότητες, η φύση μπορεί να μας αιφνιδιάζει. Δεν ήταν απόλυτος αυτός ο αιφνιδιασμός βέβαια, καθώς γνωρίζαμε εδώ και λίγο καιρό ότι θα ενέσκηπτε ο τυφώνας Mitch.
<P>
Οι συνέπειες του τυφώνα αυτού δεν μπορούσαν ωστόσο να αποφευχθούν. Το μέγεθος της καταστροφής αυξήθηκε σημαντικά από την κοινωνική κατάσταση που επικρατεί στην περιοχή. Φτωχοί αγρότες διώχνονται από πλουσιότερους γαιοκτήμονες και καταφεύγουν σε εκτάσεις στις πλαγιές των βουνών τις οποίες και καλλιεργούν. Το γεγονός αυτό είχε καταστροφικές συνέπειες. Ο τυφώνας έπληξε χωρίς καμία αντίσταση τις αποψιλωμένες πλαγιές των βουνών και παρέσυρε τα πάντα με τη μορφή ενός καταστροφικού ποταμού λάσπης.
<P>
Τη στιγμή αυτή ωστόσο το πιο επείγον είναι να παρασχεθεί επαρκής βοήθεια στα θύματα. Ήδη καταβάλλονται έντονες προσπάθειες από διάφορες χώρες του πλανήτη, περιλαμβανομένων ευρωπαϊκών χωρών. Η διαγραφή του χρέους στην οποία προέβησαν διάφορες χώρες, όπως η Γαλλία και οι Κάτω Χώρες, θα πρέπει να βρει μιμητές στις άλλες ευρωπαϊκές χώρες. Το ίδιο ισχύει και για την αναστολή πληρωμών προς άλλες οικονομικά ιδρύματα και τις διεθνείς πιστωτικές οργανώσεις.
<P>
Πιο μακροπρόθεσμα θα πρέπει να καταστρωθεί ένα κοινωνικό και οικολογικό πρόγραμμα για να βοηθήσει τους αγρότες και να αποκαταστήσει τη φύση. Στο πρόγραμμα αυτό θα πρέπει να συνεργαστούν και οι μεγαλογαιοκτήμονες, για να υπάρξει μία πραγματικά αειφόρος ανάπτυξη, κάτι που περιλαμβάνει και την αποτελεσματική καταπολέμηση της διάβρωσης του εδάφους. Στις προσπάθειες αυτές θα πρέπει να παίξουν έναν δραστήριο ρόλο οι ΜΚΟ.

<SPEAKER ID=194 LANGUAGE="IT" NAME="Amadeo">
Κύριε Πρόεδρε, θα ήθελα να αναφερθώ στην αναδιάρθρωση του χρέους προκειμένου να δοθεί εκ νέου ώθηση στην οικονομία των χωρών που έχουν πληγεί από καταστροφές. Δεν μπορούν να συμπεριληφθούν όλες οι χώρες στο ίδιο μέτρο αξιολόγησης: η Γουατεμάλα και το Σαλβαδόρ φαίνονται να είναι χώρες πλουσιότερες από τη Νικαράγουα και την Ονδούρα, ή τουλάχιστον λιγότερο φτωχές. Με τον καθορισμό του κριτηρίου της διαγραφής του χρέους, ακριβώς αυτή η διαφορά μεταξύ των διαφόρων εθνικών εσόδων θα μπορούσε να προσανατολίσει προς τη διαφοροποίηση της μεταχείρισης ανάλογα με τη χρηματοοικονομική κατάσταση της ενδιαφερόμενης χώρας. Κατά τον τρόπο αυτόν, στις περισσότερο ευνοημένες χώρες θα μπορούσαν να εφαρμοστούν οι όροι που αποφασίστηκαν στη Νάπολη στο πλαίσιο της συνεδρίασης της Ομάδας των 7 του 1993, που προέβλεπαν τη διαγραφή του χρέους στο μέτρο του 66 %, ενώ στις πιο μειονεκτούσες χώρες θα μπορούσε να εφαρμοστεί η Συμφωνία της Λυών της Ομάδας των 7 του 1996: διαγραφή έως 80 % του χρέους.
<P>
Στη Νικαράγουα, όπως και στην Ονδούρα, αναμένεται τώρα η επιδείνωση της δυσχερούς οικονομικής κατάστασης, με αρνητικές επιπτώσεις για το κατώφλι της φτώχειας που υπολογίζεται σήμερα σε 60 % του πληθυσμού, και με αύξηση των ποσοστών ανεργίας, που ανέρχονται σήμερα σε 53 % στη Νικαράγουα και σε 30 % στην Ονδούρα.

<SPEAKER ID=195 LANGUAGE="IT" NAME="Manzella">
Κύριε Πρόεδρε, η γρήγορη αντίδραση των κοινοτικών μας θεσμικών οργάνων και της κοινωνίας των πολιτών αποτελεί σημάδι ότι ξεκινήσαμε με σωστές βάσεις. Ξεκινήσαμε όμως μόνο. Μένουν ακόμη να γίνουν όλα τα υπόλοιπα και το Κοινοβούλιο αυτό αναμένει με μεγάλο ενδιαφέρον την έκθεση της Επιτρόπου Bonino και τις προτάσεις της. Πράγματι, η καταστροφή που έπληξε την Κεντρική Αμερική δεν είναι μόνο φυσική και ανθρώπινη καταστροφή, αλλά κυρίως πολιτική καταστροφή.
<P>
Στη διάρκεια όλων αυτών των ετών, προβληματιστήκαμε για την πολιτική ενότητα της Κεντρικής Αμερικής. Προβληματιστήκαμε από την άποψη αυτή όσον αφορά την περιφερειακή ειρήνευση μπροστά στους πολέμους που την κατακερμάτισαν και σήμερα υπάρχει πιθανότητα αναπαραγωγής μιας κοινωνικής ρήξης. Στηρίξαμε το PARLACEN, το κοινοβούλιο της Κεντρικής Αμερικής. Πάντα προβληματιζόμασταν για την περιφερειακή αλληλεξάρτηση. Τώρα λοιπόν πρέπει να προσπαθήσουμε να αναπαραγάγουμε αυτή την αλληλεξάρτηση στη δεύτερη φάση που παρουσιάζεται από την παρέμβασή μας. Πρέπει να προβληματιστούμε από άποψη αλληλεξάρτησης όσον αφορά το σχέδιο αντιμετώπισης μιας μαζικής ανεργίας που προέκυψε αμέσως, το πρόγραμμα υποδομών και το χρηματοοικονομικό πρόγραμμα - στο πλαίσιο του οποίου πρέπει να τεθεί, είτε εκ μέρους των μεμονωμένων κρατών μελών είτε εκ μέρους της ζώνης του ευρώ, το πρόβλημα της διμερούς ή πολυμερούς διαγραφής του χρέους τόσο έναντι των πληγεισών χωρών όσο και έναντι των διεθνών οργανισμών - και όσον αφορά τις πολυμερείς διαβουλεύσεις μεταξύ των δωρητριών χωρών οι οποίες πρέπει να πραγματοποιηθούν, όπως πριν από λίγο επισήμανε και ο κ. Salafranca, σύμφωνα με τη Διάσκεψη του Σαν Χοσέ, ούτως ώστε η παρουσία της Ένωσης να είναι διαρκώς αισθητή και να μην περιορίζεται σε αυτές τις περιπτώσεις έκτακτης ανάγκης.

<SPEAKER ID=196 LANGUAGE="ES" NAME="Liese">
Κύριε Πρόεδρε, κυρίες και κύριοι βουλευτές, θέλω και εγώ να εκφράσω την ειλικρινή θλίψη και καταθορύβησή μου στους κατοίκους των κεντροαμερικανικών χωρών. Θα συνεχίσω στα γερμανικά.
<P>
Κύριε Πρόεδρε, αξιότιμοι κυρίες και κύριοι, ακούσαμε πολλές φορές ότι η έκταση της καταστροφής είναι τεράστια και ότι κάτι τέτοιο δεν έχει ξανασυμβεί, τουλάχιστον σε εκείνη την περιοχή. Γι' αυτό, πρέπει να κάνουμε πραγματικά τα πάντα για να διαμορφώσουμε την βοήθεια έτσι, ώστε να είναι όσο πιο εκτεταμένη και καλή γίνεται. Δεν πρέπει να υπάρξουν ταμπού. Αυτό το είπα ήδη σε μια συνεδρίαση της αντιπροσωπείας μας. Εμείς ως Κοινοβούλιο πρέπει να ερευνήσουμε πολύ γρήγορα μαζί με το Συμβούλιο πώς μπορούμε να διαθέσουμε τους απαραίτητους πόρους στον προϋπολογισμό. Οι πόροι που έχουν προβλεφθεί τώρα δεν μπορούν να είναι παρά μια αρχή, γιατί χρειαζόμαστε για πολλά χρόνια πάρα πολλά χρήματα για την ανασυγκρότηση. Η Νικαράγουα και η Ονδούρα ήταν έτσι κι αλλιώς δύο από τις φτωχότερες χώρες του κόσμου, και τώρα έγιναν ακόμη πιο φτωχές. Χρειαζόμαστε λοιπόν πάρα πολλά χρήματα και πρέπει να ενεργήσουμε πολύ συμβατικά. Γι' αυτό θα ήθελα να προτείνω γι' άλλη μια φορά το εξής: πρέπει να εξετάσουμε επίσης σοβαρά το ενδεχόμενο να διατεθούν, εξ αιτίας της ιδιαίτερης βαρύτητας αυτής της καταστροφής, πόροι από το Ευρωπαϊκό Ταμείο Ανάπτυξης. Βέβαια, η Νικαράγουα και η Ονδούρα δεν είναι χώρες ΑΚΕ, όμως εδώ δεν πρέπει να σκεφτούμε συμβατικά. Αν για παράδειγμα δεν γίνει απορρόφηση πόρων από τα κράτη ΑΚΕ, θα έπρεπε ίσως να διατεθούν για την βοήθεια για την ανασυγκρότηση σε περιπτώσεις καταστροφών.
<P>
Πιστεύω ότι μακροπρόθεσμα οι χώρες αυτές θα πρέπει να γίνουν μέλη της συνθήκης Lome, γιατί ποια είναι βασικά η δικαιολογία μας να στερούμε από τις χώρες αυτές, που είναι από τις φτωχότερες στον κόσμο και τώρα γίνονται ακόμη φτωχότερες, το προτιμησιακό καθεστώς και τους χρηματοδοτικούς πόρους της συνθήκης Lome; Δεν έχουμε απολύτως καμία δικαιολογία. Αν θέλουμε να είμαστε αληθινά ειλικρινείς, πρέπει να κάνουμε πραγματικά όλα όσα μπορούμε. Είναι απαραίτητο.

<SPEAKER ID=197 LANGUAGE="DE" NAME="Linser">
Κύριε Πρόεδρε, αξιότιμοι συνάδελφοι, η κατάσταση στην Κεντρική Αμερική είναι φοβερή: 12.000 νεκροί, 18.000 αγνοούμενοι. Στην Ονδούρα, το 90 % της εσοδείας της μπανάνας έχει καταστραφεί, καθώς και το 70 % του οδικού δικτύου. Μεγάλο μέρος των κρατών της Κεντρικής Αμερικής έχει οπισθοδρομήσει κατά πολλά χρόνια ως προς την ανάπτυξή του. Η ανθρωπιστική βοήθεια της Ευρωπαϊκής Ένωσης είναι ζωτικής σημασίας, και προκειμένου να αποφευχθεί η επαπειλούμενη κλιμάκωση της πολιτικής κατάστασης στη Νικαράγουα. Φυσικά, πρέπει να επικροτηθεί μια αποτελεσματική χρήση των πόρων, όπως ζητείται στο ψήφισμα.
<P>
Παράλληλα προς τις ανθρωπιστικές πτυχές, με τις οποίες είμαστε όλοι σύμφωνοι εδώ στο Σώμα και για τη συνέχιση των οποίων ενθαρρύνουμε την Επιτροπή, θα ήθελα να θίξω μια ακόμη πτυχή, συμπληρώνοντας όσα ανέλυσε ο συνάδελφος Kreissl-Dφrfler. Πολλοί ειδικοί θεωρούν δεδομένο ότι η υψηλή εκπομπή αερίων που προξενούν το φαινόμενο του θερμοκηπίου αποτελεί μια από τις βασικές αιτίες αυτής της φυσικής καταστροφής. Υπό αυτές τις συνθήκες, δεν μπορώ να καταλάβω το ότι με αφορμή την σύνοδο κορυφής για το κλίμα στο Μπουένος Αϊρες οι ρυθμίσεις για τη μείωση των αερίων θερμοκηπίου αναβλήθηκαν για άλλα δύο χρόνια. Πιστεύω ότι ειδικά εμπρός σε τέτοιες φυσικές καταστροφές είναι οπωσδήποτε απαραίτητο να δραστηριοποιηθεί η Ένωση δίνοντας έμφαση σε μια ταχύτατη παγκόσμια μείωση των εκπομπών διοξειδίου του άνθρακα.

<SPEAKER ID=198 LANGUAGE="ES" NAME="Cabezσn Alonso">
Κύριε Πρόεδρε, ευχαριστώ την Επιτροπή και το Συμβούλιο για την εδώ παρουσία τους.
<P>
Στην περιοχή της Κεντρικής Αμερικής θα περάσει πάνω από μία γενιά πριν ξεπεραστούν οι επιπτώσεις του τυφώνα Μιτς, αυτού του καταραμένου τυφώνα που άφησε μια ολέθρια ανάμνηση διαστάσεων μεγαλύτερων από ό, τι μπορούσαμε αρχικά να σκεφτούμε. Η πληγείσα περιοχή πήγε πολλές δεκαετίες πίσω και είδε να καταβαραθρώνονται οι προσπάθειές της να ξεπεράσει τις βαθιές πληγές του πιο πρόσφατου παρελθόντος της.
<P>
Οι πληγείσες χώρες βρέθηκαν αντιμέτωπες με την πραγματικότητά τους: ελάχιστη ικανότητα αντίδρασης και κρατικές διαρθρώσεις πολύ αδύναμες για να αντιμετωπίσουν τις ζημιές. Βλέπουμε κοινωνίες παραιτημένες, που ανθίστανται, παρόλα αυτά, στην απώλεια ως και της ελπίδας τους απέναντι στις τραγωδίες που υφίστανται περιοδικά, σαν να ήταν ένας συλλογικός Σίσυφος που βλέπει το έργο του να καταστρέφεται όταν κοντεύει να το ολοκληρώσει.
<P>
Ειλικρινά συγχαρητήρια στην Επιτροπή για την άμεση αντίδρασή της, βασικά στην ανθρωπιστική βοήθεια, αλλά και στα κράτη μέλη που αντέδρασαν με την ίδια ταχύτητα. Οι κοινωνίες μας - γνωρίζω την αντίδραση της Ισπανίας - υπήρξαν αλληλέγγυες και γενναιόδωρες, και σε ορισμένες περιπτώσεις μάλιστα υπερέβησαν την κυβερνητική αντίδραση, αλλά τα μέτρα που ελήφθησαν μέχρι σήμερα, αν και σημαντικά, δεν θα είναι επαρκή. Οι κυβερνήσεις πρέπει να λύσουν το πρόβλημα του χρέους των χωρών αυτών ενεργώντας με αυστηρή δικαιοσύνη και στα πλαίσια ενός χρήσιμου μηχανισμού συνεργασίας για την επανενεργοποίηση της οικονομίας αυτών των χωρών.
<P>
Επιθυμώ να διαγράψει η κυβέρνησή μου, η κυβέρνηση της Ισπανίας, το χρέος των χωρών αυτών και το ίδιο να κάνουν και τα υπόλοιπα κράτη μέλη, και το χρέος αυτό να μετατραπεί σε υλικές, υγειονομικές, εκπαιδευτικές ή περιβαλλοντικές υποδομές. Θα χρειαστεί, όπως ειπώθηκε, ένα σχέδιο βοήθειας και περιφερειακής ανοικοδόμησης, το οποίο θα πρέπει να παρουσιαστεί τον Ιανουάριο ή τον Φεβρουάριο, και τα όργανα της Ευρωπαϊκής Ένωσης θα χρειαστεί χωρίς αμφιβολία να καταστήσουν πιο ευέλικτους τους χρηματοδοτικούς και δημοσιονομικούς μηχανισμούς τους για να υποστηρίξουν αυτό το σχέδιο ανοικοδόμησης. Την τραγωδία του πόνου και του θανάτου την έχει ήδη προξενήσει ο τυφώνας και σ' εμάς, σε όλους εμάς, ανατίθεται η υποχρέωση να ελαφρύνουμε τις επιπτώσεις της και να βοηθήσουμε στην οικοδόμηση του μέλλοντός της.

<SPEAKER ID=199 LANGUAGE="ES" NAME="Robles Piquer">
Κύριε Πρόεδρε, ως αντιπρόεδρος της Ομάδας του ΕΛΚ, αρμόδιος για τις σχέσεις με τη Λατινική Αμερική, θέλω να εκφράσω εν συντομία την αλληλεγγύη της Ομάδας μας με τα θύματα της τραγωδίας, καθώς επίσης την ικανοποίησή μας που αυτή η λαϊκή και επίσημη αλληλεγγύη είχε την ένταση που γνωρίζουμε. Θέλω επίσης να επισημάνω την ικανοποίηση που μας έδωσε η ταχύτητα με την οποία συνήλθε η Αντιπροσωπεία για τις Σχέσεις με την Κεντρική Αμερική και το Μεξικό του Ευρωπαϊκού Κοινοβουλίου, που συγκλήθηκε από τον κ. Salafranca, η πολυάριθμη παρουσία συναδέλφων σ' αυτήν την έκτακτη συνεδρίαση και η συμμετοχή του Αντιπροέδρου της Ευρωπαϊκής Επιτροπής, κυρίου Μarνn, και της Επιτρόπου, κυρίας Bonino. Και, τέλος, πρέπει επίσης να επικροτήσουμε την ευμεγέθη παρουσία της ευρωπαϊκής βοήθειας, όχι του κάθε κράτους μας χωριστά, αλλά όλων των κρατών στο σύνολό τους. Ίσως αυτή η βοήθεια να μπορεί να συμβολιστεί με τα ταξίδια που πραγματοποίησαν στην περιοχή ο Πρίγκηπας της Ισπανίας, Δον Φελίπε, ο Πρόεδρος κ. Chirac και η Επίτροπος κυρία Bonino. Αυτά τα τρία ονόματα είναι μάλλον ο καλύτερος τρόπος να αντικατοπτρισθεί η ευρωπαϊκή βοήθεια, που φυσικά δεν θα λείψει στο μέλλον.

<SPEAKER ID=200 LANGUAGE="EN" NAME="Newens">
Κύριε Πρόεδρε, οι χώρες της Κεντρικής Αμερικής οι οποίες ερημώθηκαν από τον τυφώνα Μιτς είχαν ήδη δοκιμαστεί σοβαρά από τα επακόλουθα του πολύχρονου εμφυλίου πολέμου. Σε όλες αυτές τις χώρες τα υψηλά ποσοστά αναλφαβητισμού, η τρομακτική φτώχεια και το συντριπτικό βάρος του διεθνούς χρέους ήταν ενδημικά φαινόμενα, όπως είδαν όσοι από εμάς επισκέφτηκαν αυτήν την περιοχή. Τώρα, χτυπημένα από την πιο φονική θύελλα του αιώνα, αμέτρητα χωριά, παραγκουπόλεις, γέφυρες και δρόμοι σαρώθηκαν, σοδειές καταστράφηκαν, κοπάδια αποδεκατίστηκαν, αποθέματα νερού εξαφανίστηκαν, και πολλές χιλιάδες άνθρωποι πέθαναν. Στην Ευρωπαϊκή Ένωση και σε όλους όσοι έστειλαν επείγουσα βοήθεια αξίζουν οι μεγαλύτεροι έπαινοι.
<P>
Τα βήματα που έγιναν για την ανακούφιση από το βάρος του χρέους είναι επίσης ζωτικής σημασίας. Ωστόσο, θα πάρει χρόνια μέχρι να αποκατασταθούν οι οικονομίες αυτών των χωρών οι οποίες ήταν, ούτως ή άλλως, απελπιστικά φτωχές. Πρέπει να αντιμετωπίσουμε το γεγονός ότι υπάρχει πιεστική ανάγκη όχι μόνον για μία αναστολή στην πληρωμή του χρέους αλλά και για την ακύρωση του χρέους. Η Ονδούρα και η Νικαράγουα ποτέ δεν θα μπορέσουν να πληρώσουν τους τόκους των χρημάτων που χρωστάνε και η αναβολή της εκπλήρωσης των υποχρεώσεών τους δεν είναι αρκετή. Επιπλέον, δεν πρέπει να επιτρέψουμε περικοπές στην μεσοπρόθεσμη και μακροπρόθεσμη αναπτυξιακή βοήθεια, ιδιαίτερα όσον αφορά τις κοινωνικές ανάγκες.
<P>
Αναφορικά με την ιδιοκτησία γης, παρατηρούνται κάθε είδους προβλήματα σχετικά με την εκμίσθωση γαιών. Η ανάγκη κτηματικής μεταρρύθμισης είναι πιο πιεστική παρά ποτέ. Για πάρα πολλά χρόνια, η Ευρωπαϊκή Ένωση έδειχνε το έντονο ενδιαφέρον της για την Κεντρική Αμερική, παραδείγματος χάρη μέσω της διαδικασίας του San Josι. Πρέπει να διπλασιάσουμε τις προσπάθειές μας για να βοηθήσουμε. Το Συμβούλιο, η Επιτροπή και το Κοινοβούλιο πρέπει να διευκολύνουν τη χρήση μη δαπανηθέντων πόρων του προϋπολογισμού μας για την ανακούφιση των χωρών αυτών.
<P>
Η καταστροφή μάς θυμίζει επίσης την ανάγκη για μία πολύ εκτεταμένη διεθνή δράση για να περιορίσουμε την περιβαλλοντική ζημία από την αλλαγή του κλίματος, η οποία, στην αντίθετη περίπτωση, θα προκαλεί όλο και πιο συχνές θεομηνίες, και μερικές θα είναι ακόμα χειρότερες από αυτήν για την οποία συζητούμε απόψε.

<SPEAKER ID=201 NAME="Ferrero-Waldner">
Κύριε Πρόεδρε, αξιότιμοι κυρίες και κύριοι βουλευτές, επιτρέψτε μου να λάβω εν συντομία και πάλι θέση. Πρώτον, ευχαριστώ πολύ για την υποστήριξη που εκφράστηκε εδώ στις διάφορες παρεμβάσεις, καθώς και για τις πολλές ιδέες και σκέψεις που εκφράστηκαν και από την πλευρά του Κοινοβουλίου, οι οποίες ασφαλώς θα μου δώσουν αφορμή για νέα επεξεργασία των ζητημάτων αυτών στο Συμβούλιο Υπουργών για την Αναπτυξιακή Συνεργασία στις 30 Νοεμβρίου.
<P>
Συνοψίζοντας μπορεί κανείς να πει τα εξής: πρωταρχικά τίθεται το θέμα του συντονισμού της ανθρωπιστικής βοήθειας - της ανασυγκρότησης και της αναπτυξιακής βοήθειας - και εδώ θα προβούμε αρχικά στον συντονισμό μεταξύ των εταίρων, κάτι που η προεδρία πρέπει κυρίως να το κάνει επί τόπου. Δεύτερον, είναι φυσικά πολύ βασικό να αντιμετωπιστεί το θέμα της διαγραφής των χρεών. Αλλωστε, και αυτό έχει ήδη συζητηθεί στο Συμβούλιο Γενικών Υποθέσεων. Θα το θίξουμε κυρίως στο Συμβούλιο Υπουργών για την Αναπτυξιακή Συνεργασία, όμως φυσικά γίνονται πέρα απ' αυτό και προετοιμασίες μιας διάσκεψης δωρητών, που θα γίνει στις 10 και 11 Δεκεμβρίου στην Ουάσιγκτον. Εκεί θα διαπιστωθεί επιπλέον, στο πλαίσιο της Διαμερικανικής Τράπεζας Ανάπτυξης, ποια ποσά μπορούν να απαιτηθούν ακόμη. Έχει οριστεί από τώρα να γίνει τον Μάρτιο στη Στοκχόλμη μια ακόμη διάσκεψη που κύριο στόχο έχει την προετοιμασία της μακροπρόθεσμης ανασυγκρότησης.
<P>
Αναφορικά με τα χρέη, πρέπει φυσικά να γίνει πολύ σαφής διαχωρισμός μεταξύ των διμερών χρεών - των αναπτυξιακών δανείων από τη μια και των εξαγωγικών δανείων από την άλλη - και των πολυμερών χρεών, κυρίως της πρωτοβουλίας για τις φτωχές υπερχρεωμένες χώρες, η οποία πραγματικά επιδιώκει είτε την ίδρυση ενός νέου ταμείου, την οποία φυσικά θα υποστηρίξουμε και θα προωθήσουμε ως προεδρία, είτε την προσφυγή σε ήδη υφιστάμενα ταμεία της Παγκόσμιας Τράπεζας, πράγμα το οποίο οπωσδήποτε θα υποστηρίξουμε.
<P>
Όλα τα υπόλοιπα που ανέφερα προηγουμένως έχουν ήδη θιγεί στη συζήτηση. Ίσως δυο λόγια ακόμη για την σύμβαση για την προστασία του κλίματος: όλοι γνωρίζουμε ότι φυσικά εδώ η Ευρωπαϊκή Ένωση προπορεύεται, όμως δεν είναι εύκολο να πάρει κανείς μαζί του όλους τους άλλους big players .

<SPEAKER ID=202 NAME="Van den Broek">
Προσωπικά αλλά και εξ ονόματος της Επιτροπής, καθώς και των απόντων Emma Bonino και Manuel Marνn, οι οποίοι σίγουρα θα ήθελαν να είχαν συμμετάσχει σε αυτή την ανταλλαγή απόψεων, ευχαριστώ τα μέλη του Κοινοβουλίου για την τεράστια σύμπνοια και αλληλεγγύη που επέδειξαν σήμερα απέναντι σε αυτή την απερίγραπτη φυσική καταστροφή, η οποία έπληξε τόσους ανθρώπους και τόσες χώρες στην Κεντρική Αμερική. Θα ήθελα να αναφερθώ πολύ σύντομα σε ορισμένα σχόλια που έγιναν μεταξύ άλλων στην παρέμβαση του κυρίου Salafranca. Όντως, η Επιτροπή δεν έχει αρμοδιότητες, βεβαίως, όσον αφορά τη διαγραφή του χρέους, ωστόσο, ακούγοντας την Προεδρία του Συμβουλίου, θεωρώ ότι οι προσπάθειές μας δεν θα πρέπει να περιοριστούν στον ανθρωπιστικό και μόνο τομέα. Είναι προφανές ότι η διεθνής κοινότητα θα πρέπει να αναλάβει δράση για να διευκολύνει τις υπερχρεωμένες χώρες της Κεντρικής Αμερικής και, όπου αυτό είναι δυνατό, ακόμα και να διαγράψει το συνθλιπτικό τους χρέος δεδομένων των πρόσφατων γεγονότων.
<P>
Δεύτερον, ο κύριος Salafranca αναφέρθηκε πριν στο διάλογο του San Josι. Θυμάμαι τον διάλογο αυτό καθώς και τους παλαιότερους που διεξήχθησαν στα πλαίσια της διαδικασίας της Contadora και άλλους. Θεωρώ, και πιστεύω ότι σε αυτό συμφωνεί μαζί μου ο κύριος Marνn αλλά και η Προεδρία του Συμβουλίου, ότι όταν καταστεί σαφέστερη η κατάσταση στην Κεντρική Αμερική και ληφθούν αποφάσεις για την χρηματοδότησή της, με την εκπόνηση ενός προγράμματος αποκατάστασης, θα προταθεί τότε σίγουρα η έναρξη διαλόγου μεταξύ της Ευρωπαϊκής Ένωσης και των χωρών της Κεντρικής Αμερικής στα πλαίσια του San Josι. Πιστεύω ότι η ιδέα αυτή είναι εξαιρετικά χρήσιμη και εποικοδομητική.

<SPEAKER ID=203 NAME="Πρόεδρος">
Ευχαριστώ πολύ, κύριε van den Broek.
<P>
Έλαβα μια πρόταση ψηφίσματος για την περάτωση της παρούσας συζήτησης.
<P>
Η συζήτηση έληξε.
<P>
Η ψηφοφορία θα διεξαχθεί αύριο.

<CHAPTER ID=14>
Πρόοδος της ειρηνευτικής διαδικασίας στη Μέση Ανατολή
<SPEAKER ID=204 NAME="Πρόεδρος">
Η ημερήσια διάταξη προβλέπει την συζήτηση επί της δήλωσης του Συμβουλίου σχετικά με την πρόοδο της ειρηνευτικής διαδικασίας στην Μέση Ανατολή.

<SPEAKER ID=205 NAME="Ferrero-Waldner">
Κύριε Πρόεδρε, αξιότιμοι κυρίες και κύριοι βουλευτές, η Ευρωπαϊκή Ένωση πάντα υπογράμμιζε την ανάγκη μιας ευρείας, δίκαιας και αειφόρου ειρηνευτικής διαδικασίας στη Μέση Ανατολή. Οι βάσεις της περιλαμβάνονται μεταξύ άλλων στα ανάλογα ψηφίσματα του Συμβουλίου Ασφαλείας των Ηνωμένων Εθνών. Σε συνάρτηση με αυτό, πρέπει να μνημονευθεί το δικαίωμα όλων των κρατών της Μέσης Ανατολής να έχουν ασφαλή και διεθνώς ανεγνωρισμένα σύνορα, επίσης όμως το δικαίωμα του παλαιστινιακού λαού για ααυτοπροσδιορισμό, όπου καμία επιλογή δεν πρέπει να αποκλειστεί.
<P>
Ως εκ τούτου, η Ένωση υποστήριξε πλήρως το περιεχόμενο των συμφωνιών της Μαδρίτης και του Όσλο που δρομολόγησαν την τρέχουσα ειρηνευτική διαδικασία στη Μέση Ανατολή. Όμως κατόπιν, από τις αρχές του 1997, παρακολουθήσαμε με αυξανόμενη ανησυχία το ανησυχητικό πάγωμα της εξέλιξης αυτής. Οι ΗΠΑ και η ΕΕ αντιμετώπισαν τη δύσκολη αυτή κατάσταση με την ενίσχυση όλων των διαμεσολαβητικών προσπαθειών τους, ενώ κυρίως ο ειδικός απεσταλμένος της ΕΕ στη Μέση Ανατολή Miguel Moratinos υπέβαλε στα δύο συγκρουόμενα μέρη επανειλημμένα προτάσεις για τη γεφύρωση των απόψεών τους.
<P>
Τέλος, στις 23 Οκτωβρίου 1998 επιτεύχθηκε μετά από δύσκολες διαπραγματεύσεις μεταξύ του Προέδρου Νετανιάχου και του Προέδρου Αραφάτ η υπογραφή μιας συμφωνίας στο Wye Plantation κοντά στην Ουάσιγκτον, στη σύναψη της οποίας συνεισέφεραν σημαντικά οι ΗΠΑ και ο Πρόεδρος Κλίντον, αλλά και ο βασιλεύς Χουσεΐν. Αυτή η συμφωνία στόχευε στο να κινηθεί και πάλι η ειρηνευτική διαδικασία μετά από παύση ενάμισι έτους.
<P>
Με την υπογραφή της συμφωνίας, οι δύο πλευρές συνέχισαν τη διαδικασία του Όσλο με μια περαιτέρω υποχώρηση των ισραηλινών στρατευμάτων από την περιοχή της Δυτικής Όχθης με αντάλλαγμα ευρείες εγγυήσεις ασφαλείας από την παλαιστινιακή πλευρά. Και οι δύο πλευρές συμφώνησαν στην ταχεία επανάληψη των διαπραγματεύσεων για το τελεσίδικο καθεστώς και τη μη λήψη μονόπλευρων μέτρων. Οι ΗΠΑ ανέλαβαν στη διαδικασία σύναψης της συμφωνίας τον ρόλο του διαιτητή και του εγγυητή.
<P>
Η συμφωνία του Wye Plantation μπορεί όμως πολύ εύκολα να διατρέξει κίνδυνο λόγω της υφιστάμενης έλλειψης εμπιστοσύνης μεταξύ των δύο πλευρών. Συνεπώς, υπό τις παρούσες συνθήκες φαίνεται ιδιαίτερα σημαντικό να απέχουν και οι δύο πλευρές από κάθε μονόπλευρη δράση που θα μπορούσε να προκαταλάβει το αποτέλεσμα των διαπραγματεύσεων για το τελικό καθεστώς. Από την άλλη, είναι αξιοσημείωτο και θετικό το γεγονός ότι η σημερινή κυβέρνηση του Ισραήλ αποδέχθηκε για πρώτη φορά ρητά με την υπογραφή της αρχή «ειρήνη με αντάλλαγμα εδάφη».
<P>
Η Ευρωπαϊκή Ένωση αποδέχθηκε πλήρως τα αποτελέσματα που επιτεύχθηκαν στο Wye Plantation, από την άλλη όμως παρατήρησε επίσης ότι η επιτυχία ή η αποτυχία θα εξαρτηθεί από την ταχύτητα της εκτέλεσης της συμφωνίας. Η χθεσινή επικύρωση της συμφωνίας από το ισραηλινό κοινοβούλιο συνιστά συνεπώς ένα πολύ σημαντικό βήμα προς αυτήν την κατεύθυνση.
<P>
Η Ευρωπαϊκή Ένωση θα υποστηρίξει την εκτέλεση του μνημονίου του Wye Plantation σε όλους τους τομείς, στους οποίους μπορεί να συμβάλει κατά τρόπο συμπληρωματικό και εποικοδομητικό. Αυτό αφορά ιδίως πτυχές της προσωρινής συμφωνίας όπως είναι το άνοιγμα του αεροδρομίου και η κατασκευή του λιμένα της Γάζας, καθώς και η ασφαλής οδική σύνδεση μεταξύ της Δυτικής Όχθης του Ιορδάνη και της Λωρίδας της Γάζας. Η Ευρωπαϊκή Ένωση σήμερα εκτελεί ήδη ένα αντιτρομοκρατικό πρόγραμμα στήριξης των Παλαιστινίων και προετοιμάζει ένα άλλο, μικρότερο παρόμοιο πρόγραμμα στο πλαίσιο της επιτροπής ασφαλείας ΕΕ/Παλαιστινίων.
<P>
Ανεξάρτητα από την πρόοδο κατά την εκτέλεση της συμφωνίας του Wye Plantation, στο τέλος του χρόνου λήγει η πρώτη πενταετής περίοδος χορήγησης βοήθειας της ΕΕ προς τους Παλαιστινίους. Οι ΗΠΑ συγκαλούν μια νέα διάσκεψη δωρητών σε επίπεδο υπουργών στις 30 Νοεμβρίου 1998 στην Ουάσιγκτον, προκειμένου να εξασφαλιστεί η συνέχιση της υποστήριξης των Παλαιστινίων. Η ΕΕ ήδη έχει κατ' αρχήν αποφασίσει να διατηρήσει για άλλα πέντε χρόνια το υψηλό επίπεδο στήριξης του παλαιστινιακού λαού.
<P>
Ο υπουργός Εξωτερικών της Αυστρίας δρ. Wolfgang Schόssel έκανε ως Πρόεδρος του Ευρωπαϊκού Συμβουλίου ένα ταξίδι στην περιοχή της Μέσης Ανατολής από τις 12 έως τις 15 Νοεμβρίου συνοδευόμενος από τον ειδικό απεσταλμένο Miguel Moratinos και έναν εκπρόσωπο της Ευρωπαϊκής Επιτροπής. Στη διάρκεια του ταξιδιού του επισκέφθηκε την Ιορδανία, το Ισραήλ, τα εδάφη των Παλαιστινίων, τη Συρία, το Λίβανο και την Αίγυπτο και διεξήγαγε εκεί πολιτικές συνομιλίες. Σκοπός του ταξιδιού του ήταν να διερευνηθούν οι δυνατότητες ενεργού συμμετοχής της Ευρωπαϊκής Ένωσης στην εφαρμογή της συμφωνίας του Wye Plantation. Για τον σκοπό αυτόν, ήταν ιδιαίτερα ευνοϊκό το χρονικό διάστημα που ακολούθησε την υπογραφή της εν λόγω συμφωνίας. Οι συνομιλίες με όλες τις περιφέρειες ήταν πολύ ανοιχτές και ουσιαστικές. Κατ' αυτές διαπιστώθηκε ότι ο ρόλος της ΕΕ στην ειρηνευτική διαδικασία εκτιμάται από όλες τις πλευρές ενώ εκφράζεται από πολλούς η επιθυμία ακόμη μεγαλύτερης δραστηριοποίησής της, κυρίως και μέσω του ειδικού απεσταλμένου της ΕΕ, κ. Μορατινού.
<P>
Το Ισραήλ επιθυμεί όμως κάτι τέτοιο μόνο στους συγκεκριμένους τομείς συνεργασίας και όχι, όπως σαφώς ελέχθη, στο πολιτικό πεδίο. Όμως, σημαντικές εσωτερικές πολιτικές αντιδράσεις ως προς την εφαρμογή της συμφωνίας του Wye Plantation δεν υπάρχουν μόνο στο Ισραήλ αλλά και στους Παλαιστινίους. Η στάση του Ισραήλ εξακολουθεί να στερείται ευελιξίας στα ζητήματα που αφορούν την Ιερουσαλήμ, τις ζώνες ασφαλείας γύρω από την Ιερουσαλήμ, και την κοιλάδα του Ιορδάνη, καθώς και την επέκταση των υφιστάμενων καταυλισμών. Αντίθετα, το Ισραήλ άφησε να διαφανεί ότι είναι πρόθυμο για ρεαλιστική συνεργασία με την αραβική πλευρά στα ζητήματα του νερού και της υποδομής, όπως για παράδειγμα για την κατασκευή σιδηροδρόμων.
<P>
Οι συνομιλητές από την Αίγυπτο, τη Συρία και τον Λίβανο εξέφρασαν αρκετές επιφυλάξεις σχετικά με την προθυμία του Ισραήλ να εφαρμόσει τη συμφωνία του Wye Plantation. Ήταν έκδηλη μια κάποια απαισιοδοξία στην παλαιστινιακή πλευρά. Οι Αραβες συνομιλητές δήλωσαν ότι δεν επιθυμούν την αναβίωση της πολυμερούς διαδικασίας διαπραγματεύσεων την οποία επιθυμούν κυρίως οι Ισραηλινοί, εφαρμοσθεί η συμφωνία Wye Plantation και ξαναρχίσουν οι διαπραγματεύσεις του Ισραήλ με τη Συρία και τον Λίβανο.
<P>
Υπό το φως των νέων εξελίξεων που δρομολογήθηκαν από τη συμφωνία του Wye Plantation και των εντυπώσεων που αποκομίσθηκαν από το ταξίδι του Προέδρου του Συμβουλίου στη Μέση Ανατολή προκύπτουν σήμερα για μας, εν όψει της ειρηνευτικής διαδικασίας στη Μέση Ανατολή, ορισμένα επιτακτικά καθήκοντα ή δυνατότητες, που θα έπρεπε να αναλάβουμε προκειμένου να υποστηριχθεί η ειρήνη και να ενισχυθεί η ευρωπαϊκή παρουσία στην περιοχή. Έτσι, φαίνεται επειγόντως αναγκαίο εν όψει της επικείμενης διάσκεψης δωρητών στις 30 Νοεμβρίου στην Ουάσιγκτον να διατυπωθεί μια κοινή ευρωπαϊκή θέση, προκειμένου να μπορέσει η Ένωση να έχει μια έντονη παρουσία.
<P>
Εφόσον η Ευρώπη παρέχει το 60 % της οικονομικής βοήθειας προς τους Παλαιστινίους, οι Ευρωπαίοι αναγκαστικά έχουν κατά τη συνάντηση αυτή μια πολύ σημαντική επιρροή, την οποία πρέπει να αξιοποιήσουμε σύμφωνα με το δικό μας πνεύμα. Ιδιαίτερα επιθυμητή φαίνεται, ως σημαντική αφορμή για μέτρα στήριξης κατά τις συνομιλίες για το τελικό καθεστώς, μια τετραμερής συνάντηση μεταξύ της Ευρωπαϊκής Ένωσης, των ΗΠΑ, του Ισραήλ και των Παλαιστινίων, κατά την οποία θα μπορούσαν να συζητηθούν τέτοια μέτρα στήριξης σχετικά με το νερό, τους πρόσφυγες ή και την υποδομή. Εξ ίσου πολύτιμη θα ήταν η σύσταση μιας διμερούς ομάδας εργασίας μεταξύ της Ευρωπαϊκής Ένωσης και του Ισραήλ για περιφερειακά ζητήματα και σχέδια σχετικά με το νερό.
<P>
Η Ένωση θα έπρεπε επίσης τώρα να προσπαθήσει περισσότερο να επιτύχει την εκ νέου δρομολόγηση των διαπραγματεύσεων μεταξύ Συρίας και Λιβάνου. Σχετικά μ' αυτό, ο ειδικός απεσταλμένος της ΕΕ Moratinos θα συνεχίσει την πρωτοβουλία που έχει αναλάβει. Ο Πρόεδρος του Συμβουλίου, υπουργός Εξωτερικών Schόssel θα μιλήσει στις 7 Δεκεμβρίου στο Συμβούλιο Γενικών Υποθέσεων για το ταξίδι του στη Μέση Ανατολή και θα υποβάλει με αυτήν την ευκαιρία περαιτέρω συγκεκριμένες προτάσεις για έναν πιο αποτελεσματικό ρόλο της ΕΕ στην ειρηνευτική διαδικασία στη Μέση Ανατολή.
<P>
Ειδικά σ' αυτήν την εξαιρετικά δύσκολη και περίπλοκη διαδικασία, δεν πρέπει να αποθαρρυνθούμε από τις αποτυχίες που επανειλημμένα σημειώνονται. Πρέπει να εγκαινιάσουμε, τόσο στο πολιτικό όσο και σε όλα τα άλλα επίπεδα, όσο το δυνατόν ευρύτερα και συγκεκριμένα μέτρα συνεργασίας, να τα συντονίσουμε και να τα στηρίξουμε. Με τον τρόπο αυτόν μπορούμε να συμβάλουμε στη δημιουργία κλίματος εμπιστοσύνης, στην αποκλιμάκωση των υπαρχόντων και την αποφυγή των ενδεχομένων συγκρούσεων και της παύσης της διαδικασίας στο σύνολό της, επειδή αυτό θα μπορούσε να σημάνει την έναρξη μιας νέας κλιμάκωσης βίας και αντιπαραθέσεων στη Μέση Ανατολή, πράγμα που όλοι θέλουμε να αποφύγουμε, έστω και για το δικό μας, άμεσο συμφέρον.
<P>
(Χειροκροτήματα)

<SPEAKER ID=206 LANGUAGE="DE" NAME="Swoboda">
Κύριε Πρόεδρε, κυρία Προεδρεύουσα του Συμβουλίου, ευχαριστούμε για τη δήλωσή σας. Πραγματικά, υπάρχουν λίγα μόνο θετικά σημεία, κι αυτά πρέπει κανείς να τα αναγνωρίσει, συγκεκριμένα εννοώ τη χθεσινή επικύρωση της συμφωνίας ειδικά και από το ισραηλινό κοινοβούλιο. Βέβαια, πρέπει κανείς να πει ότι εδώ έγιναν βήματα παρά τις βομβιστικές επιθέσεις, που μέχρι τώρα πάντα αποτελούσαν αφορμή για την ισραηλινή κυβέρνηση και το κοινοβούλιο να μην προχωρεί σε ειρηνευτικά βήματα. Από την άλλη, όμως, επιχειρείται η σύνδεση της απόφασης αυτής με όρους και υπάρχει η δράση της κυβέρνησης για το ζήτημα της Ιερουσαλήμ, κυρίως το Har Homa. Θα ήθελα να εξηγήσω εδώ, ίσως με περισσότερη σαφήνεια από την Πρόεδρο του Συμβουλίου, το εξής: για μας στην Ευρώπη, τουλάχιστον για την Ομάδα μου, είναι τελείως απαράδεκτο το ότι η ισραηλινή κυβέρνηση προσπαθεί συνεχώς να εντάξει το σύνολο της Ιερουσαλήμ στην ισραηλινή επικράτεια. Πρέπει να επιδειχθεί μεγαλύτερος σεβασμός, και προς την παλαιστινιακή πλευρά και, φυσικά, προς τις διεθνώς ανεγνωρισμένες θρησκείες.
<P>
Δεύτερον: πιστεύω ότι είναι πολύ σημαντικό - και έχω τουλάχιστον πληροφορίες ότι έτσι το βλέπει και η αραβική και παλαιστινιακή πλευρά - να κάνει η Ευρωπαϊκή Ένωση ένα είδος παρακολούθησης και σχετικά με την εκτέλεση της συμφωνίας του Wye Plantation. Πρέπει να το επιδιώξουμε, πρέπει να είμαστε επακριβώς ενημερωμένοι για το τί συμβαίνει. Όπως υπάρχει ήδη μία παρακολούθησησχετικά με τις εποικιστικές εγκαταστάσεις, έτσι πρέπει να υπάρξει μία και σχετικά με την πραγματική υποχώρηση. Αυτό είναι το αίτημα της Ομάδας μου.
<P>
Συμφωνώ απόλυτα με όλα όσα είπε η Πρόεδρος του Συμβουλίου για τις επενδύσεις, τις οποίες και θέλουμε και πρέπει να στηρίξουμε. Το Κοινοβούλιο είναι επίσης διατεθειμένο να το κάνει αυτό. Ακόμη και αν πρόκειται για μικρά ποσά, θα ήθελα να απευθυνθώ σχετικά στον Επίτροπο για να το μεταβιβάσει, προκειμένου να ενισχυθούν έγκαιρα και επαρκώς και οι ισραηλινές και παλαιστινιακές ΜΚΟ, οι οποίες προσφέρουν θετικό έργο πέρα από τα σύνορα, κυρίως σε διαπροσωπικές επαφές. Παρακαλώ τον κ. Επίτροπο και τους εκπροσώπους της Επιτροπής να εξετάσουν πόσος χρόνος μεσολαβεί στους διάφορους οργανισμούς μεταξύ της έγκρισης και της χρηματοδότησης. Αυτό είναι εντελώς απαράδεκτο!
<P>
Το τελευταίο και πολύ ουσιαστικό σημείο: όπως φαίνεται στο ημερολόγιο, πλησιάζει η 4η Μαΐου 1999. Όσο και αν αναγνωρίζει η Ομάδα μου το δικαίωμα της παλαιστινιακής πλευράς να διακηρύξει και μονομερώς την ανεξαρτησία της αν δεν γίνουν ανάλογες συμφωνίες με το Ισραήλ, πρέπει ωστόσο να προσπαθήσουμε όλοι να υπάρξουν τέτοιες συμφωνίες, είτε για την ανεξαρτησία είτε και για τη μετάθεση αυτής της ημερομηνίας, αν το Ισραήλ αναγνωρίσει κατ' αρχήν ότι θα υπάρξει ένα παλαιστινιακό κράτος. Η Ευρωπαϊκή Ένωση πρέπει προσεχώς να καταβάλει προσπάθειες να μη γίνει η ημερομηνία αυτή, η 4η Μαΐου 1999, απαρχή μιας νέας κρίσης, παρά να υπάρξει μέχρι τότε μια σύμφωνη διακήρυξη ανεξαρτησίας ή, αν αυτό γίνει αργότερα, να γίνουν ενδιάμεσες συμφωνίες και η ισραηλινή κυβέρνηση να αναγνωρίσει πλήρως την αρχή ύπαρξης ενός παλαιστινιακού κράτους.

<SPEAKER ID=207 LANGUAGE="EN" NAME="Provan">
Κύριε Πρόεδρε, θα ήθελα να ευχαριστήσω τον Επίτροπο και την Προεδρεύουσα του Συμβουλίου για τις δηλώσεις τους. Παίρνω το λόγο σήμερα με κάποιο διασταγμό διότι είχα την ελπίδα - και είμαι σίγουρος ότι πολλοί συνάδελφοι είχαν την ίδια ελπίδα - ότι θα είχαμε προχωρήσει πολύ περισσότερο στην πορεία για την επίτευξη της ειρήνης στη Μέση Ανατολή. Αν και χαιρετίζουμε τις δηλώσεις του Γιασέρ Αραφάτ ότι δεν προτίθεται να χρησιμοποιήσει βία για την επίτευξη των στόχων του, βλέπουμε ότι η βία όντως συνεχίζεται.
<P>
Πρέπει επίσης να αναγνωρίσουμε ότι ο Γιασέρ Αραφάτ επέδειξε κάποιο θάρρος όταν συνέλαβε κάποιους από τους ηγέτες της Χαμάς. Η πράξη αυτή πρέπει να τύχει ευρείας επιδοκιμασίας από αυτό το Κοινοβούλιο και αποτελεί ένα μεγάλο βήμα μπροστά. Χαίρομαι επίσης διότι η Κνεσέτ ενέκρινε τη συμφωνία του Wye και διότι, όπως ελπίζω, μπορούμε να προχωρήσουμε και να επιτύχουμε μεγαλύτερη ασφάλεια στα πλαίσια αυτής της συμφωνίας. Αλλά οι συνομιλίες σχετικά με το τελικό καθεστώς είναι πραγματικά το πιο σοβαρό ζήτημα που πρέπει να αντιμετωπίσουμε. Έχει τεράστια σημασία το γεγονός - και συμφωνώ με τον κ. Swoboda - ότι οι πρώτες μέρες του Μαΐου θα αποτελέσουν μια κρίσιμη καμπή. Αν, εξ αιτίας της απουσίας μιας ειρηνευτικής διαδικασίας και μιας ειρηνευτικής συμφωνίας στις συνομιλίες για το τελικό καθεστώς γίνει μονομερής διακήρυξη ανεξαρτησίας, αυτό θα είναι καταστροφικό για όλους όσοι ενέχονται στην υπόθεση. Πρέπει να αγωνιστούμε πολύ σκληρά για να διασφαλίσουμε ότι δεν θα συμβεί κάτι τέτοιο. Δυστυχώς, παρατηρείται ακόμα μια κάποια αντιπαράθεση και στις δύο πλευρές. Ελπίζω ότι θα μπορέσουμε να πείσουμε τη Συρία, την Ιορδανία, την Αίγυπτο και τον Λίβανο να συμμετάσχουν στην όλη διαδικασία για να διασφαλίσουμε ότι θα αρχίσει να δίδεται ένα τέλος σε αυτήν τη φρικτή αντιπαράθεση. Αυτός είναι ο λόγος για τον οποίο πρέπει να προσπαθήσουμε να επιτύχουμε αποτελέσματα.
<P>
Η εφαρμογή των συμφωνιών που υπάρχουν είναι ζήτημα ζωτικής σημασίας. Το ψήφισμα που θα εγκρίνει αύριο το Κοινοβούλιο δίνει έμφαση σε αυτό το γεγονός. Πρέπει να επιστρέψουμε στις Συμφωνίες του Όσλο και ελπίζω, καθώς βλέπουμε τώρα να υπάρχει κάποια κινητικότητα μετά τη συμφωνία του Wye, ότι θα μπορέσουμε να επιστρέψουμε σε αυτές τις συμφωνίες χωρίς καθυστέρηση. Επομένως αναμένεται να δοθεί νέα ώθηση στην υπόθεση μετά τη συμφωνία του Wye Plantation και αυτό πρέπει να προσπαθήσουμε όλοι να επιτύχουμε.
<P>
Έχω τη γνώμη ότι το Ισραήλ πάντα έχει την πρόθεση να συζητά περισσότερο με τις Ηνωμένες Πολιτείες παρά με την Ευρωπαϊκή Ένωση. Αυτό είναι τραγικό. Αποκτούμε τη φήμη ότι φροντίζουμε μόνο για τα συμφέροντα των Παλαιστινίων. Πρέπει να προσπαθήσουμε να ξεπεράσουμε αυτήν την αντίληψη με την κυβέρνηση του Ισραήλ και να αποδείξουμε ότι αντιμετωπίζουμε ισότιμα και τις δύο πλευρές αυτής της συζήτησης και δεν μεροληπτούμε καθόλου.

<SPEAKER ID=208 LANGUAGE="NL" NAME="Bertens">
Κύριε Πρόεδρε, η Ομάδα των Φιλελευθέρων είναι ιδιαίτερα ικανοποιημένη από τη συμφωνία της Wye Plantation. Η κυβέρνηση Κλίντον αξίζει κάθε έπαινο για τις προσπάθειες που κατέβαλε. Επιτέλους ακούμε καλά νέα από τη Μέση Ανατολή. Για να πω την αλήθεια, τέτοια νέα είναι ακόμα πολύ σπάνια. Αφότου ανέλαβε την εξουσία ο πρωθυπουργός Νετανιάχου, η ειρηνευτική διαδικασία, ας το πούμε ανοικτά, βρίσκεται μεταξύ φθοράς και αφθαρσίας. Μόνο χάρη στις έντονες αμερικανικές πιέσεις επετεύχθη η συμφωνία αυτή. Συμφωνώ με το συνάδελφο Provan ότι η Αμερική παίζει ένα συγκεκριμένο ρόλο, ας πούμε φιλοϊσραηλινό, ενώ εμείς είμαστε φιλοπαλαιστίνιοι, ωστόσο οι Αμερικανοί μπόρεσαν να πείσουν τους Ισραηλινούς να προβούν σε παραχωρήσεις, έτσι τουλάχιστον φαίνεται.
<P>
Χαιρόμαστε επίσης για το γεγονός ότι η ισραηλινή κυβέρνηση συμφώνησε τελικά, έστω και απρόθυμα, με την επιστροφή ενός επιπλέον 13 %, και ότι οι Παλαιστίνιοι συμφώνησαν με μία στενότερη συνεργασία με τους Αμερικανούς σε ζητήματα ασφαλείας. Οι φρικτές επιθέσεις που έγιναν στη συνέχεια καταδεικνύουν το βάσιμο των απαιτήσεων των Ισραηλινών σχετικά με την ασφάλεια. Εφόσον δεν τις λάβουμε υπόψη, δεν θα υπάρξει ποτέ ειρήνη. Οι οργανώσεις για τα ανθρώπινα δικαιώματα υπογράμμισαν πολύ σωστά ότι η διατήρηση της τάξης δεν θα πρέπει να έχει ως αποτέλεσμα μαζικές παραβιάσεις των ανθρωπίνων δικαιωμάτων και τις αρνητικές συνέπειες που παρατηρούνται για τα δύο μέρη.
<P>
Μετά από τις εξελίξεις της 23ης Οκτωβρίου καθίσταται σαφές ότι χρειάζονται συνεχείς εξωτερικές πιέσεις για να διατηρηθεί εν ζωή η ειρηνευτική διαδικασία. Οι δηλώσεις των Αραφάτ και Sharon ρίχνουν μόνο λάδι στη φωτιά. Οι επιπλέον όροι που έθεσε εντελώς αιφνιδιαστικά ο πρωθυπουργός Νετανιάχου ήταν απαράδεκτοι και δυσάρεστοι και για εμάς τους φιλελεύθερους. Αλλά και η απόφασή του να επιτρέψει την κατασκευή περισσότερων κατοικιών στο Har Homa και στην Χεβρώνα έστειλε ένα αρνητικό μήνυμα. Η απόφαση αυτή υποσκάπτει την αμοιβαία εμπιστοσύνη η οποία είναι απαραίτητη για να υπάρξει μία βιώσιμη ειρήνη.
<P>
Θα ήθελα να ρωτήσω τον επίτροπο τί συμβαίνει με το παλαιστινιακό αεροδρόμιο και το λιμάνι. Θα μπορούσε ο επίτροπος να μας πει επίσης τί συμβαίνει σχετικά με το νοσοκομείο της Γάζας, το οποίο κατασκευάζεται με ευρωπαϊκή χρηματοδότηση; Και τί έχει να πει για τις φήμες, σύμφωνα με τις οποίες η λεγόμενη γραφειοκρατία των Βρυξελλών δημιουργεί προσκόμματα στη λειτουργία αυτού του νοσοκομείου; Λυπούμαι που έθεσα έτσι αιφνιδιαστικά αυτές τις δύο ερωτήσεις, ωστόσο θέλουμε να καταβάλλουμε κάθε προσπάθεια υπέρ της ειρήνης και της δικαιοσύνης.

<SPEAKER ID=209 LANGUAGE="NL" NAME="Van Bladel">
Κύριε Πρόεδρε, κατά τις προηγούμενες ημέρες διεξήχθη στη Μέση Ανατολή ένας πόλεμος λέξεων. Ένας πόλεμος λέξεων μεταξύ Ισραηλινών και Παλαιστινίων, ο οποίος θα πρέπει να καταλήξει στην ειρηνική διευθέτηση των διαφορών τους. Κύριε Πρόεδρε, θεωρώ ότι στην περιοχή αυτή του κόσμου θα πρέπει κανείς πρώτα απ' όλα να προσέχει τις πράξεις, όχι τα λόγια· πίσω από τα λόγια και τα κείμενα διακρίνω ότι τελικά υπήρξε προσέγγιση όσον αφορά την τήρηση της συμφωνίας της Wye Plantation. Χαίρομαι που το Ευρωπαϊκό Κοινοβούλιο εκφράζει σήμερα σ' αυτή την έκτακτη συζήτηση άλλη μία φορά την κριτική υποστήριξή του. Θα ήθελα με την ευκαιρία αυτή να συγχαρώ τους συναδέλφους της ισραηλινής Knesset που προσέφεραν στην πλειοψηφία τους την υποστήριξή τους στη συμφωνία της Wye Plantation. Αλλά και οι Παλαιστίνιοι κατέβαλαν έντονες προσπάθειες, αυτό το διαπιστώσαμε όλοι μας. Οι προσπάθειες αυτές θα πρέπει τελικά να επιβραβευτούν. Θα ήθελα να εκφράσω την επιθυμία μου προς τους Παλαιστινίους να διαγράψουν από το καταστατικό τους την παράγραφο που ζητά την καταστροφή του κράτους του Ισραήλ, όταν συνεδριάσει το Παλαιστινιακό Εθνικό Συμβούλιο στην Γάζα το Δεκέμβριο.
<P>
Κύριε Πρόεδρε, τα σχέδια για τη δημιουργία λιμένος στη Γάζα, καθώς και αεροδρομίου, γίνονται όλο και πιο ρεαλιστικά. Ωστόσο, πληροφορήθηκα ότι το αεροδρόμιο αντιμετωπίζει τεχνικά προβλήματα. Επισκέφθηκα την περιοχή πρόσφατα και είδα ότι τα κτίρια έχουν ολοκληρωθεί, αν και δεν έχει μεταφερθεί ακόμα σε αυτά ο τεχνικός εξοπλισμός. Μήπως ο πρόεδρος του Συμβουλίου ή ο επίτροπος θα μπορούσαν να μας δώσουν περισσότερες πληροφορίες σχετικά με τα τεχνικά προβλήματα; Ο χρηματοδοτικός ρόλος της Ευρωπαϊκής Ένωσης στη Μέση Ανατολή είναι σημαντικότατος και ενισχύεται μέρα με την ημέρα. Στα ψηφίσματα αναφέρονται συγκεκριμένοι τομείς στους οποίους θα μπορούσαμε να προσφέρουμε την ενίσχυσή μας. Συμφωνώ απολύτως κι εγώ. Ως αντιπρόεδρος της υποεπιτροπής ανθρωπίνων δικαιωμάτων, πρόεδρε, θα ήθελα να επιστήσω την προσοχή σας σε ζητήματα εκπαίδευσης για την ειρήνη και στα προγράμματα για την ανάπτυξη αμοιβαίας κατανόησης μεταξύ των ισραηλινών και παλαιστινίων πολιτών.
<P>
Με τις τεράστιες χρηματοδοτικές και διανοητικές προσπάθειες που καταβάλλουμε στη Μέση Ανατολή θα αυξηθεί η επιρροή μας στην περιοχή. Η πολιτική μου ομάδα δεν αντιμετωπίζει κανένα πρόβλημα σχετικά με την πρόταση που περιλαμβάνει η παράγραφος 12 του ψηφίσματος, ιδιαίτερα στο σημείο που αφορά τους παρατηρητές και εάν παραστεί ανάγκη στο ρόλο του διαιτητή που μπορεί να παίξει η Ευρωπαϊκή Ένωση ωστόσο θα θέλαμε να πάμε παραπέρα και να εξετάσουμε το τελικό καθεστώς των ειρηνευτικών συμφωνιών, το οποίο δημιουργεί τεράστια σύγχυση τη στιγμή αυτή. Διότι το καθήκον αυτό το έχουν αναλάβει τη στιγμή αυτή εν μέρει οι Ηνωμένες Πολιτείες μέσω των συμφωνιών του Wye Plantation. Η Προεδρεύουσα του Συμβουλίου ανέφερε κατά κάποιο τρόπο ότι το Ισραήλ δεν βλέπει με καλό μάτι την ανάμιξη της Ευρωπαϊκής Ένωσης στον τομέα αυτό αν και καλωσορίζει τις προσπάθειές μας στον οικονομικό τομέα και εύχεται να ενισχυθούν. Το καταλαβαίνω αυτό, μία χώρα η οποία βλέπει να απειλείται μέχρι σήμερα η ίδια η ύπαρξή της, δεν θα ήθελε να εξαρτάται η επιβίωσή της από έναν εταίρο ο οποίος δεν μπορεί να εκφρασθεί στο διεθνές πολιτικό προσκήνιο με μία φωνή. Η χώρα αυτή δεν έχει την πολυτέλεια για κάτι τέτοιο, σίγουρα εφόσον δεν υπάρχουν συμφωνίες ειρήνης μεταξύ αυτής, του Λιβάνου και της Συρίας. Κύριε Πρόεδρε, η ειρηνευτική διαδικασία προχωρά αργά, αλλά τουλάχιστον προχωρά σταθερά.

<SPEAKER ID=210 LANGUAGE="FR" NAME="Moreau">
Κύριε Πρόεδρε, οι συμφωνίες του Wye Plantation έχουν το πλεονέκτημα ότι έθεσαν εκ νέου σε κίνηση την ειρηνευτική διαδικασία που κινδύνευε να εκπνεύσει. Χωρίς αμφιβολία, οι συμφωνίες αυτές είναι περιορισμένες γιατί το μεγαλύτερο μέρος των παλαιστινιακών εδαφών παραμένουν υπό κατοχή. Έχουν ολέθριες πτυχές όπως, π.χ., ο ρόλος ο οποίος ανατέθηκε στη CIA. Παρόλα αυτά, αποτελούν ένα βήμα εμπρός. Με την προϋπόθεση, βέβαια, ότι θα εφαρμοσθούν θα έχουν ως αποτέλεσμα θετικές αλλαγές στη ζωή χιλιάδων Παλαιστινίων και την απελευθέρωση εκατοντάδων αιχμαλώτων. Η έγκριση της Knesset αποτελεί θετική πράξη. Δυστυχώς, πολλοί εξτρεμιστές συσσωρεύουν τα εμπόδια. Η ίδια η ισραηλινή κυβέρνηση ξεκίνησε μία προκλητική στρατηγική με νέες εποικίσεις. Τούτο δεν είναι προς το συμφέρον της ειρήνης, δεν είναι προς το συμφέρον του λαού του Ισραήλ. Για άλλη μια φορά, η ειρηνευτική διαδικασία κινδυνεύει να υπονομευθεί.
<P>
Η Ευρωπαϊκή Ένωση πρέπει να επιδείξει σταθερότητα και να χρησιμοποιήσει τα μέσα που διαθέτει για μία αποτελεσματική δράση υπέρ της εφαρμογής των συμφωνιών προκειμένου να συμβάλει ώστε να αποτραπεί οτιδήποτε εναντιώνεται στις συμφωνίες αυτές. Οι συμφωνίες του Wye Plantation δεν μπορεί να θεωρηθούν ως σημείο άφιξης, αλλά μάλλον ως σημείο εκκίνησης για να επιτευχθεί ένας ειρηνικός και βιώσιμος διακανονισμός και ο σεβασμός του δικαιώματος των Παλαιστινίων στη γη τους, μέσα στο πνεύμα των συμφωνιών του Όσλο.

<SPEAKER ID=211 LANGUAGE="DE" NAME="Ullmann">
Κύριε Πρόεδρε, κυρία πρόεδρε του Συμβουλίου, κύριε Επίτροπε, είναι για μένα μεγάλη χαρά να συγχαρώ του συναδέλφους της Κνεσέτ εξ ονόματος της Ομάδας μου για την επιτυχή ψήφιση της συμφωνίας του Wye Mills που συνήφθη μεταξύ του Πρωθυπουργού Νετανιάχου και του Προέδρου των Παλαιστινίων αυτονομιστών Αραφάτ.
<P>
Με τη συμφωνία αυτή καθίσταται φανερό ότι η Συμφωνία του Όσλο που επανειλημμένα έχει προσβληθεί και η ειρηνευτική διαδικασία την οποία εγκαινίασε είναι αμετάκλητες. Φυσικά, παράλληλα ανέλαβα την υποχρέωση να εκφράσω στον ισραηλινό λαό, στο κοινοβούλιο και στην κυβέρνησή του, την βαθιά μας λύπη και την συμπάθειά μας για τις πρόσφατες τρομοκρατικές επιθέσεις. Τα κάνω και τα δύο με συναίσθηση του γεγονότος ότι η ειρηνευτική διαδικασία στη Μέση Ανατολή δεν είναι απλώς ζήτημα εξωτερικής πολιτικής και συμφωνιών σύνδεσης της ΕΕ, όσο σημαντικά κι αν είναι αυτά ιδιαίτερα στο πλαίσιο του προγράμματος της Βαρκελώνης.
<P>
Η ειρηνευτική διαδικασία στη Μέση Ανατολή είναι ένα κεντρικό ζήτημα του πολιτικού και θρησκευτικού πολιτισμού μας. Πρέπει να απαντήσουμε στο ερώτημα πόσον καιρό ακόμη οι τρομοκράτες και οι φονταμενταλιστές και των δύο πλευρών θα επιτυγχάνουν να επιβάλουν τη θέλησή τους στον πολιτισμένο κόσμο αντιστρέφοντας μια βασική επιταγή της ιουδαϊκής, της χριστιανικής και της ισλαμικής παράδοσης, δηλαδή της εντολής: ου φονεύσεις!

<SPEAKER ID=212 LANGUAGE="FR" NAME="Pradier">
Κύριε Πρόεδρε, αγαπητοί συνάδελφοι, ακόμα μία εκκίνηση για μία νέα φάση του αγώνα δρόμου για την ειρήνη στη Μέση Ανατολή. Η ελπίδα, όπως ο φοίνικας, ξαναγιενιέται από τη στάχτη της, και όμως, για να πούμε την αλήθεια, οι πρωταγωνιστές δεν φαίνονται διόλου ενθουσιασμένοι. Δεν μπορούμε να πούμε ότι τρέχει ο ένας προς τον άλλον με την αγκαλιά γεμάτη λουλούδια. Ωθούμενη από τον Πρόεδρο των Ηνωμένων Πολιτειών, η ισραηλινή κυβέρνηση προχωρά με βραδύτητα αποκηρυγμένη ήδη από το ήμισυ της κοινοβουλευτικής πλειοψηφίας της. Από την πλευρά της, η παλαιστινιακή αντιπροσωπεία κουρασμένη από την εξαπάτηση και το περίπαιγμα που υπέστη δεν πιστεύει πλέον πολύ στα οφέλη του διαλόγου. Και όμως, πρέπει ασφαλώς οι δεσμεύσεις που αναλήφθηκαν να τηρηθούν αποτελεσματικά. Πρέπει να παύσουν οι επιθέσεις και οι φόνοι από όλες τις πλευρές, θα πρέπει να παύσουν να ωθούνται οι εξτρεμιστές εποικιστές σε προκλητικές χειρονομίες, πρέπει να σταματήσουν οι χειρονομίες του θανάτου και να αποφασίσουν οι αντίπαλοι να καθήσουν ο ένας απέναντι στον άλλο, να ακούσει ο ένας τον άλλο, και να σεβασθεί ο ένας τον άλλο.
<P>
Παρακάμπτοντας την ισραηλινή κυβέρνηση και τις παλαιστινιακές αρχές, εμείς οι κοινοβουλευτικοί πρέπει να απευθύνουμε έκκληση στους συναδέλφους μας της Knesset και του νομοθετικού συμβουλίου, και διαμέσου αυτών, στο ισραηλινό λαό, στους κληρονόμους εκείνων οι οποίοι προσέφεραν σε όλο το κόσμο μηνύματα καλλιέργειας και πνευματικότητας ασύγκριτου επιπέδου και στον παλαιστινιακό λαό στον οποίο χριστιανοί και μωαμεθανοί βρίσκονται στο χωνευτήρι ενός έθνους το οποίο γενιέται μέσα από μια ιδιαίτερα οδυνηρή διαδικασία. Μη φοβάσθε, πρέπει να τους πούμε, μη φοβάσθε ούτε τους γείτονές σας, ούτε τον κόσμο που σας κοιτά, η Ευρώπη η οποία δυστυχώς ακόμη απουσιάζει από τις διπλωματικές προσπάθειες, είναι ιδιαίτερα δραστήρια και παρούσα στην οικοδόμηση της χώρας αυτής, η αδελφική αυτή Ευρώπη σας επιθυμεί σαν ζωντανούς εταίρους.

<SPEAKER ID=213 LANGUAGE="NL" NAME="Van Dam">
Κύριε Πρόεδρε, κύριοι εκπρόσωποι του Συμβουλίου και της Επιτροπής, στο Βιβλίο των Ψαλμών αναφέρει ο βασιλέας Δαυίδ (ψαλμός 122): προσεύχεστε για την ειρήνη της Ιερουσαλήμ. Παρ' όλο που συνέθεσε τον ψαλμό αυτόν πριν από χιλιάδες χρόνια, η έκκλησή του παραμένει εξαιρετικά επίκαιρη. Οι συμφωνίες για την ειρήνη εξακολουθούν να μην εφαρμόζονται, εξαιτίας της αμοιβαίας καχυποψίας και των αμφίπλευρων παραβιάσεων των συμφωνιών.
<P>
Ακόμη και μετά από την πρόσφατη συμφωνία του Wye Plantation μεταξύ των Νετανιάχου και Αραφάτ, η ειρήνη στο Ισραήλ μοιάζει τόσο απόμακρη όσο ποτέ. Την εβδομάδα αυτή αναζωπυρώθηκε η διαμάχη και πάλι. Αμφότερες οι πλευρές αλληλοκατηγορούνται για την παραβίαση των συμφωνιών, και κάθε μία επιμένει ότι έχει δίκιο. Ευτυχώς η Knesset ενέκρινε χθες το βράδυ τη συμφωνία, αν και δυστυχώς κάτι τέτοιο δεν εξασφαλίζει από μόνο του την ειρήνη. Αντιθέτως, μετά την έγκριση από το Κοινοβούλιο του Ισραήλ, θα πρέπει να γίνει σεβαστό το περιεχόμενο αυτής της συμφωνίας στην πράξη. Και αυτό αποτελεί ένα μέρος του προβλήματος, διότι χρειάζεται πρώτα απ' όλα η αποκατάσταση της εμπιστοσύνης μεταξύ των λαών, κάτι που δεν μπορεί να πραγματοποιηθεί με την υπογραφή μιας συμφωνίας και μόνο.
<P>
Οι απαραίτητες προϋποθέσεις για την επίτευξη μίας βιώσιμης ειρήνης στη Μέση Ανατολή πιστεύω ότι είναι οι εξής: ασφαλή και αναγνωρισμένα σύνορα του Ισραήλ και αναγνώριση του δικαιώματος αυτοδιάθεσης του παλαιστινιακού λαού. Μόνον όταν οι αραβικές χώρες συνάψουν πλήρεις διπλωματικές σχέσεις με το Ισραήλ, θα μπορέσει να επιτευχθεί μία διαρκής ειρηνική διευθέτηση του προβλήματος. Η Ευρωπαϊκή Ένωση θα πρέπει να επιδείξει συνετή πολιτική στάση απέναντι στο πρόβλημα της Μέσης Ανατολής και να συντονίσει σε κάθε περίπτωση την πολιτική της με αυτή των Ηνωμένων Πολιτειών.
<P>
Παρά τις διαπραγματεύσεις για την ειρήνη, ο κίνδυνος τρομοκρατικών επιθέσεων παραμένει, όπως μας έδειξε η επίθεση που έγινε σε μία αγορά στην Ιερουσαλήμ την προηγούμενη εβδομάδα. Η τρομοκρατία αποτελεί τον μεγαλύτερο κίνδυνο για μία βιώσιμη ειρηνική διευθέτηση των διαφορών και θα πρέπει να αντιμετωπισθεί μέσω διεθνών συμφωνιών, εντονότερων συνοριακών ελέγχων και μέτρων για την καταπολέμηση της φτώχειας. Η βοήθεια της Ευρωπαϊκής Ένωσης θα πρέπει να προσανατολίζεται προς αυτή την κατεύθυνση, μία κατεύθυνση η οποία θα πρέπει να αποτελέσει αναπόσπαστο συστατικό τμήμα κάθε εμπορικής συμφωνίας που συνάπτεται με τις χώρες της Μέσης Ανατολής. Η υποστήριξη της Ευρωπαϊκής Ένωσης θα πρέπει να ενισχύει μία σταθερή οικονομική συνεργασία σε τομείς όπως ο εφοδιασμός με νερό, οι υποδομές, ο τουρισμός και η ασφάλεια.
<P>
Τέλος, θα ήθελα να καλέσω τις χώρες της Μέσης Ανατολής να πάρουν στα σοβαρά τις συμφωνίες αυτές. Μόνον έτσι θα μπορέσουν να δρέψουν τα αποτελέσματά τους. Περαιτέρω, η διεθνής κοινότητα θα πρέπει να επιδείξει αυτοσυγκράτηση, αναφέρομαι και στο Ευρωπαϊκό Συμβούλιο και το Κοινοβούλιο. Δεν θα ήταν σκόπιμο, προκειμένου να ευοδωθούν οι ειρηνευτικές συνομιλίες, να επέμβει το Ευρωπαϊκό Κοινοβούλιο σε αυτές. Έτσι κι αλλιώς δεν μπορούν να παρέμβουν ως αμερόληπτοι διαμεσολαβητές, καθώς στο παρελθόν υποστήριξαν ανοικτά τους Παλαιστινίους. Είναι αντιπαραγωγικό να κατηγορείται μία από τις δύο πλευρές, εφόσον και οι δύο διέπραξαν σφάλματα.
<P>
Στην αρχή της παρέμβασής μου παράθεσα την βιβλική έκκληση να προσευχόμαστε για την ειρήνη στην Ιερουσαλήμ. Το πρωτότυπο κείμενο αναφέρει τη λέξη «shalom» (ειρήνη). Η λέξη αυτή έχει πολλά νοήματα και αναφέρεται μεταξύ άλλων στο καλό και την ευημερία της πόλης. Ας αναζητήσουμε ακριβώς αυτή την ευημερία με την πολιτική μας για τη Μέση Ανατολή.

<SPEAKER ID=214 LANGUAGE="FR" NAME="Antony">
Κύριε Πρόεδρε, αγαπητοί συνάδελφοι, οι συμφωνίες του Wye Plantation είναι σαν ένα ποτήρι το οποίο είναι μισογεμάτο ή μισοάδειο. Μπορούμε να θεωρήσουμε ότι αποτελεί ένα βήμα εμπρός, μπορούμε, όμως, να αισθανθούμε, όπως και εγώ επίσης, άσχημα θεωρώντας ότι οι συντελεστές της επιδιώκουν μόνο να παρατείνουν μία κατάσταση η οποία έχει διαρκέσει πάρα πολύ. Οι συμφωνίες του Wye Plantation, είναι μία πολιτική μπακλαβαδοποίησης, βοσνιοποίησης, μία γελοία συμφωνία με αντικείμενο χαρτοπόλεμο.
<P>
Βέβαια, γνωρίζω καλά ότι τα πράγματα δεν είναι εύκολα. Δεν είναι εύκολα γιατί πρέπει να δούμε κατάφατσα την κατάσταση στο Ισραήλ. Κατήγγειλα, χθες, μια πληροφορία η οποία ελπίζω να είναι εσφαλμένη, που δημοσιεύθηκε σε μία σημαντική ριζοσπαστική εφημερίδα της αριστεράς της περιοχής μου, το La Dιpκche du Midi , η οποία δημοσιεύθηκε επίσης στην Sunday Times , σύμφωνα με την οποία, τα ισραηλινά εργαστήρια εργάζονται, και αναφέρω: «για την κατασκευή ενός «εθνικού» βακτηριολογικού όπλου, το οποίο περιέχει γενετικά τροποποιημένους μικροοργανισμούς οι οποίοι προσβάλλουν τους Αραβες όχι όμως τους Εβραίους. Οι ερευνητές του εβραϊκού κράτους προσπαθούν να απομονώσουν χαρακτηριστικά γονίδια τα οποία φέρουν οι Αραβες προκειμένου να αναπτύξουν έναν ιό ή ένα βακτηρίδιο το οποίο προσβάλλει ειδικά τον πληθυσμό αυτό». Ελπίζω ότι θα έχουμε μια διάψευση και ότι το Sunday Times , αφού ενημερωθεί από την πρεσβεία του Ισραήλ, θα μας πει ότι όλα αυτά ήσαν ψέματα.
<P>
Εξάλλου, όμως, η εσωτερική κατάσταση στο Ισραήλ είναι τραγική και ο ρόλος του Βενιαμίν Νετανιάχου το αναγνωρίζω, δεν είναι διόλου εύκολος. Έτσι, μπορούμε να διαβάσουμε στη μεγάλη εφημερίδα του Τελ Αβίβ Yediot Haronot , το μεγάλο συγγραφέα Seffei Rachlevsky ο οποίος καταγγέλλει την καβαλο-μεσσιανική επανάσταση η οποία φαίνεται να οδεύει, σύμφωνα με το Yediot Haronot ; «αναπότρεπτα προς τον απόλυτο έλεγχο της γης της επαγγελίας». Εξάλλου, στην εφημερίδα Tribune juive , ο Jean Kahn, ο οποίος υπήρξε επανειλημμένα πρόεδρος, εισγητής ερευνητών επιτροπών σχετικά με την ανάπτυξη του ρατσισμού και της ξενοφοβίας περιγράφει τις συναντήσεις που πραγματοποιούν οι Σεφαράδες στο Ισραήλ στις οποίες οι ομιλητές ισχυρίζονται ότι ο Χίτλερ δυστυχώς δεν ολοκλήρωσε το έργο του με τους Ασχενάδες.
<P>
Τέλος, διαβάζω ακόμη στο ισραηλινό Τύπο ότι οι Falachas διαδηλώνουν στους δρόμους φωνάζοντας «θάνατος στους λευκούς». Συνεπώς, η πραγματικότητα στο Ισραήλ δεν είναι απλή: πραγματικότητα μίσους, κλίμα εμφυλίου πολέμου. Η κατάσταση δεν είναι απλούστερη στην Παλαιστίνη, όπου ο Γιάσερ Αραφάτ δεν ελέγχει πλήρως την κατάσταση και του οποίου οι ημέρες, ορισμένες φορές, φαίνονται να είναι μετρημένες.
<P>
Νομίζω ότι μπορούμε να βγούμε από την κατάσταση αυτή μόνο εκ των άνων και με πολύ σαφείς ιδέες. Είτε πιστεύουμε σε ένα μεγάλο Ισραήλ, σαν ένα άλλο Μιλόσεβιτς, οπότε ακολουθεί εμφύλιος πόλεμος, είτε υποστηρίζουμε τη δημοκρατία του Ισραήλ και της Παλαιστίνης, κατ'εικόνα της σημερινής Νότιας Αφρικής, γιατί υπάρχουν επίσης μωαμεθανοί και χριστιανοί στο Ισραήλ, και γιατί όχι; Ή άλλως, μία Παλαιστίνη ελεύθερη, κυρίαρχη, και βιώσιμη η οποία έχει το δικαίωμα αυτοδιάθεσης που συνιστούν τα ΗΕ. Αυτή είναι η θέση της Ομάδας μας, και πιστεύουμε ότι θα μπορούσε να καταλήξει μακροπρόθεσμα, εάν οι άνθρωποι δείξουν σωφροσύνη, σε μία ισραλο-παλαιστινιακή συνομοσπονδία. Όμως, δεν πιστέυω ότι θα μπορούσαμε να επιτύχουμε μία οριστική ειρηνευτική συμφωνία παζαρεύοντας για γελοία τμήματα εδάφους.

<SPEAKER ID=215 LANGUAGE="FR" NAME="Caudron">
Κυρία Πρόεδρε του Συμβουλίου, κύριε Πρόεδρε, αγαπητοί συνάδελφοι, θα ήθελα, όσον με αφορά, χωρίς περιστροφές και επιφυλάξεις, να εκφράσω την ικανοποίησή μου ως πρόεδρος της αντιπροσωπείας Ευρώπης/Ισραήλ για την υπογραφή της συμφωνίας του Wye Plantation. Μετά από πολυάριθμους μήνες βραδυπορίας και δυσκολιών, η συμφωνία αυτή που κυρώθηκε σήμερα, παρά τα δύο βίαια συμβάντα, από την κυβέρνηση του Ισραήλ και από την Knesset, με μεγάλη πλειοψηφία, αποτελεί σημαντική πράξη. Είναι αναμφίβολο ότι δεν έχουν ρυθμισθεί όλα. Όμως πραγματοποιήθηκε ένα νέο βήμα προς την ειρήνη. Ας μη λησμονούμε ότι η συμφωνία αυτή υπεγράφη από μία ισραηλινή κυβέρνηση της Δεξιάς η οποία εξελέγη με ένα πρόγραμμα το οποίο ήταν εχθρικό προς τη διαδικασία του Όσλο, πράγμα που δίδει, σήμερα, στη διαδικασία αυτή ένα εκλογικό έρεισμα το οποίο δεν είχε υπάρξει ποτέ στο Ισραήλ.
<P>
Συνεπώς, θέλω να επικροτήσω το θάρρος του κ. Νετανιάχου και της κυβέρνησής του. Θέλω, επίσης, να συγχαρώ τον κ. Αραφάτ καθώς και το επιτελείο του που επανδρώνεται από Παλαιστίνιους ηγέτες οι οποίοι επέδειξαν την ωριμότητα, τη ψυχραιμία και την ικανότητά τους να φέρουν σε πέρας τα τεράστια καθήκοντά τους. Απομένει, πλέον, να τεθεί χωρίς καθυστέρηση σε εφαρμογή και από τις δύο πλευρές η συμφωνία αυτή. Εναπομένει να ξεκινήσει, το συντομότερο δυνατόν, η επόμενη φάση προκειμένου να συζητηθούν τα οριστικά σύνορα του μελλοντικού παλαιστινιακού κράτους, καθώς και η κάθε φύσης σχέση του με το κράτος του Ισραήλ, την Ιορδανία, και την Αίγυπτο, χωρίς να λησμονείται το συριακό θέμα. Επίσης, πρέπει να αποτραπεί η δημιουργία νέων εμποδίων, απειλών μονομερούς προκήρυξης ανεξαρτησίας, από τη μία πλευρά, και από την άλλη, η εξακολούθηση της εποίκισης στα παλαιστινιακά εδάφη που αποτελεί πραγματική ωρολογιακή βόμβα τόσο για τους Ισραηλίτες όσο και για τους Παλαιστίνιους.
<P>
Την περασμένη εβδομάδα, στις Βρυξέλλες, το Ευρωπαϊκό Σοσιαλιστικό Κόμμα διοργάνωσε ισραλο-παλαιστινιακές συναντήσεις. Διαπιστώθηκε η καλή θέληση και από τις δύο πλευρές και η δημιουργία των βάσεων σχεδόν για τους στόχους που πρέπει να επιτευχθούν μακροπρόθεσμα. Έγινε επίσης αντιληπτή η πορεία η οποία εναπομένει να καλυφθεί και τα πολυάριθμα εμπόδια τα οποία πρέπει να υπερπηδηθούν. Ποιός όμως θα μπορούσε να είχε φαντασθεί, το Μάιο του 1943, το πλέον αιματηρό έτος της Ευρώπης, ότι 5 έτη αργότερα θα υπήρχε η έκκληση της Χάγης για μία ενωμένη Ευρώπη και, 8 έτη αργότερα, θα υπογραφόταν η Συνθήκη της Ρώμης η οποία δημιούργησε την ΕΟΚ και την Κοινή Αγορά.
<P>
Λοιπόν, αγαπητοί ευρωπαίοι συνάδελφοι, εν ονόματι της πρόσφατης ιστορίας μας, ας μάθουμε να είμαστε ανεκτικοί και προσεκτικοί και, κυρίως όταν στη Μέση Ανατολή εμφανίζεται μία νέα δυσκολία αντί να θέτουμε πάντα το ερώτημα «ποιός φταίει; » να διερωτώμεθα τί μπορούμε να κάνουμε, τί πρέπει να κάνουμε, για να βοηθήσουμε τους ισραηλινούς και τους παλαιστίνιους να υπερπηδήσουν το εμπόδιο έτσι ώστε, για άλλη μια φορά, να ακολουθήσουμε την πορεία της ειρήνης και της συνεργασίας.

<SPEAKER ID=216 LANGUAGE="ES" NAME="De Esteban Martin">
Κύριε Πρόεδρε, κυρία Προεδρεύουσα του Συμβουλίου, κύριε Επίτροπε, πρέπει να θλιβόμαστε που μόνο λίγες εβδομάδες μετά τη Συμφωνία του Wye Plantation σταθήκαμε μάρτυρες μιας διεργασίας αποκλεισμών και απειλών, και από τις δύο πλευρές, την οποία, παρ' όλο που την τελευταία στιγμή αποσύρθηκαν, προσωπικά θα χαρακτήριζα πολύ επικίνδυνη και αντιπαραγωγική, αν και όλοι χαιρόμαστε σήμερα για την κύρωση αυτής της συμφωνίας από το ισραηλινό Κοινοβούλιο.
<P>
Είναι προφανές ότι, στην παρούσα κατάσταση, οι κυριότεροι εχθροί της ειρηνευτικής διαδικασίας είναι οι πιο ριζοσπαστικές φατρίες των δύο πλευρών, οι οποίες συνεχώς προσπαθούν να τορπιλίσουν τις μικρές προόδους, η επίτευξη των οποίων στοιχίζει τόσο πολύ στους Παλαιστινίους και τους Ισραηλινούς. Απόδειξη αυτού του γεγονότος είναι ότι ο Νετανυάχου χρειάστηκε την υποστήριξη της εργατικής αντιπολίτευσης για να εξασφαλίσει την κύρωση των συμφωνιών του Wye Plantation ή οι αυξημένες δυσκολίες που συναντά ο Αραφάτ για να μπορέσει να επικρατήσει στις πιο φανατικές και ριζοσπαστικές ομάδες.
<P>
Παρ' όλα αυτά, πρέπει να λάβουμε υπόψη ότι η πλειοψηφία τόσο του παλαιστινιακού όσο και του ισραηλινού πληθυσμού υποστηρίζει ανοιχτά την ειρηνευτική διαδικασία, διότι η καλύτερη εγγύηση είναι να ξεπεράσει αυτή η διαδικασία τις δυσκολίες της και να φθάσει σε ασφαλές λιμάνι, και ελπίζω ότι ένα από αυτά τα λιμάνια θα είναι το λιμάνι της Γάζας. Προς τούτο, το Ευρωπαϊκό Κοινοβούλιο, όπως δηλώνεται και στο ψήφισμα με το οποίο ασχολούμαστε σήμερα, παρέχει όλη την υποστήριξή του στις συμφωνίες της 23ης Οκτωβρίου και επαναλαμβάνει την ανάγκη να ασκήσει η Ευρωπαϊκή Ένωση πολιτική επιρροή ανάλογη του ρόλου της οικονομικής και χρηματοδοτικής βοήθειας που διαδραματίζει σήμερα στην περιοχή, ιδίως όσον αφορά την εφαρμογή των εν λόγω συμφωνιών, συμπεριλαμβανομένων των προτάσεων για νέους τρόπους δυνατής ενίσχυσης της εξέλιξης της ειρηνευτικής διαδικασίας.
<P>
Σ' αυτό το σημείο που έχουμε φθάσει, δεν θα ήθελα να παραλείψω να αναφέρω τη σημασία του να αποφεύγονται και από τις δύο πλευρές οι καταιγισμοί λεκτικών επιθέσεων, σαν αυτούς που ζήσαμε τις τελευταίες μέρες, οι οποίοι ωθούν στη βία, δεν βοηθούν σε τίποτα την προσέγγιση των θέσεων και την αναζήτηση συμβιβαστικών λύσεων και συντελούν μόνο στην αύξηση της σύγχυσης και της απελπισίας στην περιοχή και ενώπιον του υπόλοιπου κόσμου.
<P>
Η ισραηλινή κυβέρνηση θα πρέπει να επανεξετάσει, όπως ειπώθηκε, την πολιτική της της επανεγκατάστασης αποίκων, καθώς επίσης να καταβάλει κάθε αναγκαία προσπάθεια για να εφαρμόσει τις Συμφωνίες του Όσλο και του Wye Plantation, χωρίς να υποκύψει στις πιέσεις που ασκούν οι υπερορθόδοξες ομάδες, ο μόνος στόχος των οποίων είναι να δυναμιτίσουν την ειρηνευτική διαδικασία.
<P>
Η Παλαιστινιακή Αρχή, από την άλλη πλευρά, πρέπει να επικεντρώσει όλες τις προσπάθειές της στον έλεγχο εκείνων των εξτρεμιστικών φατριών που επίσης αντιτίθενται στην ειρηνευτική διαδικασία και, προπαντός, στον έλεγχο και την πρόληψη των τρομοκρατικών ενεργειών, των τόσο θλιβερά φημισμένων κατά τα τελευταία χρόνια, και πρέπει να προσφέρει στο Ισραήλ τις εγγυήσεις ασφαλείας που ζητά.
<P>
Σε όλη αυτή τη διαδικασία, η Ευρωπαϊκή Ένωση πρέπει να έχει πιο σημαντικό ρόλο - και χαίρομαι για τα λόγια και τις προτάσεις που εξέφρασε σχετικά η Προεδρεύουσα του Συμβουλίου - και όχι μόνο ως χρηματοδότης. Υπάρχει σήμερα ένας βαθύς διάλογος μεταξύ των δεκαπέντε κρατών μελών για το πώς μπορεί να επιτευχθεί ο τόσο ποθούμενος στόχος του να ενεργούμε σαν μία φωνή στο διεθνές πλαίσιο και αυτή η φωνή να είναι δυνατή και να ακούγεται στον υπόλοιπο κόσμο.
<P>
Κυρία Προεδρεύουσα του Συμβουλίου, κύριε Πρόεδρε, πιστεύω ότι έχουμε μια μοναδική ευκαιρία να κάνουμε τη φωνή της Ευρωπαϊκής Ένωσης να ακουστεί στην ειρηνευτική διαδικασία.

<SPEAKER ID=217 LANGUAGE="SV" NAME="Gahrton">
Κύριε Πρόεδρε, συμφωνώ φυσικά με την έκκληση της συναδέλφου της Ομάδας μου, κ. Ullman, για την αποφυγή της βίας και ακριβώς γι' αυτό αντέδρασα έντονα για την πλήρη έλλειψη ισορροπιών των τελευταίων εβδομάδων στις αντιδράσεις της παγκόσμιας κοινότητας για την παραβίαση των συμφωνιών στη Μέση Ανατολή. Έγιναν προετοιμασίες για πλήρη στρατιωτικά αντίποινα κατά του Ιράκ τα οποία, σύμφωνα με την The Washington Post , αν υλοποιούνταν θα στοίχιζαν τη ζωή δέκα χιλιάδων Ιρακινών. Αλλά, όταν η κυβέρνηση του Ισραήλ άρχισε, μερικές μόνο ημέρες έπειτα από το Wye Plantation, να αθετεί την ίδια την υπογραφή της, όταν ο Ariel Sharon, ο Υπουργός Εξωτερικών του Ισραήλ υποκινεί τους έποικους να καταλάβουν τη γη των Παλαιστινίων, τι γίνεται τότε; Ε! όχι πολλά - το πολύ πολύ κάποιο ψήφισμα εδώ στο Ευρωπαϊκό Κοινοβούλιο.
<P>
Δεν εύχομαι στο Ισραήλ να αντιμετωπιστεί όπως το Ιράκ. Δεν εύχομαι στα παιδιά του Ισραήλ να πληρώσουν κατά δεκάδες χιλιάδες με τις ζωές τους τις αμαρτίες των ηγετών τους, όμως, θα έπρεπε σύντομα να αρχίσουμε να σκεφτόμαστε κάποια μορφή πολιτικών και οικονομικών πιέσεων, αν εννοούμε σοβαρά με τα ψηφίσματά μας ότι οι παλαιστίνιοι έχουν δικαίωμα να αποκτήσουν δικό τους κράτος.

<SPEAKER ID=218 LANGUAGE="ES" NAME="Barσn Crespo">
Κύριε Πρόεδρε, κυρία Προεδρεύουσα του Συμβουλίου, κυρίες και κύριοι βουλευτές, προσθέτω και εγώ τη φωνή μου σε όσες ακούστηκαν για να υποστηρίξω την κύρωση, από μέρους της Κνεσσέτ, της Συμφωνίας του Wye Plantation, μόνο με μία επιφύλαξη: ότι της προστέθηκαν ορισμένοι όροι που, κατά κάποιον τρόπο, αποτελούν σχεδόν καταγγελία της συμφωνίας.
<P>
Το γεγονός, όμως, ότι υπήρξε τόσο ευρεία υποστήριξη είναι σημάδι καλής ελπίδας απέναντι στο μέλλον. Το ίδιο είναι και οι αντιδράσεις απέναντι στην επιτευχθείσα συμφωνία, δηλαδή ότι κάθε πλευρά χρειάστηκε να αντιμετωπίσει τους εξτρεμιστές της, κάτι που συμβαίνει συνήθως για να μπορέσουν να λειτουργήσουν συμφωνίες εξίσου μη ικανοποιητικές και για τα δύο μέρη.
<P>
Από αυτήν την άποψη, υπάρχει ένα θέμα που πιστεύω ότι πρέπει να επισημανθεί και που αποτελεί τμήμα της προσωπικής μου εμπειρίας: δεν μπορεί να δοθεί στους τρομοκράτες, όποιου χρώματος και αν είναι, η δυνατότητα να κρατούν το κλειδί μιας διαδικασίας.
<P>
Και τώρα, κύριε Πρόεδρε, θα ήθελα να επικεντρωθώ σε ένα σημείο που επισημάνθηκε από την κυρία Προεδρεύουσα του Συμβουλίου: τον ρόλο της Ευρώπης. Διότι έχουμε μπροστά μας μια άμεση πρόκληση. Πιστεύω ότι πρέπει να προσπαθήσουμε να εξηγήσουμε, με όλη την καλογερική υπομονή του κόσμου, στους φίλους μας τους Ισραηλινούς ότι δεν είναι κανονική κατάσταση αυτή που πρέπει, όπως μας έχουν πει ορισμένες φορές - σήμερα φαίνεται πως υπάρχει περισσότερη διακριτικότητα - να πληρώσουμε εμείς και τίποτα περισσότερο. Πιστεύω ότι η βούληση της Ευρώπης, η οποία εκδηλώθηκε στη διαδικασία που περνά από τη Βενετία, τη Μαδρίτη, το Όσλο και φθάνει μέχρι σήμερα, είναι να συμμετάσχουμε επειδή αισθανόμαστε ηθικά και πολιτικά υπεύθυνοι και επειδή μπορούμε να παράσχουμε πολλά. Μπορούμε να παράσχουμε πολλά όχι μόνο με την έννοια της πληρωμής, αλλά της συμβολής της δικής μας εμπειρίας.
<P>
Γι' αυτό και εγώ πιστεύω όχι μόνο ότι πρέπει να υποστηρίξουμε τη δράση του μεσολαβητή μας, του κ. Μορατινού, αλλά και ότι είναι απόλυτα ουσιώδες να ενισχύσει η Ευρωπαϊκή Ένωση τον ρόλο της.

<SPEAKER ID=219 LANGUAGE="EN" NAME="Spencer">
Κύριε Πρόεδρε, θα ήθελα να ευχαριστήσω την Προεδρεύουσα για τη δήλωσή της. Είναι πάντα απόλαυση να την ακούει κανείς. Ελπίζω ότι θα λάβει υπόψη της ιδιαιτέρως τα όσα είπε ο κ. Caudron.
<P>
Νομίζω ότι σε αυτήν την υπόθεση δεν πρέπει να είμαστε αφοσιωμένοι στην μία πλευρά ή την άλλη αλλά στην επιτυχία. Πρέπει να προσφέρουμε την αλληλεγγύη μας και στις δύο πλευρές απέναντι στις αναπόφευκτες τρομοκρατικές εξτρεμιστικές θηριωδίες. Πρέπει να ασκούμε πίεση και στις δύο πλευρές να τηρούν τις δεσμεύσεις που έχουν αναλάβει και, πάνω απ' όλα, πρέπει να ενθαρρύνουμε και τις δύο πλευρές να αναλογίζονται, αν όχι το ασύλληπτο, τουλάχιστον να αναλογίζονται αυτά που είναι δύσκολο από πολιτική άποψη να επιτευχθούν.
<P>
Ναι, πρέπει να παίξουμε το ρόλο που μας αναλογεί σε θέματα όπως το νερό, το εμπόριο και οι υποδομές, όπου η εμπειρία και τα χρήματά μας είναι σημαντικά και τα χρειάζονται επειγόντως. Πιστεύω όμως ότι υπάρχει ένα πολύ πιο δύσκολο ζήτημα στο οποίο επίσης μπορούμε να συνεισφέρουμε με έναν μοναδικά ευρωπαϊκό τρόπο: το ζήτημα της Ιερουσαλήμ.
<P>
Επί πενήντα χρόνια εμείς στην Ευρώπη αγωνιζόμαστε να συνυπάρξουμε σε μία πυκνοκατοικημένη γη. Μάθαμε να αντιμετωπίζουμε δημιουργικά την κληρονομιά της εθνικής κυριαρχίας και των συμβόλων. Η γοητεία αυτή που ασκεί στους Ευρωπαίους η Ιερουσαλήμ δεν είναι μια καινούρια ή περαστική μανία. Του χρόνου είναι η επέτειος της κατάκτησης της Ιερουσαλήμ, το 1099, από τα χριστιανικά στρατεύματα, σε στιγμές μεσαιωνικής δόξας που πνίγηκαν στο αίμα. Η πόλη αυτή, η Ιερουσαλήμ υπήρξε κεντρική και ιερή και σημαντική για όλους τους λαούς των Γραφών και εμείς πρέπει να τιμήσουμε αυτό το ενδιαφέρον με μία νομική και συνταγματική δημιουργικότητα, την ίδια δημιουργικότητα που επιδείξαμε εδώ, στην Ευρώπη, στις δικές μας εσωτερικές ρυθμίσεις στην Ένωση.
<P>
Θα έλεγα σε όλους όσοι επέλεξαν να λάβουν ενεργό μέρος σε αυτές τις διαπραγματεύσεις ότι θα χρειαστούμε δύο μεγάλες αρετές. Η πρώτη είναι να αποφεύγουμε τις κακοτοπιές όσον αφορά τις λεπτομέρειες. Σε ένα ταξίδι στη Ramallah έμαθα ότι οι διπλωμάτες μας θα πρέπει να τρώνε και να κοιμούνται και να διαπραγματεύονται με έναν χάρτη της ευρύτερης περιοχής της Ιερουσαλήμ στην τσέπη. Θα πρέπει να προσέχουν την κάθε τους λέξη. Παραδείγματος χάρη, η φράση «μία πρωτεύουσα στην Ιερουσαλήμ» είναι διαφορετική από τη φράση «η Ιερουσαλήμ ως πρωτεύουσα» ή «ως η πρωτεύουσα». Δεύτερον και πιο σημαντικό, θα πρέπει να είναι απολύτως αποφασισμένοι να διασφαλίσουν την επιτυχία, όπως ήταν ο Πρόεδρος Clinton στο Wye Plantation.
<P>
Πιστεύω ότι η Ευρωπαϊκή Ένωση χρωστά στους Αγιους Τόπους όχι μόνον μια οικονομική επένδυση αλλά και μία πνευματική επένδυση στην τελική κατάσταση πραγμάτων. Αυτό δεν πρέπει να το αφήσουμε αποκλειστικά στην υπερφορτωμένη Προεδρία μας. Είναι μία πρόκληση για τη δημιουργικότητα της Επιτροπής και ασφαλώς και αυτού του Κοινοβουλίου και όλων ημών ως άτομα. Ελπίζω ότι δεν είναι υπερβολή να ελπίζω ότι μέχρι τις 4 Μαΐου του επόμενου έτους θα μπορέσουμε ίσως να επαναλάβουμε την προσευχή των αιώνων, «του χρόνου στην Ιερουσαλήμ», και να εννοούμε με αυτό ειρήνη τη νέα χιλιετία στον ομφαλό του κόσμου.
<P>
(Χειροκροτήματα)

<SPEAKER ID=220 LANGUAGE="FR" NAME="Delcroix">
Κύριε Πρόεδρε, Κυρία Προεδρεύουσα του Συμβουλίου, Κύριε Επίτροπε, αγαπητοί συνάδελφοι, η υπογραφή των συμφωνιών του Wye Plantation δημιουργεί μία νέα αόριστη ελπίδα εξομάλυνσης της σημερινής κατάστασης και πραγματοποίησης ουσιαστικής προόδου προς την κατεύθυνση της ειρήνης σ'αυτή την περιοχή του κόσμου. Κινητοποιώντας όλη τη διπλωματία της, η Ευρωπαϊκή Ένωση πρέπει να στηρίξει με όλη τη δύναμή της αυτή την ιδιαίτερα εύθραυστη απαρχή μίας ειρηνευτικής διαδικασίας. Πρέπει να διαπιστώσουμε ότι για άλλη μια φορά ο αστικός πολιτισμός του Ισραήλ και των παλαιστινιακών εδαφών καθίστανται θύματα τυφλής βίας η οποία σκοπό έχει να σταματήσει κάθε πρόοδος προς μία λύση μετά από διαπραγματεύσεις.
<P>
Η Εγγύς και Μέση Ανατολή αποτελούν εστία διαφόρων συγκρούσεων και ιδιαίτερων συμφερόντων που ωφελούνται από αυτές. Κάθε σύγκρουση στην περιοχή αυτή έχει τις ίδιες ρίζες της, τις ιδιαίτερες πτυχές της, και απαιτεί ειδικές λύσεις οι οποίες εξευρίσκονται όμως μόνο μετά την ολοκλήρωση γενικών διαβουλεύσεων που προκύπτουν από μία εξαντλητική ανάλυση η οποία οδηγεί σε μια ισόρροπη συμφωνία για το σύνολο της περιοχής.
<P>
Εάν προσπαθήσουμε να επιλύσουμε κάθε σύγκρουση χωριστά σημαίνει ότι αγνοούμε όλα τα ιστορικά, εθνικά, θρησκευτικά, και πολιτισμικά χαρακτηριστικά τα οποία θρέφουν τις εθνικιστικές και εξτρεμιστικές τάσεις και ότι λησμονούμε τις διεθνείς στρατηγικές που στοχεύουν στον έλεγχο των πρώτων υλών και τη διατήρηση ζωνών επιρροής διαμέσου στρατιωτικών συμμαχιών. Το σύνολο των συγκεκριμένων προβλημάτων τα οποία πρέπει να επιλυθούν στην περιοχή αυτή απαιτούν την παύση της κατοχής εδαφών, την απελευθέρωση των αιχμαλώτων και την ελεύθερη επιστροφή των προσφύγων, την αναγώριση των δικαιωμάτων των εθνικών μειονοτήτων, την άρση των εμπορικών αποκλεισμών, την παύση των στρατιωτικών επειχειρήσεων, την ανάπτυξη της συνεργασίας των χωρών της περιοχής, την ομαλοποίηση του εμπορίου και των εξαγωγών, τον αυστηρό έλεγχο της κατασκευής και του εμπορίου των όπλων.
<P>
Είδα ένα φιλόδοξο όνειρο της διάστασης της Ευρωπαϊκής Ένωσης και ότι είχαμε τη βούληση να στηρίξουμε την ολοκλήρωση μίας διαδικασίας με στόχο την παγίωση της ασφάλειας της και της αμοιβαίας και επωφελούς συνεργασίας όλων των χωρών της Εγγύς και Μέσης Ανατολής, και τη στήριξη όλων των δυγκλίσεων που κατευθύνονται προς περιφερειακές λύσεις, που αποτελούν βάση της ευρωμεσογειακής σύμπραξης.

<SPEAKER ID=221 NAME="Δημητρακόπουλος">
Κύριε Πρόεδρε, κυρία Προεδρεύουσα του Συμβουλίου, κύριε Επίτροπε, νομίζω ότι είναι σημαντική η νέα συμφωνία στο Wye Plantation. Είναι σημαντικά και τα αποτελέσματα της χθεσινής ψηφοφορίας στην Κνεσέτ για την εφαρμογή της συμφωνίας αυτής. Είναι ακόμη σημαντικές και σοβαρές, και σας συγχαίρω γι' αυτό, οι ενέργειες της αυστριακής Προεδρίας για την υποβοήθηση της ειρηνευτικής διαδικασίας. Είναι όμως ταυτόχρονα λυπηρό ότι αυτή η συμφωνία γίνεται στις Ηνωμένες Πολιτείες, υπό την αιγίδα των Ηνωμένων Πολιτειών και όχι στο Salzburg ή τη Βιέννη υπό την αιγίδα της Ευρωπαοκής Ένωσης. Δεν υπάρχει αμφιβολία ότι η ειρηνευτική διαδικασία θα προχωρήσει σωστότερα και πληρέστερα εάν εμπλακεί και πολιτικά η Ευρωπαοκή Ένωση. Παράλληλα με την τεράστια οικονομική και τεχνική βοήθεια χρειάζεται και μια μόνιμη πολιτική παρουσία της Ευρωπαοκής Ένωσης στην περιοχή που αυτή τη στιγμή -και λυπάμαι κυρία Προεδρεύουσα, εδώ θα διαφωνήσω μαζί σας- δεν υπάρχει. Και δεν υπάρχει, διότι δεν μπορεί η εκπροσώπηση της Ευρωπαοκής Ένωσης να εκφράζεται μόνο από έναν πρέσβυ, τον κ. Moradinos, που άλλωστε δεν κάνει και πολλά πράγματα.
<P>
Εγώ σας προτείνω δύο ενέργειες: Πρώτον την αναβάθμιση της παρουσίας της Ευρωπαοκής Ένωσης με την επιλογή μιας προσωπικότητας, όπως π.χ. συνέβη με την επιλογή του Felipe Gonzαlez για τη Βοσνία, προσωπικότητας που να στηρίζεται από μία ομάδα εμπειρογνωμόνων. Και δεύτερον μια θεσμοθετημένη παρουσία της Ευρωπαοκής Ένωσης σε όλες τις διαδικασίες εφαρμογής και τήρησης του περιεχομένου της συμφωνίας του Wye Plantation.

<SPEAKER ID=222 NAME="Ferrero-Waldner">
Κύριε Πρόεδρε, αξιότιμοι κυρίες και κύριοι βουλευτές, παρακολούθησα με μεγάλη προσοχή αυτήν την πολύ ενδιαφέρουσα συζήτηση και πιστεύω ότι υπήρξε ομοφωνία για ένα ουσιαστικό σημείο ή στοιχείο, δηλαδή για τον ρόλο που πρέπει να παίξει η Ευρωπαϊκή Ένωση στην ειρηνευτική διαδικασία.
<P>
Ξέρουμε ότι η υλοποίηση της συνθήκης του Wye Plantation θα παρουσιάσει τεράστιες δυσκολίες, παρ' όλα αυτά όμως θέλω να τονίσω και πάλι ότι ήταν μια νέα αρχή και μια νέα ελπίδα. Πιστεύω ότι είναι πολύ ουσιαστικό το ότι τώρα εμείς, η Ευρωπαϊκή Ένωση, προχωρούμε με υπομονή, θάρρος και δημιουργικότητα, όπως άλλωστε λέχθηκε και εδώ, στην υλοποίηση και στις διάφορες διασκέψεις. Αναφέρθηκα προηγουμένως στη διάσκεψη των δωρητών που θα γίνει προσεχώς, στις 30 Νοεμβρίου, στην Ουάσιγκτον. Φυσικά, θα θέλαμε να γίνει στη Βιέννη. Κάναμε και όλες τις σχετικές προσφορές. Διεξαγάγαμε διαπραγματεύσεις με τους Αμερικανούς, με τους Νορβηγούς, γιατί η ιδέα ήταν να υπάρχει συλλογική προεδρία. Επιχειρήσαμε τα πάντα, δυστυχώς όμως δεν το πετύχαμε.
<P>
Θα μπορούσε, βέβαια, να πει κανείς: λυπόμαστε, έχουμε κάπως θιγεί από αυτό. Πιστεύω ότι αυτό δεν είναι, παρ' όλ' αυτά, η σωστή προσέγγιση. Η σωστή προσέγγιση πρέπει να είναι να εισέλθουμε στην ειρηνευτική διαδικασία ως σημαντικός παράγων, ως σημαντικό στοιχείο. Αλλωστε, τί είναι αυτόν τον καιρό και για τις δύο πλευρές πιο σημαντικό από το να παρευρεθούμε π.χ. στη διάσκεψη των χορηγών βοήθειας στην Ουάσιγκτον και να αξιοποιήσουμε εκεί τον σημαντικό ρόλο της Ένωσης;
<P>
Δεν ανταγωνιζόμαστε τις ΗΠΑ - σχεδόν θα μπορούσε κανείς να μιλήσει για καλλιστεία. Το σημαντικό είναι η πρόοδος στο ζήτημα της ειρήνης. Αν δεν γίνεται διαφορετικά και αν η μία πλευρά ακούει περισσότερο τους Αμερικανούς και η άλλη την Ευρωπαϊκή Ένωση, τότε πρέπει να ενεργήσουμε από κοινού. Πιστεύω ότι αυτό ακριβώς πρέπει να κάνουμε όλοι.
<P>
Πρέπει να ερευνήσουμε ποια μπορεί να είναι η ιδιαίτερη συμβολή μας, και προσπάθησα να επισημάνω ότι είναι αναγκαία μια ολόκληρη σειρά μέτρων παρακολούθησης. Ο πολιτικός και ο οικονομικός ρόλος δεν μπορούν να διαχωριστούν πλήρως, γιατί στην πραγματικότητα και τα εγκαίνια του αεροδρομίου είναι μια κατ' εξοχήν πολιτική υπόθεση, επειδή είναι το επόμενο βήμα. Πόσον καιρό είναι ήδη έτοιμο το αεροδρόμιο, μολονότι δεν έχει εγκαινιαστεί;
<P>
Κατά βάση, τα εγκαίνια του αεροδρομίου έχουν οριστεί για τις 20 Νοεμβρίου, δηλαδή πολύ σύντομα. Θα είναι μάλιστα προσωρινή εγκατάσταση. Είναι σωστό ότι το αεροδρόμιο δεν έχει αποπερατωθεί. Κατόπιν, πρέπει να τελειώσει όσο πιο γρήγορα γίνεται, όμως θα έχει δοθεί το πολιτικό μήνυμα ότι επιτέλους τα πράγματα προχωρούν.
<P>
Δεύτερον, ο λιμένας: ο ίδιος ο υπουργός Εξωτερικών Sharon είπε σε συνομιλίες του με τον πρόεδρο του Συμβουλίου Schόssel ότι αναμένονται σε περίπου δύο μήνες περαιτέρω- δεν θέλω να πω συμφωνία - περαιτέρω βήματα. Μου φαίνεται ότι το να μιλάμε για συμφωνία πηγαίνει κάπως μακριά. Πρέπει να είμαστε προσεκτικοί. Αυτό που, δυστυχώς, αναφέρθηκε επίσης - και δικαίως - είναι φυσικά το ερώτημα ποιες θα μπορούσαν να είναι οι συνέπειες της 4ης Μαΐου 1999. Πραγματικά, θα ήταν δυνατόν να απειλεί εδώ μια σοβαρή κρίση και ένα νέο ξέσπασμα βίας, αν δεν έχουν επιτευχθεί προηγουμένως διαπραγματεύσεις και δεν μπορέσει να αποτραπεί έτσι μια μονόπλευρη διακήρυξη και η επακόλουθη αντίδραση. Σχετικά μ' αυτό, το Συμβούλιο άρχισε ήδη εσωτερικές διαβουλεύσεις, καθώς και επαφές με τις ΗΠΑ.
<P>
Πάντως, πιστεύω ότι το σημαντικότερο είναι να κάνουμε βήματα που θα είναι συγκεκριμένα στο σύνολό τους. Μετά τη διάσκεψη των δωρητών, δρομολογήθηκε και από τη δική μας πλευρά μια τετραμερής συνάντηση - αυτό το ανέφερα προηγουμένως στη δήλωσή μου - όπου οι τέσσερις σημαντικοί εταίροι, η ΕΕ, οι ΗΠΑ, αλλά και το Ισραήλ και η Παλαιστίνη, θα συνεχίσουν τη συζήτηση για όλα αυτά τα σημαντικά πολιτικά και οικονομικά ζητήματα. Γενικά πιστεύω ότι πρόκειται για ένα σημαντικό νέο βήμα στον μακρύ και δύσκολο δρόμο προς την ειρήνη στη Μέση Ανατολή.
<P>
(Χειροκροτήματα)

<SPEAKER ID=223 LANGUAGE="EN" NAME="Spencer">
Κύριε Πρόεδρε, η Επιτροπή έχει έναν σημαντικό ρόλο να διαδραματίσει σε αυτήν την υπόθεση. Το θεωρώ ασύλληπτο ένας άνθρωπος με την θρυλική ευγλωττία του Επιτρόπου Flynn να μην αισθάνεται την ανάγκη να παρέμβει στο τέλος αυτής της συζήτησης. Έχετε την καλοσύνη να του επαναλάβετε την πρόσκλησή σας να πάρει το λόγο;

<SPEAKER ID=224 NAME="Δημητρακόπουλος">
Κύριε Πρόεδρε, συνυπογράφω και εγώ την πρόταση του κ. Spencer.
<P>
Ακουσα την Προεδρεύουσα του Συμβουλίου και φοβούμαι ότι έγινε κάποια παρεξήγηση. Εγώ δεν επέκρινα την αυστριακή Προεδρία γιατί η συμφωνία του Wye Plantation δεν έγινε στη Βιέννη ή στο Salzburg, είπα απλώς ότι θα αισθανόμουν πολύ πιο καλά εάν είχε γίνει στη Βιέννη ή το Salzburg και το επαναλαμβάνω. Θέλω να πω πάλι με αυτή την ευκαιρία ότι η προσφορά της αυστριακής Προεδρίας στην υποβοήθηση της ειρηνευτικής διαδικασίας στη Μέση Ανατολή ήταν και είναι σημαντική. Αυτό ήθελα να το διευκρινίσω.

<SPEAKER ID=225 NAME="Flynn">
Θα μιλήσω πολύ σύντομα, καθώς δεν θα μου άρεσε καθόλου να απογοητεύσω τον κ. Spencer. Εκτιμώ τα καλά του λόγια για την ευγλωττία μου.
<P>
Ακουσα αυτήν τη συζήτηση με πολλή προσοχή. Έχω την εντύπωση ότι η ενδιάμεση συμφωνία του Wye River μεταξύ Ισραήλ και Παλαιστινίων δίνει πραγματικά στην ειρηνευτική διαδικασία μια ευκαιρία που είχε τόσο ανάγκη. Πρέπει να εκτιμήσουμε ότι αυτό συνέβη σε ένα πολύ λεπτό σημείο παρολίγον κατάρρευσης· επομένως, θεωρώ ότι αποτελεί πολύ σημαντική βελτίωση. Στην παραγματικότητα είναι το μόνο διαθέσιμο μέσον που έχει στη διάθεσή της αυτή τη στιγμή η διεθνής κοινότητα για να υποστηρίξει την ειρήνη στη Μέση Ανατολή. Για το λόγο αυτό, εφόσον αυτή είναι η καλύτερη ευκαιρία που έχει η πάσχουσα ειρηνευτική διαδικασία στη Μέση Ανατολή πρέπει να τύχει της ευρείας υποστήριξής μας. Επιδοκιμάζουμε έντονα το γεγονός ότι η Κνεσέτ έκανε τα απαραίτητα βήματα στο πρόσφατο παρελθόν.
<P>
Ίσως να χρειαστεί να ξεπεραστούν πολλά εμπόδια όσον αφορά τη συμφωνία, ωστόσο, πρέπει να παράσχουμε τόσο την πολιτική όσο και την οικονομική υποστήριξή μας σε όλες τις πλευρές για να διατηρηθεί η κεκτημένη ταχύτητα. Αυτό είναι ένα σημείο κλειδί που βγήκε από αυτή τη συζήτηση. Όταν όμως θα έχουν ειπωθεί και θα έχουν γίνει τα πάντα, το κλειδί είναι η εφαρμογή. Υποστηρίζω σαφώς τα όσα είπε τόσο εύγλωττα ο ίδιος ο κ. Spencer. Είπε ότι θα χρειαστεί μια πολύ λεπτή προσέγγιση από αυτούς που βρίσκονται στην περιοχή για να αναγνωρίσουν όλες τις ιδιαιτερότητες της κατάστασης που επικρατεί σε αυτό το πολύ ευαίσθητο μέρος του κόσμου. Έχω επισκεφτεί και ο ίδιος την περιοχή και γνωρίζω πολύ καλά πώς μία λάθος λέξη, αν χρησιμοποιηθεί τη λάθος στιγμή, μπορεί να θέσει σε κίνδυνο την όλη υπόθεση. Αυτό πρέπει σίγουρα να το λάβουμε υπόψη μας.
<P>
Πρέπει να συνεισφέρουμε. Πρέπει να εστιάσουμε τη δράση μας σε έναν περιορισμένο αριθμό θεμάτων με μεγάλο αντίκτυπο. Ορισμένα έχουν αναφερθεί. Έχει ενδιαφέρον να αναφέρω το θέμα του νοσοκομείου. Το νοσοκομείο υπάρχει· είναι άδειο. Οι Παλαιστίνιοι φαίνεται ότι δεν έχουν την ικανότητα να το διευθύνουν αυτή τη στιγμή. Η Επιτροπή όμως έστειλε μια διοικητική ομάδα για να το θέσει σε λειτουργία και να το διευθύνει. Αυτή επομένως είναι μια θετική εξέλιξη την οποία μπορούμε να υποστηρίξουμε.
<P>
Όσον αφορά το αεροδρόμιο, το Ισραήλ είπε ότι αναμένεται να αρχίσει να λειτουργεί αυτήν ακριβώς την εβδομάδα. Τώρα πρέπει να περιμένουμε για να δούμε τι θα γίνει τις επόμενες 1-2 εβδομάδες, κατά πόσον θα μπορέσει να τηρηθεί αυτή η δέσμευση.
<P>
Όσον αφορά το λιμάνι, παρατηρούνται συνεχή προβλήματα πρόσβασης. Δεν έχουν επιλυθεί ακόμα. Πρέπει να καταλάβει κανείς ότι εν πάση περιπτώσει θα σημειωθεί καθυστέρηση τριών ή τεσσάρων ετών στην παρούσα κατασκευή. Επομένως, εκεί υπάρχουν εμπόδια.
<P>
Ωστόσο, αυτό που ακούσαμε εδώ είναι μία ομόφωνη άποψη ότι θέλουμε να δώσουμε μια ευκαιρία σε αυτήν την υπόθεση και ότι θέλουμε να παράσχουμε την αμέριστη συμπαράστασή μας στην αυστριακή Προεδρία και την κ. Ferrero Waldner για όλα όσα έγιναν για να καταστεί δυνατή η διαδικασία αυτή. Βεβαίως, η Επιτροπή θα επιδιώξει την επίτευξη και αυτού του στόχου.

<SPEAKER ID=226 NAME="Πρόεδρος">
Η συζήτηση έληξε.
<P>
Για το θέμα αυτό έχω λάβει 7 προτάσεις ψηφίσματος, σύμφωνα με το άρθρο 37, παρ. 2 του Κανονισμού.
<P>
Η ψηφοφορία θα διεξαχθεί αύριο, στις 09.30.
<P>
(Η συνεδρίαση διακοπείσα στις 19.40, επαναλαμβάνεται στις 21.00)

<CHAPTER ID=15>
Διαρθρωτικά Ταμεία (συνέχεια)
<SPEAKER ID=227 NAME="Πρόεδρος">
Η ημερήσια διάταξη προβλέπει τη συνέχιση της κοινής συζήτησης σχετικά με τα διαρθρωτικά ταμεία.

<SPEAKER ID=228 LANGUAGE="ES" NAME="Hernαndez Mollar">
Κυρία Πρόεδρε, η Επιτροπή Απασχόλησης και Κοινωνικών Υποθέσεων συνεισέφερε σε σημαντικό βαθμό στην έκθεση του κυρίου Χατζηδάκη και της κυρίας McCarthy. Βρισκόμαστε σε μια κρίσιμη στιγμή για να πάρουμε αποφάσεις που θα διαμορφώσουν την μελλοντική πορεία του Ευρωπαϊκού Κοινωνικού Ταμείου, μια και ο νέος Στόχος 3 που προτείνει ο Κανονισμός θα συνιστά την αποκλειστική εφαρμογή του Ευρωπαϊκού Κοινωνικού Ταμείου και η δράση αυτού του ταμείου είναι άρρηκτα συνδεδεμένη με την προώθηση των εθνικών προγραμμάτων για την απασχόληση. Εμείς αντιλαμβανόμαστε ως θετική την απλοποίηση και συγκέντρωση που συνιστά η συγχώνευση των σημερινών Στόχων 3 και 4 στον Στόχο 3 για τα επόμενα επτά χρόνια. Η Επιτροπή Απασχόλησης και Κοινωνικών Υποθέσεων καθώς και η Επιτροπή Περιφερειακής Πολιτικής υποστηρίζουν την οριζοντιοποίηση διότι είναι συναφής με τον χαρακτήρα του νέου Στόχου 3 ως προαγωγού της πολιτικής της ανάπτυξης του ανθρώπινου δυναμικού στο πλαίσιο της διαχείρισης των υπόλοιπων στόχων και διότι η στενή σύνδεσή της με τα εθνικά προγράμματα για την απασχόληση εγγυάται την εφαρμογή των ενεργών πολιτικών σε όλη την επικράτεια της Ένωσης, και όχι μόνο στις περιφέρειες που δεν εντάσσονται στους Στόχους 1 και 2, όπως προτείνει η Επιτροπή, διακρίνοντας τις πιο πλούσιες ζώνες των λιγότερων ανεπτυγμένων περιφερειών, οι οποίες δεν θα καλύπτονταν από τον Στόχο 3.
<P>
Επίσης, οι συμμετέχοντες στην επιτροπή επισημάναμε την αναγκαιότητα εξασφάλισης του σχεδιασμού και υλοποίησης των χρηματοδοτήσεων με πόρους των διαρθρωτικών ταμείων σε όλο το φάσμα των στόχων τους, όπως και την προαγωγή της αρχής της παροχής ίσων ευκαιριών, αλλά κατά τρόπο ισορροπημένο. Είναι γεγονός ότι η αγορά εργασίας παρουσιάζει σοβαρές στρεβλώσεις σε βάρος των γυναικών και των ατόμων με ειδικές ανάγκες.
<P>
Επιθυμώ επίσης να επισημάνω, κυρία Πρόεδρε και κύριε Επίτροπε, ότι είμαστε σύμφωνοι στο να χρησιμοποιούνται οι πόροι με αποτελεσματικό τρόπο, όμως στην Επιτροπή Απασχόλησης και Κοινωνικών Υποθέσεων, αντιλαμβανόμαστε - κάτι που αντιλαμβάνεται επίσης η Επιτροπή Περιφερειακής Πολιτικής - ότι η λύση που προκρίνεται από την Επιτροπή σχετικά με την αυτόματη αποδέσμευση των πιστώσεων διακρίνεται τελικά από υπερβολική ακαμψία και φρονούμε ότι θα πρέπει να διατηρηθεί ο προνομιακός χαρακτήρας των πιστώσεων των διαρθρωτικών ταμείων, δηλαδή, ο χαρακτήρας τους ως στόχος δαπανών και όχι ως ανώτατο όριο δαπανών. Και, στην προκειμένη περίπτωση, να ανακατανεμηθούν οι πιστώσεις που δεν χρησιμοποιούνται σε άλλες περιοχές του συγκεκριμένου κράτους μέλους, κατά τον τρόπο που επίσης αποδέχεται και η ίδια η Επιτροπή Περιφερειακής Πολιτικής.
<P>
Τέλος, σε σχέση με τις κοινοτικές πρωτοβουλίες, έχει σημασία να υπάρχει σαφής διαχωρισμός μεταξύ των παρεμβάσεων και των στόχων των κοινοτικών πρωτοβουλιών και είναι αναγκαίο επίσης να πάρει θέση η Επιτροπή στο θέμα των κριτηρίων τα οποία θα προτείνει για τη νέα γενιά των πρωτοβουλιών, όπως αναφέρεται στην ίδια την έκθεση.

<SPEAKER ID=229 LANGUAGE="IT" NAME="Napoletano">
Κυρία Πρόεδρε, πιστεύω ότι η σημερινή συζήτηση ανέδειξε μια σημαντική συμφωνία μεταξύ των κατευθυντήριων γραμμών της Επιτροπής και των θέσεων του Κοινοβουλίου, συμφωνία για τη συγκέντρωση, την απλοποίηση, την αποτελεσματικότητα, την εταιρική σχέση. Ωστόσο, πιστεύω ότι οι θέσεις του Κοινοβουλίου εμπεριέχουν ορισμένα σημεία τα οποία θα πρέπει να λάβει υπόψη η Επιτροπή σε μια αντιπαράθεση σύμφωνα με το πνεύμα που υπενθύμισε σήμερα το πρωί ο κ. Hδnsch, και όχι στο πλαίσιο ενός διαλόγου ανάμεσα σε όσους υποστηρίζουν μια συγκεκριμένη θέση και όσους επιλέγουν μια άλλη διέξοδο.
<P>
Έχω την άποψη ότι καταλήξαμε σε σημαντικές συμφωνίες επί των αρχών. Σήμερα πρέπει να τελειοποιήσουμε ορισμένα σημεία. Νομίζω ότι η Επιτροπή είναι ήδη διατεθειμένη να αναθεωρήσει την πρόταση σχετικά με το αποθεματικό. Επικρατεί μια αντίληψη ότι το INTERREG πρέπει να είναι αναμφισβήτητα το κυριότερο πρόγραμμα μεταξύ των προγραμμάτων κοινοτικής πρωτοβουλίας, εμείς όμως επιμένουμε τόσο στη διατήρηση του προγράμματος URBAN όσο και στον καλύτερο προσδιορισμό του ρόλου των πόλεων στο πλαίσιο των κανονισμών, τόσο στον Στόχο 1 όσο και στις άλλες κοινοτικές πρωτοβουλίες όπως και είναι το ίδιο το Πρόγραμμα INTERREG.
<P>
Όσον αφορά το Στόχο 2, η συνέπεια με τις κρατικές ενισχύσεις μπορεί να επιτευχθεί με δύο τρόπους: είτε με μεγαλύτερη ευελιξία είτε με το να λάβουν υπόψη οι ανταγωνιστές ότι, όπου παρεμβαίνουν τα διαρθρωτικά ταμεία, πρέπει να έχει εντοπιστεί συγκεκριμένο πρόβλημα και συνεπώς οι δύο χάρτες πρέπει ενδεχομένως να συμπίπτουν. Πρέπει συνεπώς η διαρθρωτική παρέμβαση να επισημαίνει την ανάγκη βοήθειας σε σχέση με μια συγκεκριμένη καθυστέρηση, με ένα συγκεκριμένο πρόβλημα αυτής της περιοχής.

<SPEAKER ID=230 LANGUAGE="EN" NAME="Cushnahan">
Κυρία Πρόεδρε, θα ήθελα να μιλήσω γενικότερα αλλά, δεδομένων των πρόσφατων εξελίξεων στη χώρα μου, θα περιορίσω τις παρατηρήσεις μου στη μελλοντική μας στρατηγική. Είμαι βέβαιος ότι ο κ. Επίτροπος είναι απολύτως ενήμερος για την απόφαση της ιρλανδικής κυβέρνησης να διαιρέσει την Ιρλανδία σε δύο περιφέρειες: μία ομάδα 15 κομητειών από τη δύση, την παραμεθόριο περιοχή και το κεντρικό τμήμα της χώρας περιλαμβανομένων δύο κομητειών στη δική μου εκλογική περιφέρεια, το Kerry και το Clare, που πρόκειται να προσδιοριστούν ως μία νέα περιφέρεια εντασσόμενη στο Στόχο 1. Υπάρχει η πρόθεση οι 11 εναπομένουσες κομητείες να προσδιοριστούν ως περιοχές του Στόχου 1 υπό μεταβατικό καθεστώς.
<P>
Λαμβάνω ως δεδομένο, κύριε Επίτροπε, ότι έχετε ήδη καταστήσει σαφές στην ιρλανδική κυβέρνηση ότι αυτή η στρατηγική δεν θα οδηγήσει σε επιπλέον χρηματοδότηση για την Ιρλανδία. Σε κάθε περίπτωση εναποθέτετε στη Eurostat την απόφαση για το παραδεκτό ή μη των νέων περιφερειών, βάσει των διαθέσιμων στατιστικών. Μπορείτε να επιβεβαιώσετε εάν αληθεύει ή όχι ότι η Eurostat θα προσκομίσει νέα στατιστικά στοιχεία μέσα στις επόμενες δύο ημέρες παρέχοντας τους οικονομικούς δείκτες για την χρονική περίοδο 1996-1997; Σε περίπτωση που, όπως φοβούμαι, αναδειχθεί μια εντυπωσιακή βελτίωση των οικονομικών επιδόσεων της Ιρλανδίας, δεν υφίσταται πραγματικός κίνδυνος ένα σημαντικό τμήμα της νεοπροσδιορισθείσας περιφέρειας του Στόχου 1 να μην είναι πλέον επιλέξιμο για χρηματοδότηση; Θα υπερβαίνει το ανώτατο όριο και αυτό αχρηστεύει την υπάρχουσα στρατηγική μας.
<P>
Η χρήση του κριτηρίου για το ΑεγχΠ υπερεκτιμά την πραγματική θέση της Ιρλανδίας. Περιλαμβάνει πολυεθνικά κέρδη που δεν μένουν εντός της οικονομίας μας και καλώ την Επιτροπή να το λάβει αυτό υπόψη όταν θα εξετάζει την υπόθεση της Ιρλανδίας. Το ΑΕΠ θα ήταν ένα πολύ πιο δίκαιο κριτήριο.
<P>
Τέλος, ζητώ διευκρινίσεις από την Επιτροπή σχετικά με τις προτεινόμενες υπό μεταβατικό καθεστώς περιφέρειες του Στόχου 1. Η μεταβολή στη συγχρηματοδότηση από 75 % σε 50 % θα ισχύσει εξίσου για τα πρότυπα πειραματικά σχέδια του ΕΓΤΠΕ και για εκείνα που πραγματοποιούνται στο πλαίσιο του ΕΚΤ και του ΕΤΠΑ; Ποια θα είναι η κατάσταση αναφορικά με τις πληρωμές; Μήπως το ύψος των παγίων πληρωμών που καταβάλλονται στο πλαίσιο του Στόχου 1 θα παραμείνει στις περιφέρειες του Στόχου 1 που τελούν υπό μεταβατικό καθεστώς;

<SPEAKER ID=231 LANGUAGE="EN" NAME="Howitt">
Κυρία Πρόεδρε, συγχαίρω τους κυρίους Επιτρόπους για το γεγονός ότι παραμένουν σε αυτήν την μαραθώνια συζήτηση και την παρακολουθούν με προσοχή, αλλά φοβάμαι ότι πρέπει να χρησιμοποιήσω τον περιορισμένο χρόνο που έχω στη διάθεσή μου για να μιλήσω για το σημείο στο οποίο πιστεύω ότι η Επιτροπή σφάλλει: πρώτον, την ορθή επιδίωξη της συγκέντρωσης και της απλοποίησης. Οι περικοπές στην κοινοτική πρωτοβουλία είναι απλώς υπερβολικές. Η Επιτροπή δεν πρέπει να μας λέει ότι τα ποσά είναι πάρα πολύ μικρά ώστε να δικαιολογείται η διαχείρισή τους. Αυτό να το πείτε στους κατοίκους της περιφέρειάς μου, όπου απορροφήθηκαν 30 εκατ. Ecu - δηλ. 25 εκατ. στερλίνες - κατά την τελευταία πενταετία. Στοχοθετημένα προγράμματα μικρότερης κλίμακας μπορούν πράγματι να λειτουργήσουν καλύτερα.
<P>
Από τη στιγμή που υποστηρίζουμε την πρωτοβουλία URBAN, μην μας μιλάτε για αλληλεπικαλύψεις. Τι θα γίνει με το 60 % των ανθρώπων που ζουν σε μικρές και μεσαίες πόλεις, τις καινοτομίες, τους διεθνικούς δεσμούς; Θα μπορούσε να δημιουργηθεί μία νέα κοινοτική πρωτοβουλία ειδικά για την κάλυψη αυτών των αναγκών. Στο Στόχο 2, ας καταστεί σαφές ότι η παροχή ενισχύσεων στις φτωχότερες περιφέρειες δεν είναι το ίδιο με την παροχή βοήθειας στους φτωχότερους κατοίκους. Ας ενισχύσουμε τους πυρήνες ένδειας: ένα πρόγραμμα για μία περιφέρεια, ναι, αλλά η στοχοθετημένη βοήθεια από το Στόχο 2 εντός της περιφέρειας να χορηγηθεί σε επίπεδο κάτω του ΟΕΣΜ III.
<P>
Ως προς το ζήτημα των υπηρεσιών, ένας υπεράριθμος άνεργος τραπεζικός ταμίας ή ένας ρεσεψιονίστ ξενοδοχείου είναι εξίσου άνεργος με έναν υπεράριθμο εργάτη εργοστασίου. Χαιρετίζω το γεγονός ότι η Επιτροπή υποστήριξε τις ενστάσεις μας επάνω σε αυτό το θέμα, αλλά ο κανονισμός εξακολουθεί να χρήζει διασαφήνισης.
<P>
Ήταν σφάλμα της Επιτροπής να μην επιτρέψει στις περιβαλλοντικές αρχές να συμμετάσχουν στη λήψη αποφάσεων. Και η περιφερειακή χρηματοδότηση, όπως ακριβώς και η κοινωνική χρηματοδότηση, πρέπει να σέβεται τις αρχές της μη εισαγωγής διακρίσεων.
<P>
Τέλος, σχετικά με το θέμα που εισηγήθηκα εγώ τις κατευθυντήριες γραμμές, ας μας δώσει ο κ. Επίτροπος τη σαφή διαβεβαίωσή του ότι θα εκδοθούν μέχρι το τέλος του έτους και ότι δεν θα χρησιμοποιηθούν για να επιβληθούν όψιμες αλλαγές στα σχέδια τοπικού ενδιαφέροντος. Έτσι θα δοκιμαστεί η πραγματική δέσμευση της Επιτροπής όσον αφορά την απλοποίηση. Αφήστε μας να αναλάβουμε το έργο της διαπραγμάτευσης αυτού του πακέτου στην ώρα του. Οτιδήποτε λιγότερο θα σημαίνει καθυστερήσεις στη χρηματοδότηση, βραχείες προθεσμίες, βεβιασμένη προώθηση σχδίων για την επόμενη επταετία. Η ευκαιρία να προληφθεί κάτι τέτοιο εμφανίζεται μόνον άπαξ. Οφείλουμε να δράσουμε τώρα.

<SPEAKER ID=232 LANGUAGE="ES" NAME="Imaz San Miguel">
Κυρία Πρόεδρε, η πολιτική συνοχής συνιστά ένα στοιχείο αλληλεγγύης για τις λιγότερες ευνοημένες ζώνες. Οι περιφέρεις που κατά προτεραιότητα δέχονται ενισχύσεις, όπως τις ορίζει η Επιτροπή, είναι αυτές που εντάσσονται στο Στόχο 1, αυτές των οποίων το εισόδημα είναι κατώτερο του 75 % του ευρωπαϊκού μέσου όρου. Για αυτόν τον ορισμό παίρνεται ως σημείο αναφοράς η αυτόνομη περιοχή ή η περιφέρεια. Η διαδικασία μπορεί να φαίνεται ορθή, απαιτεί όμως μια διόρθωση. Υπάρχουν επαρχίες οι οποίες, δίχως να έχουν το μέγεθος μιας περιφέρειας, έχουν αντικειμενικές ανάγκες και το εισόδημά τους είναι δυστυχώς κατώτερο του απαιτούμενου ορίου. Για αυτό είναι ανάγκη να υπάρξουν εξαιρέσεις, περιορισμένες βέβαια, προκειμένου οι εν λόγω επαρχίες να ενταχθούν στον Στόχο 1 και να προηγούνται στη λήψη ενισχύσεων. Υπάρχουν αρκετές στην Ευρωπαϊκή Ένωση. Μπορώ να σας δώσω ένα παράδειγμα: στη Χώρα των Βάσκων, η επαρχία που οριοθετείται από την αριστερή όχθη του Nerviσn και την Ayala. Έχει 350.000 κατοίκους, με εισόδημα κατώτερο από το 75 % του ευρωπαϊκού μέσου όρου, ένα ποσοστό ανεργίας το οποίο υπερβαίνει το 20 %, έναν κοινωνικοοικονομικό ιστό που χρήζει άμεσης αναζωογόνησης και, επιπλέον, πρόκειται για μια ζώνη που γειτνιάζει με δύο αυτόνομες περιοχές οι οποίες εντάσσονται στον Στόχο1: την Καστίλλη-Λεόν και την Κανταβρική.
<P>
Επομένως, η ενσωμάτωση της αριστερής όχθης του Nerviσn και της Ayala στον Στόχο 1 δεν θα άφηνε κανένα κενό στον ευρωπαϊκό χάρτη παροχής ενισχύσεων. Θα συνιστούσε πράξη αλληλεγγύης προς τους κατοίκους αυτής της περιοχής και ένα βασικό στοιχείο για την αναζωογόνηση των επενδύσεων και της οικονομικής δραστηριότητας στη συγκεκριμένη επαρχία, εκτός του ότι θα συνέβαλλε στη δημιουργία θέσεων απασχόλησης. Είναι λοιπόν αναγκαίο να διαβλέπουμε το ενδεχόμενο να υπάρχουν εξαιρέσεις στο χάρτη του Στόχου 1, προκειμένου οι συγκεκριμένες, αντικειμενικές ανάγκες στήριξης να βρουν μια διέξοδο στα διαρθρωτικά ταμεία, υπερβαίνοντας τα διοικητικά όρια.
<P>
Υπάρχει και μια άλλη πτυχή της πρότασης της Επιτροπής που πρέπει να τροποποιήσουμε. Οι επιδοτήσεις για την κατάρτιση, για την απασχόληση, που προβλέπονται στο πλαίσιο του νέου Στόχου 3, ενδέχεται να χαθούν για χάρη των ζωνών που εντάσσονται στο Στόχο 2: τις βιομηχανικές περιοχές. Αυτό θα ήταν εντελώς παράλογο. Πού είναι πιο αναγκαία η κατάρτιση των ανθρώπων, η ανάπτυξη ανθρώπινου δυναμικού, απ' ότι στις περιοχές που βρίσκονται σε στάδιο βιομηχανικής μετατροπής; Μόνο με βάση αυτή την αντίληψη, αυτή την αλλαγή, η Χώρα των Βάσκων, όπως και άλλες ευρωπαϊκές βιομηχανικές περιοχές, θα μπορούσε να εξακολουθήσει να λαμβάνει γύρω στα 8 δισεκατομμύρια πεσέτες ετησίως.
<P>
Ευελπιστώ ότι αύριο, η ψήφος αυτού του Κοινοβουλίου θα είναι θετική στο θέμα της χρησιμοποίησης των πόρων αυτού του Ταμείου για δράσεις κατάρτισης στις περιοχές του Στόχου 2, αυτές που βρίσκονται σε στάδιο βιομηχανικής μετατροπής. Διότι εάν σε κάποιο μέρος της Ευρώπης είναι αναγκαία η επαγγελματική κατάρτιση, είναι χωρίς αμφιβολία εκεί όπου, με ένα υψηλό ποσοστό ανεργίας, καταβάλλεται μια σημαντική προσπάθεια βιομηχανικής και τεχνολογικής μετατροπής.

<SPEAKER ID=233 LANGUAGE="ES" NAME="Pιrez Royo">
Κυρία Πρόεδρε, παρεμβαίνω σχετικά με την πρόταση κανονισμού που αναφέρεται στις διαρθρωτικές δράσεις στον τομέα της αλιείας. Και σε ό, τι αφορά αυτόν τον κανονισμό, είναι αδύνατο να μην τηρήσω μια κατά βάση επικριτική στάση. Μία επικριτική στάση που αιτιολογείται από την κατάσταση στην οποία βρίσκεται στην παρούσα φάση ο τομέας της αλιείας και από τις προτάσεις που μας υποβάλλονται σε αυτόν τον κανονισμό, αν και δεν είναι πολύ σαφείς.
<P>
Είναι σημαντικό να υπογραμμίσω - το γνωρίζετε πολύ καλά όλοι σας - ότι η Κοινή Αλιευτική Πολιτική στηρίζεται, για την ώρα, σχεδόν αποκλειστικά στα διαρθρωτικά ταμεία. Και σε σχέση με αυτό το θέμα, τόσο από ποσοτικής όσο και από ποιοτικής σκοπιάς, είναι αδύνατο να μην τηρήσουμε μια επικριτική στάση.
<P>
Ο κοινοτικός τομέας της αλιείας υφίσταται στην παρούσα φάση έναν βαθύ μετασχηματισμό προκειμένου να επιβιώσει και να καταστεί ανταγωνιστικός στα πλαίσια μιας παγκοσμιοποιημένης οικονομίας. Οι δράσεις που βρίσκονται στο στάδιο υλοποίησης, απαιτούν την υποστήριξη με τους αναγκαίους πόρους για την χρηματοδότηση των διαφόρων πτυχών που διαμορφώνουν τα διαφορετικά ζητήματα που εμπίπτουν στην Κοινή Αλιευτική Πολιτική: διατήρηση και προστασία των πόρων, διεθνείς συμφωνίες, αγορές, διαρθρωτικά μέτρα, κοινωνικές πτυχές κ.λπ.
<P>
Η έλλειψη επαρκούς χρηματοδότησης θα προκαλούσε την αποδιάρθρωση ενός ζωτικού τομέα στις παράκτιες περιοχές, έντονη όσον αφορά το εργατικό δυναμικό που απασχολείται στον τομέα της αλίευσης και στην μεταποιητική βιομηχανία, η δε απώλειά του θα σήμαινε την εκταμίευση σημαντικού ποσού δημοσίων πόρων. Από ποσοτικής σκοπιάς, υπάρχει αβεβαιότητα σε πολλά θέματα που περιπλέκουν το μέλλον του συγκεκριμένου τομέα.
<P>
Από ποιοτικής σκοπιάς - και τελειώνω με αυτό -, υπάρχει μία παρατήρηση που έχει αναφερθεί επανειλημμένα στην Επιτροπή Αλιείας: ο σχεδιασμός της νέας διαρθρωτικής πολιτικής, στην οποία χάνεται ο οριζόντιος χαρακτήρας του στόχου της αλιείας. Η αλιεία απαιτεί έναν κανονισμό, ή τουλάχιστον έναν συγκεκριμένο στόχο, οριζόντιου χαρακτήρα, καθώς και την ύπαρξη ενός ενιαίου νομικού μέσου, ένα ταμείο όπως το υφιστάμενο ΧΜΠΑ, το οποίο θα έπρεπε να ενισχύεται με βάση τα κριτήρια που υποστηρίζει η Επιτροπή στην πρόταση για την δημιουργία ενός ταμείου για την ανάπτυξη της υπαίθρου. Αυτό ακριβώς ζητούμε στις τροπολογίες μας, κυρία Πρόεδρε.

<SPEAKER ID=234 LANGUAGE="PT" NAME="Porto">
Κύριε Πρόεδρε, στο πλαίσιο της συζήτησης για το Ταμείο Συνοχής, ιδιάζουσα σημασία αποκτούν οι προτάσεις τροπολογίας οι οποίες ζητούν να παύσουν να δικαιούνται χρηματοδοτήσεις του Ταμείου οι χώρες που προσχώρησαν στο ευρώ - οπότε δικαιολογημένα επικεντρώνουμε σε αυτές την προσοχή μας. Πρόκειται για προτάσεις που στερούνται οποιασδήποτε ουσιαστικής αιτιολόγησης, εφόσον έχουμε να κάνουμε με ένα διαρθρωτικό ταμείο που αποσκοπεί στην πραγματική σύγκλιση των χωρών των οποίων το κατά κεφαλήν ΑΕγχΠ είναι χαμηλότερο από το 90 % του μέσου κοινοτικού κατά κεφαλήν ΑεγχΠ.
<P>
Δεδομένου ότι η πραγματική σύγκλιση μάλλον υπονομεύεται από την εφαρμογή της περιοριστικής πολιτικής που προϋποθέτει η ονομαστική σύγκλιση, θα μπορούσε κανείς να περιμένει ότι, προς το συμφέρον όλων, θα χορηγείτο μια πρόσθετη ενίσχυση για την επίτευξη της πραγματικής σύγκλισης. Η αναγκαιότητα σύγκλισης των πιο καθυστερημένων χωρών δεν παύει να υπάρχει με την προσχώρηση των συγκεκριμένων χωρών στο ευρώ. Όπως επισημάνθηκε σήμερα το απόγευμα, πρόκειται στην πραγματικότητα για έναν προσωρινό μηχανισμό. Αυτό όμως ισχύει στο βαθμό που παύει να εφαρμόζεται τη στιγμή που μια χώρα πετυχαίνει το 90 % (εξ ου και ο προσωρινός χαρακτήρας), εκτός του ότι αυτές οι περισσότερο καθυστερημένες χώρες είναι υποχρεωμένες να συνεχίσουν την εφαρμογή πολιτικών λιτότητας, όπως ορίζουν τα σύμφωνα σταθερότητας και ανάπτυξης που υπέγραψαν.
<P>
Εξάλλου, η προτεινόμενη εγκατάλειψη της ουσίας θα οδηγούσε στο παράδοξο αποτέλεσμα να επιβαρυνθούν εκείνοι ακριβώς που εξεπλήρωσαν τα κριτήρια, ενώ θα πριμοδοτούνταν όσοι δεν πληρούν τις προϋποθέσεις για προσχώρηση στο ευρώ, επειδή δεν εφάρμοσαν μια επαρκώς αυστηρή πολιτική.
<P>
Πέρα από τους λόγους ουσίας, ωστόσο, τίθεται επί τάπητος και η αξιοπιστία μας έναντι μιας Συνθήκης η οποία καθορίζει, με απόλυτη σαφήνεια, τις προϋποθέσεις επιλεξιμότητας για χρηματοδοτήσεις από το Ταμείο: κατά κεφαλήν Ακαθάριστο Εγχώριο Προϊόν χαμηλότερο του 90 % του κοινοτικού μέσου όρου και χάραξη ενός προγράμματος ονομαστικής σύγκλισης. Πρόκειται για μια Συνθήκη την οποία υποστήριξε αυτό το Κοινοβούλιο δίχως να προβάλει καμία επιφύλαξη, για μια Συνθήκη που κυρώθηκε από το σύνολο των χωρών της Ένωσης. Ποια εικόνα θα έδιναν οι πολιτικοί - στην προκειμένη περίπτωση, τα μέλη αυτού του Κοινοβουλίου - εάν, εντελώς αδικαιολόγητα - και επιπλέον, σε αντίθεση με την Επιτροπή -, η Συνθήκη αυτή παραβιαζόταν κατόπιν δικής μας πρωτοβουλίας;

<SPEAKER ID=235 LANGUAGE="ES" NAME="Izquierdo Collado">
Κυρία Πρόεδρε, κυρία Επίτροπε, κύριε Επίτροπε, συζητούμε για ένα τμήμα της Ατζέντας 2000 το οποίο διαμορφώνει με ξεχωριστό τρόπο την ευρωπαϊκή προσωπικότητα, δεδομένου ότι αναφέρεται άμεσα στη συνοχή.
<P>
Ακουσα πολλούς ομιλητές στη διάρκεια αυτής της συζήτησης και πιθανόν επειδή αισθάνονται πολύ πιεσμένοι λόγω του ελάχιστου χρόνου που διαθέτουμε, ίσως να εξέπεμψαν μια εικόνα η οποία δεν με βρίσκει σύμφωνο, διότι προσπάθησαν να πουν στην Επιτροπή ότι οι προτάσεις της δεν διακρίνονται από συνέπεια. Εγώ θα ήθελα να πω το αντίθετο - εκμεταλλευόμενος τον ελάχιστο χρόνο που διαθέτω -, μια και μπορέσαμε να βασιστούμε σε μερικά έγγραφα της Επιτροπής, όντως θετικά, όντως εμφορούμενα από το πνεύμα της συνοχής, τα οποία μας επέτρεψαν να εργαστούμε και για τα οποία υποβάλλουμε τροπολογίες. Εγώ όμως δεν είμαι ισχυρογνώμων σε τέτοιο βαθμό που να ισχυριστώ ότι οι τροπολογίες μας βελτιώνουν τα κείμενα της Επιτροπής. Πιστεύω ότι η συνεργασία είναι πολύπλοκη και ενδεχομένως οι τροπολογίες μας περιπλέκουν το κείμενο της Επιτροπής. Και αυτό είναι αναγκαίο διότι είμαστε βουλευτές και εκπρόσωποι του λαού, με τίμημα όμως να ρίχνουμε το τεχνικό επίπεδο και το καλό τακτικό επίπεδο της τεκμηρίωσης της Επιτροπής.
<P>
Παρά ταύτα, εγώ γνωρίζω ότι εσείς, στην Επιτροπή, τηρήσατε θετική και θαρραλέα στάση. Φανήκατε θαρραλέοι στην φάση του σχεδιασμού της αρχιτεκτονικής της συνοχής, θαρραλέοι στην φάση της υποβολής της πρότασης για το Ταμείο Συνοχής και βρίσκοντας τη νομική γνωμοδότηση, θαρραλέοι με το να προτείνετε την ισορροπημένη και σταθερή χρηματοδότηση αυτού του Ταμείου Συνοχής.
<P>
Ζητώ, κυρία Επίτροπε - ειδικά από εσάς - να προσπαθήσετε, σε ότι αφορά τον κανονισμό-πλαίσιο, να μας αποστείλετε ένα νέο έγγραφο το οποίο να λάβει υπόψη του ακριβώς τα συμπεράσματα αυτής της τόσο γόνιμης συζήτησης που διεξάγετε με το Κοινοβούλιο, και που γνωρίζω ότι συνεχίζετε να διεξάγετε με το Συμβούλιο. Θα ήταν θετικό, αυτός ο κανονισμός - ο οποίος κατά κάποιο τρόπο έχει αποτελέσει αντικείμενο εξαιρετικά εκτεταμένου διαλόγου - να αντικατασταθεί από άλλον, ο οποίος θα συνιστούσε πλέον το τελικό κείμενο αυτής της τόσο γόνιμης συζήτησης που διεξήγαμε.

<SPEAKER ID=236 LANGUAGE="ES" NAME="Sisσ Cruellas">
Κυρία Πρόεδρε, η χρηματοδότηση των διευρωπαϊκών δικτύων η οποία έχει προταθεί από την Επιτροπή για την περίοδο από το 2000 έως το 2006 σχεδόν είναι διπλάσια αυτής για την περίοδο 1995-1999. Εκφράζω την ικανοποίησή μου για τη συγκεκριμένη αύξηση της χρηματοδότησης, πρέπει όμως να σημειωθεί ότι η περίοδος από το 2000 έως το 2006 είναι μεγαλύτερη της προηγούμενης, ότι οι αριθμοί πρέπει να συγκρίνονται με βάση τόσο σταθερούς όσο και τρεχούμενους όρους και ότι οι επενδύσεις σε έργα υποδομής στην Ένωση μειώθηκαν από το 1, 5 % στο 0, 9 % του Ακαθάριστου Εγχώριου Προϊόντος τα τελευταία χρόνια.
<P>
Γι' αυτό, θεωρώ ότι το ποσοστό είναι σχετικά τόσο χαμηλό όσο και το ποσοστό που αναφέρεται στον Κανονισμό του Συμβουλίου, το οποίο τώρα τροποποιούμε και για το οποίο υπήρξα εισηγητής. Και τότε είχα ήδη αναφέρει σε αυτό το Κοινοβούλιο ότι η προβλεπόμενη για τα διευρωπαϊκά δίκτυα χρηματοδότηση κάλυπτε μόλις το 0, 6 % των χρηματοδοτικών αναγκών για τη δημιουργία των υποδομών που προβλέπονται για την περίοδο 1994-1999. Βρισκόμαστε ενώπιον μιας παρόμοιας κατάστασης, παρά το γεγονός ότι έχει διπλασιαστεί η χρηματοδότηση με τρέχοντες όρους, και εξακολουθεί επομένως να υφίσταται μια ξεκάθαρη αντίφαση μεταξύ των αναγκών μιας πραγματικής κοινοτικής πολιτικής υποδομών και των πόρων που διατίθενται από την Ένωση.
<P>
Επειδή υπήρξα επίσης συντάκτης γνωμοδότησης σχετικά με το Ταμείο Συνοχής, δεν θα μπορούσα να μην εκφράσω την ακόλουθη σκέψη μου. Σύμφωνα με την πάγια πρακτική, εάν ένα κράτος μέλος, το οποίο λαμβάνει μεταφορές χρημάτων από το Ταμείο Συνοχής, δεν πληρεί τα κριτήρια σύγκλισης, όπως το δημόσιο χρέος και το δημόσιο έλλειμμα, παύει να λαμβάνει αυτές τις μεταφορές. Έτσι έχει καθιερωθεί. Από την άλλη μεριά, υπάρχουν μερικοί που υποστηρίζουν την άποψη - σήμερα μάλιστα ακούσαμε παρεμβάσεις σε αυτό το πνεύμα - ότι εάν ένα κράτος μέλος, το οποίο λαμβάνει μεταφορές από το Ταμείο Συνοχής, πληροί όλα τα κριτήρια της σύγκλισης, θα πρέπει να παύσει πλέον να τις λαμβάνει. Με άλλα λόγια, κάθε κράτος μέλος, είτε πληροί τα κριτήρια σύγκλισης είτε δεν τα πληροί, θα επιβαρύνεται με το να μην λαμβάνει πλέον αυτό που του αντιστοιχεί από το Ταμείο Συνοχής. Μπροστά σε τέτοια παραδοξολογία, περιττεύει κάθε άλλο σχόλιο.
<P>
Θα προσθέσω μόνο ότι το πνεύμα της προσωρινής επιτροπής, η οποία δημιουργήθηκε για να διαχειριστεί το Ταμείο Συνοχής, δεν ήταν αυτό. Και μιλώ έχοντας επίγνωση του θέματος, δεδομένου ότι είχα την τιμή να είμαι ένα από τα μέλη της προαναφερθείσας προσωρινής επιτροπής.

<SPEAKER ID=237 LANGUAGE="FR" NAME="Darras">
Κυρία Πρόεδρε, το έγγραφο που μας υποβάλλεται σήμερα, τη σύνταξη του οποίου είχαν αναλάβει οι δύο συνεισηγητές μας, η κ. Mc Carthy και ο κ. Χατζηδάκης, τους οποίους ευχαριστώ για τις προσπάθειές τους, είναι το αποτέλεσμα πολύωρων συζητήσεων και συμβιβασμών.
<P>
Παρ' οτι μπορούμε να εγκρίνουμε το γενικό περιεχόμενο της έκθεσης, η οποία υιοθετεί τις αρχές της συγκέντρωσης των πόρων, της απλοποίησης και της αποκέντρωσης που προτείνει η Επιτροπή, δεν θα μπορούσαμε, ωστόσο, να ταχθούμε υπέρ του τελικού ψηφίσματος.
<P>
Πράγματι, η γνώμη μας παραμένει αρνητική, παρά τα θετικά σημεία της έκθεσης: οριζόντια εφαρμογή του Στόχου 3, διατήρηση της πρωτοβουλίας URBAN όπου για πρώτη φορά συμμετέχουν μικρές και μεσαίες πόλεις, αναγκαιότητα δημιουργίας μιας νέας πρωτοβουλίας για την αντιμετώπση των οικονομικών και κοινωνικών κρίσεων οι οποίες οδηγούν σε απώλειες θέσεων εργασίας και σε αναπροσαρμογή του αποθεματικού επιδόσεων που προέβλεπε η Επιτροπή.
<P>
Όσον αφορά τον Στόχο 1, επιβεβαιώνουμε τη θέση μας πως από την ενίσχυση θα πρέπει να επωφεληθούν πρωτίστως οι πιο αδύναμοι. Ελπίζουμε πως το κριτήριο του 75 % θα γίνει απόλυτα σεβαστό. Σε καμία περίπτωση δεν μπορούμε να δεχθούμε το ότι οι πιστώσεις του τομέα Εγγυήσεων του ΕΓΤΠΕ, που χρησιμοποιούνται στο πλαίσιο του Στόχου 2, θα θεωρούνται μη υποχρωτικές δαπάνες. Και τέλος, εάν η Ολομέλεια δεν πρόκειται να εγκρίνει την τροπολογία μας υπ' αριθ. 46 η οποία χάριν διαφάνειας απαιτεί τη διασφάλιση της χρήσης πιστώσεων των διαρθρωτικών ταμείων, δίχως διακρίσεις, στις διαφορετικές περιφέρειες που τις δικαιούνται, θα θεωρήσουμε την απόρριψη αυτή επιζήμια για τη δημοκρατία μας.
<P>
Για το λόγο αυτό, κυρία Πρόεδρε, η αντιπροσωπεία των Γάλλων σοσιαλιστών στο Ευρωπαικό Κοινοβούλιο δεν θα ψηφίσει υπέρ αυτής της πρώτης ανάγνωσης.

<SPEAKER ID=238 LANGUAGE="DE" NAME="Pirker">
Κυρία Πρόεδρε, κυρία Επίτροπε, κύριε Επίτροπε, στόχο μείζονος σημασίας του Κανονισμού του Συμβουλίου συνιστά στο να διατεθούν οι πόροι του Ταμείου Περιφερειακής Ανάπτυξης, κατά μεγάλο ποσοστό, με στόχο την προώθηση μέτρων αποδοτικών για την απασχόληση. Αυτό το θεωρώ ιδιαίτερα σημαντικό και αποτέλεσε επίσης αντικείμενο συζήτησης που είχαμε στην Επιτροπή Απασχόλησης και Κοινωνικών Υποθέσεων.
<P>
Θα ήθελα να αναφερθώ σε μερικά ουσιαστικά σημεία, στα οποία όλοι στην Επιτροπή Απασχόλησης και Κοινωνικών Υποθέσεων συμφωνήσαμε ότι οπωσδήποτε πρέπει να πραγματοποιηθούν. Κατά πρώτον, γνωρίζουμε ότι οι νέες μορφές διαμόρφωσης και οργάνωσης της εργασίας καθώς και τα ευέλικτα πρότυπα οδηγούν κατά κανόνα σε αύξηση της απασχόλησης. Επίσης, γνωρίζουμε ότι οι ευέλικτες αυτές μορφές συχνά δεν υιοθετούνται, επειδή οι μικρομεσαίες επιχειρήσεις δεν είναι σε θέση να τις προσαρμόσουν στα μέτρα τους. Ως εκ τούτου, εκφράζω την ευχή να προωθηθεί η δημιουργία τέτοιων νέων, ευέλικτων προτύπων που να μπορούν να υιοθετηθούν και από μικρού μεγέθους επιχειρήσεις.
<P>
Το δεύτερο σημείο αφορά το ότι πολλές μικρές και μεσαίες επιχειρήσεις δεν έχουν την οικονομική δυνατότητα να προχωρήσουν σε μεταφορά τεχνολογίας, να μεταφέρουν δηλαδή στην επιχείρησή τους τα νέα επιτεύγματα της τεχνολογίας. Θα πρότεινα, λοιπόν, να ιδρύσουμε χρηματιστήρια καινοτομιών, όπου προοδευτικοί νέοι επιχειρηματίες θα μπορούν να προσφεύγουν για να λάβουν την απαραίτητη καθοδήγηση και τις απαραίτητες γνώσεις ώστε να δημιουργήσουν νέες θέσεις εργασίας σε νεοσύστατες επιχειρήσεις.
<P>
Το τρίτο σημείο αφορά τις σκέψεις όλων μας, ότι σε όλα τα προγράμματα, και μάλιστα ευθύς εξαρχής, μέλημά μας πρέπει να είναι πώς θα επιτευχθεί, υπό τις παρούσες συνθήκες, η βέλτιστη δυνατή ανάπτυξη του ανθρώπινου δυναμικού. Το δε τέταρτο σημείο αποτελεί κοινό αίτημα όλων μας: κατά το σχεδιασμό των απαιτούμενων μέτρων υποδομής πρέπει να δοθεί ιδιαίτερη προσοχή στις ανάγκες των μειονεκτούντων ατόμων. Θα μπορούσε κανείς να αναφερθεί σε πολλά ακόμη σημεία, αλλά θεωρώ ότι τα παράπανω είναι ουσιαστικής σημασίας και μπορούν να συνεισφέρουν στη δημιουργία περισσότερων θέσεων απασχόλησης. Εκφράζω, τέλος, την παράκληση να υλοποιηθούν τα σημεία αυτά, υπέρ των οποίων ταχθήκαμε ομόφωνα.

<SPEAKER ID=239 LANGUAGE="DE" NAME="Langenhagen">
Κυρία Πρόεδρε, κυρίες και κύριοι της Επιτροπής, πριν μόλις μία εβδομάδα, διοργάνωσα στην ιδιαίτερη πατρίδα μου, το Cuxhaven της Γερμανίας - ένας σημαντικός αλιευτικός σταθμός -, διάσκεψη για την αναμόρφωση των διαρθρωτικών δράσεων στον αλιευτικό τομέα. Η κριτική που άσκησαν οι τοπικές αλιευτικές ενώσεις ήταν η έκφραση της μεγάλης ανησυχίας που κυριαρχεί αυτή την εποχή στον αλιευτικό κλάδο. Το Ευρωπαϊκό Συμβούλιο, που πραγματοποιήθηκε τον Δεκέμβριο του 1992 στο Εδιμβούργο, συμφώνησε όσον αφορά τη βασική αρχή ότι οι περιοχές που εξαρτώνται από την αλιεία θα τύχουν προνομιακής μεταχείρισης στα πλαίσια της διαρθρωτικής πολιτικής. Η Επιτροπή, βάσει του νέου κανονισμού για τα διαρθρωτικά ταμεία, δεν τηρεί πλέον αυτή τη βασική αρχή. Η μερική ανακατάταξη στο Γεωργικό Ταμείο απειλεί να φέρει και πάλι τον τομέα της αλιείας σε άμεσο ανταγωνισμό με τη γεωργία. Αυτή η άποψη, ειδικότερα, ήταν που προκάλεσε τη μεγαλύτερη ανησυχία κατά τη διάρκεια της διάσκεψης.
<P>
Σύμφωνα με τα σχέδια της Επιτροπής, από τώρα και στο εξής, τα ίδια ακριβώς μέτρα θα χρηματοδοτούνται από διαφορετικές πηγές οι περιοχές διαφορετικών των στόχων, οι δε περιφέρειες του Στόχου 1 βρίσκονται σε σαφώς καλύτερη μοίρα. Έχει άραγε συνειδητοποιήσει η Επιτροπή ότι επιχειρήσεις από περιφέρειες του Στόχου 2 σκέφτονται σοβαρά να εγκαταλείψουν την έδρα τους και να εγκατασταθούν σε κάποια περιοχή του Στόχου 1, αποκλειστικά και μόνο επειδή εκεί θα βρουν καλύτερες συνθήκες;
<P>
Πρέπει μεν να παραιτηθούμε της πρωταρχικής απαιτήσεώς μας για έναν ξεχωριστό Στόχο 4 για την ύπαιθρο ο οποίος θα περιλαμβάνει ξεχωριστά τις περιφέρειες που εξαρτώνται από την αλιεία, χρειαζόμαστε όμως μία ενιαία διαρθρωτική προώθηση οριζόντιου χαρακτήρα, ώστε να εξασφαλιστούν οι στόχοι της Κοινής Αλιευτικής Πολιτικής. Αυτή είναι η μόνη σωστή προσέγγιση. Δεν επιτρέπεται να περάσουμε έτσι απλά στην ημερήσια διάταξη. Μία λανθασμένη απόφαση θα υποσκάψει ακόμη περισσότερο την εμπιστοσύνη στην Ευρωπαϊκή Ένωση σε έναν τόσο ευαίσθητο τομέα. Δεν πρέπει να είναι αυτό το αποτέλεσμα της νέας ευρωπαϊκής διαρθρωτικής πολιτικής.

<SPEAKER ID=240 LANGUAGE="IT" NAME="Viola">
Κυρία Πρόεδρε, κυρία Επίτροπε, αξιότιμοι συνάδελφοι, σήμερα το Κοινοβούλιο βρίσκεται αντιμέτωπο με το πρώτο στάδιο της μεταρρύθμισης των διαρθρωτικών ταμείων που θα διαχειριστούν την πολιτική συνοχής των Δεκαπέντε έως το έτος 2006. Πιστεύω ότι από αυτή την ημερομηνία και μετά όλα θα αλλάξουν ουσιαστικά, τόσο η ΚΓΠ όσο και η έννοια και η διαχείριση των ίδιων των διαρθρωτικών ταμείων και του Ταμείου Συνοχής.
<P>
Για τη διαχείριση κατά την περίοδο που θα οδηγήσει απευθείας στη διεύρυνση της Ένωσης, οι δημοσιονομικές προοπτικές μάς προτείνουν τη διατήρηση του 0, 46 % του ΑΕγχΠ για την κατηγορία 2 του προϋπολογισμού, ενώ η Επιτροπή μάς υπόσχεται στην πράξη μια συγκέντρωση και μια απλοποίηση που, σε πραγματικές τιμές, οδηγούν στη σημαντική συρρίκνωση του χάρτη των περιφερειών και του ποσοστού του ευρωπαϊκού πληθυσμού που θα αναπεριληφθεί στους Στόχους 1 και 2.
<P>
Αν τώρα το 0, 46 % αποδεικνυόταν αυτού του ύψους, αυτή η προσπάθεια συγκέντρωσης θα μπορούσε να γίνει κατανοητή. Ωστόσο, δεν είναι, δεδομένου ότι οι πιστώσεις για την πολιτική συνοχής θα χρησιμοποιηθούν επίσης για τη χρηματοδότηση της προένταξης, μειώνοντας με τον τρόπο αυτόν κατά μισή μονάδα το ποσοστό δαπανών που προβλέφθηκε στο Εδιμβούργο και επιβεβαιώθηκε στην Ατζέντα 2000 για την πολιτική συνοχής των Δεκαπέντε.
<P>
Όσον αφορά τις κοινοτικές πρωτοβουλίες, η μείωσή τους από δεκατρείς σε τρεις είναι αποδεκτή εάν οι εναπομείνασες κοινοτικές πρωτοβουλίες πράγματι περιλαμβάνουν εκείνη την προστιθέμενη αξία σε σχέση με τα ήδη υπάρχοντα ταμεία, όπως και εκείνον το διευρωπαϊκό περιφερειακό χαρακτήρα που θα πρέπει να αποτελούν το υπόβαθρο μιας τέτοιας πρωτοβουλίας.
<P>
Τάσσομαι ευνοϊκά προς την αντίληψη ότι δεν είναι σκόπιμο, στο πλαίσιο του γενικού κανονισμού για τα διαρθρωτικά ταμεία, να συνδεθεί η υπόθεση αυτή με την πολιτική ανταγωνισμού. Επισημαίνω ιδίως, στις εκθέσεις σχετικά με το γενικό κανονισμό και σχετικά με το Ευρωπαϊκό Ταμείο Περιφερειακής Ανάπτυξης, την αναφορά στο αίτημα ενσωμάτωσης του κριτηρίου νησιωτικού χαρακτήρα τόσο για το Στόχο 1 όσο και για τις κοινοτικές πρωτοβουλίες, προβλέποντας ιδιαίτερα στο πλαίσιο του νέου INTERREG έναν χώρο νέο και σαφώς αφιερωμένο στη διανησιωτική συνεργασία.
<P>
Το Ευρωπαϊκό Κοινοβούλιο, εγκρίνοντας τις προτάσεις αυτές σε πρώτη ανάγνωση, δείχνει συνέπεια με τις θέσεις του - δεδομένης της ψηφοφορίας του Μαΐου επί της έκθεσής μου - και με τη Συνθήκη που υπεγράφη στο Αμστερνταμ, η οποία προβλέπει, στο βασικό άρθρο για την πολιτική συνοχής, την ένταξη όλων των ευρωπαϊκών νησιωτικών περιφερειών στις λιγότερο ευνοημένες περιοχές.
<P>
Τέλος, εκφράζω την ικανοποίησή μου για το γεγονός ότι η Επιτροπή μπορεί να ευθυγραμμιστεί με αυτή τη συνέπεια που έδειξαν, από το Αμστερνταμ, το Συμβούλιο και αυτό το Κοινοβούλιο.

<SPEAKER ID=241 LANGUAGE="FI" NAME="Ojala">
Αξιότιμη κυρία Πρόεδρε, κατ'αρχήν θέλω να ευχαριστήσω την κυρία Jφns για το εξαιρετικό έργο της. Σκοπεύω να μιλήσω για το Ευρωπαϊκό Κοινωνικό Ταμείο. Θα ήθελα να τονίσω ιδιαίτερα τρία σημεία από την πρόταση της Επιτροπής Απασχόλησης και Κοινωνικών Υποθέσεων. Πρώτον, την αναγκαιότητα ενσωμάτωσης της δράσης του Κοινωνικού Ταμείου ως τμήμα της υλοποίησης των κοινών κατευθυντήριων γραμμών για την απασχόληση. Στο συγκεκριμένο θέμα συμφωνούμε με την άποψη της Επιτροπής. Δεύτερον, τη βελτίωση της θέσης των γυναικών, και τρίτον, τη δυνατότητα του Κοινωνικού Ταμείου να λειτουργήσει ως φορέας πραγμάτωσης του άρθρου 13 της Συνθήκης του Αμστερνταμ, δηλαδή του άρθρου περί μη διακρίσεων. Στην προκειμένη περίπτωση, η αρμόδια επιτροπή προτείνει την τροποποίηση του άρθρου με την προσθήκη της διαπίστωσης ότι το Κοινωνικό Ταμείο θα προωθήσει τις ενέργειες για την εξάλειψη των διακρίσεων για λόγους φύλου, φυλής, εθνικής καταγωγής, θρησκείας ή πεποιθήσεων, αναπηρίας, ηλικίας ή σεξουαλικών προτιμήσεων. Εύχομαι πραγματικά η Επιτροπή να λάβει σοβαρά υπόψη της αυτή την πρόταση της κοινοβουλευτικής επιτροπής. Αυτό είναι εξαιρετικά σημαντικό, επειδή χωρίς δυνατότητες εφαρμογής, το σχετικό άρθρο περί μη διακρίσεων ενδέχεται να παραμείνει νεκρό γράμμα. Εύχομαι η Επιτροπή να κατανοήσει πραγματικά τις απόψεις της αρμόδιας επιτροπής.

<SPEAKER ID=242 LANGUAGE="DE" NAME="Botz">
Κυρία Πρόεδρε, αξιότιμοι Επίτροποι, ένας από τους πλέον σημαντικούς στόχους αυτής της μεταρρύθμισης είναι η συγκέντρωση. Για να επιτευχθεί αυτός ο στόχος, πρέπει οι υπάρχουσες πιστώσεις να συγκεντρωθούν στις περιοχές που τις χρειάζονται πραγματικά, άρα να γίνει σωστή κατανομή. Όσες περισσότερες περιοχές ενταχθούν στην κατηγορία υψηλής προώθησης του Στόχου 1, είτε επειδή κάποιοι δεν θέλουν να κάνουν αποδεκτό το ανώτατο όριο του 75 %, είτε επειδή βρήκαν πλάγιους τρόπους ώστε να μη χρειάζεται να το αποδεχθούν, τόσο περισσότερο συμβάλλουν στη μη υλοποίηση των σημαντικών αυτών κοινοτικών στόχων.
<P>
Αυτό είναι απαράδεκτο, τόσο για τη σημερινή κοινότητα των Δεκαπέντε, όσο και για την επερχόμενη διεύρυνσή της. Κατά την άποψή μου, η σταδιακή κατάργηση, όπως την είχε προτείνει η Επιτροπή, είναι μία πολύ δίκαιη αντιμετώπιση των περιφερειών που έχουν φθάσει στο όριο του 75 %. Για να το καταστήσω σαφέστερο, θα χρησιμοποιήσω ένα παράδειγμα: έστω ότι έχουμε μία περιφέρεια, η οποία το 1999 έχει φθάσει στο 74 %, τότε αυτή παραμένει στην κατηγορία υψηλής προώθησης για έξι ακόμα χρόνια και εν τέλει εισέρχεται σε αυτή τη διαδικασία σταδιακής κατάργησης μέχρι το 2011.
<P>
Ας μου επιτραπεί να πω ότι όποιος γευτεί αυτό το καλό, δεν μπορεί με τη συνείδησή του ήσυχη να θεωρεί ότι υπάρχει έλλειψη αλληλεγγύης στην ΕΕ, μάλλον το αντίθετο. Θα ήθελα να σας υπενθυμίσω, ότι σήμερα είχαμε έναν υψηλό προσκεκλημένο, τον Πρόεδρο ενός κράτους, που είναι προ των θυρών της ΕΕ και ελπίζω, ότι αν τα πράγματα εξελιχθούν κατά τρόπον ώστε η Δημοκρατία της Πολωνίας, ως μέλος, ικανοποιήσει το κριτήριο του 75 % - αυτό βεβαίως δεν γνωρίζω πότε θα συμβεί, όπως άλλωστε δεν το γνωρίζει και κανείς άλλος - τότε οι πολωνοί φίλοι μας δεν θα ζητήσουν να παραμείνουν στην κατηγορία υψηλής προώθησης από το χρονικό αυτό σημείο και για 12 ακόμη χρόνια. Επιτρέψτε μου, λοιπόν, κλείνοντας, να καταλήξω στο εξής συμπέρασμα: πράγματι οφείλουμε, ως Κοινοβούλιο, να επανεξετάσουμε την ανάγκη καθορισμού σαφούς, ακριβούς κριτηρίου, τον ορισμό του κριτηρίου ένταξης στο Στόχο 1. Ελπίζω η αυριανή απόφαση να δείξει αυτό ακριβώς.

<SPEAKER ID=243 NAME="Wulf-Mathies">
Κυρία Πρόεδρε, κυρίες και κύριοι βουλευτές, κατ' αρχάς θα ήθελα να εκφράσω τις θερμές μου ευχαριστίες σε όλους τους εισηγητές για τις περιεκτικές τους εργασίες και τις ποιοτικές εκθέσεις: την κ. McCarthy και τον κ. Χατζιδάκη για το γενικό κανονισμό, τον κ. Varela Suanzes-Carpegna για τον Κανονισμό EFRE, τον κ. Collins για τον Κανονισμό του Ταμείου Συνοχής, τον κ. Kellett-Bowman για το νέο Κανονισμό TEN και τέλος τον κ. Arias Caρete για την πρόταση κανονισμού σχετικά με τα διαρθρωτικά μέτρα στον αλιευτικό τομέα.
<P>
Πιστεύω ότι το Κοινοβούλιο με αυτές τις εκθέσεις εκφράζει την αποφασιστικότητά του να ολοκληρώσει τις εργασίες για την Ατζέντα 2000, πριν το τέλος της παρούσας νομοθετικής περιόδου και σας ευχαριστώ που στη διάρκεια της συζήτησης εκφράσθηκε πολλαπλώς και σαφώς ότι το Κοινοβούλιο επιθυμεί να φέρει σε πέρας αυτήν την ευθύνη. Κυρία Πρόεδρε, σας παρακαλώ να δείξετε κατανόηση, όσον αφορά στο γεγονός, ότι η τοποθέτησή μου επί των πέντε εν μέρει νομοθετικών προτάσεων θα διαρκέσει κάπως περισσότερο, καθώς υποθέτω ότι κι εσείς έχετε την απαίτηση να ακούσετε τις απόψεις μας για τις τροπολογίες. Ως εκ τούτου θα ήθελα να καταστήσω σαφείς τις θέσεις μας, ζητώντας την επιείκειά σας για τον χρόνο που θα σας απασχολήσω, ο οποίος θα υπερβαίνει τα συνήθη δέκα λεπτά.
<P>
Κατ'αρχάς, επιτρέψτε μου να κάνω μερικές παρατηρήσεις επί του γενικού κανονισμού των Διαρθρωτικών Ταμείων. Με χαροποιεί το γεγονός, ότι η Επιτροπή και το Κοινοβούλιο ακολουθούν την ίδια γραμμή στα περισσότερα βασικά ζητήματα που αφορούν στη μεταρρύθμιση των Διαρθρωτικών Ταμείων. Αυτό, ειδικότερα, ισχύει για το οικονομικό πλαίσιο μέσω του 0, 46 % του ΑΕγχΠ, για την εστίαση στην προώθηση περιφερειών με πραγματικά καθυστερημένη ανάπτυξη, για τη μείωση του αριθμού των στόχων και των κοινοτικών πρωτοβουλιών, για την ενίσχυση της αρχής της εταιρικής σχέσης και τη σπουδαιότητα των επιτροπών παρακολούθησης στην αποκεντρωμένη διαδικασία προγραμματισμού, καθώς και για τα μείζονος σημασίας θέματα της ισότητας ευκαιριών και της αειφόρου ανάπτυξης. Όσον αφορά, πιο συγκεκριμένα, στο θέμα της ισότητας ευκαιριών σε σχέση με το Κοινωνικό Ταμείο, ο συνάδελφος κ. Flynn θα εξηγήσει στη συνέχεια τη θέση μας με κάθε λεπτομέρεια.
<P>
Θα μου προκαλούσε, εξάλλου ιδιαίτερη θλίψη, αναφορικά με τα ζητήματα μείζονος σημασίας, ιδιαίτερα δε όσον αφορά στην αναγκαία συγκέντρωση, αν το Κοινοβούλιο δεν είχε το θάρρος να επιβάλει τις αρχές που έχουν αναγνωριστεί ως ορθές, έναντι των μεμονωμένων συμφερόντων κάποιων κρατών μελών, περιφερειών ή τομέων. Ως εκ τούτου, η Επιτροπή δεν μπορεί να συνταχθεί με μία σειρά προτάσεων της έκθεσης πάνω στα ζητήματα της μεταφοράς.
<P>
Ας ξεκινήσουμε με τη γεωγραφική συγκέντρωση αναφορικά με τους Στόχους 1 και 2. Αυτή άπτεται του πυρήνα της μεταρρύθμισης, πράγμα που κατέστησαν σαφές πολλοί ομιλητές και ομιλήτριες, κατά τη διάρκεια της συζήτησης. Χωρίς συγκέντρωση, οι προσπάθειές μας για αποτελεσματικότερη χρησιμοποίηση των πόρων προώθησης πέφτουν στο κενό και παραμένουν, απλώς, μεγαλεπίβολα σχέδια. Χωρίς συγκέντρωση, τα θετικά αποτελέσματα για τις πιο φτωχές περιφέρειες εξουδετερώνονται και τέλος, η ίδια η πολιτική συνοχής, υπονομεύεται.
<P>
Ως εκ τούτου, η Επιτροπή δεν μπορεί να ταχθεί υπέρ προτάσεων, που θα οδηγούσαν σε αποδυνάμωση του στόχου συγκέντρωσης. Αυτό ισχύει για το στόχο 1, σχετικά με τις προτεινόμενες ρυθμίσεις εξαίρεσης από την αυστηρή εφαρμογή του κριτηρίου του 75 %, καθώς και για το Στόχο 2, αναφορικά με την προσπάθεια να θεωρηθεί απλά και μόνο ενδεικτική, η μείωση του καλυπτόμενου πληθυσμού σε ποσοστό 18 %. Επιτρέψτε μου να πω στους ιρλανδούς συναδέλφους, ότι τα στοιχεία για τον στόχο 1 θα είναι στη διάθεσή μας εντός της εβδομάδος. Όπως καταλαβαίνετε, λοιπόν, δεν θα ήθελα, επί του παρόντος, να σχολιάσω την απόφαση της ιρλανδικής κυβέρνησης.
<P>
Όσον αφορά στη διαμόρφωση του Στόχου 2: όπως πολλάκις τονίζετε στη γνωμοδότησή σας, η αύξηση της ανεργίας παραμένει το βασικό χαρακτηριστικό για την αξιολόγιση της διαρθρωτικής προσαρμογής. Η πρόταση της Επιτροπής επιτρέπει στα κράτη μέλη, να επιλέξουν τα ίδια τις περιφέρειες που θα τύχουν ενίσχυσης, στο πλαίσιο της εκτεταμένης ελαστικότητας, βάσει μίας σειράς «χαλαρών» κριτηρίων. Υπό το φως της σημερινής συζήτησης, θεωρώ ότι είναι απόλυτα αποδεκτό, το να συμπεριληφθούν μερικά πρόσθετα κριτήρια, τα οποία εσείς θα προτείνετε, για τη διαμόρφωση του άρθρου 4, παράγραφος 9, αλλά όσον αφορά στον περιορισμό του 18 % για το ανώτατο όριο του καλυπτόμενου πληθυσμού στην Ευρώπη και στην κατανομή του ανώτατου ορίου στα κράτη μέλη, βάσει των προτεινόμενων ευρωπαϊκών κριτηρίων, αυτά πρέπει να παραμείνουν ως έχουν. Κατά συνέπεια, η Επιτροπή δεν μπορεί να ταχθεί υπέρ της πρότασης να λαμβάνεται ως μέγεθος αναφοράς για το Στόχο 2, το ΑΕΠ. Αυτό θα ισοδυναμούσε στην πράξη, στη δημιουργία ενός Στόχου 1 για τα πλόυσια κράτη μέλη, πίσω όμως από τη βιτρίνα του Στόχου 2. Θα είχαμε να αντιμετωπίσουμε μία αντινομία η οποία από τη δική μας πλευρά δεν θα μπορούσε να να αιτιολογηθεί βάσει της πολιτικής συνοχής.
<P>
Παρ' όλα αυτά, δεν πρόκειται επουδενί να αδικηθούν οι αγροτικές περιοχές, καθώς ακόμα και σε αυτή την περίπτωση, παρέχονται αρκετά περιθώρια, στο πλαίσιο των «χαλαρών» κριτηρίων. Όσον αφορά δε στον Στόχο 3, θα ήθελα να σημειώσω κάτι από την άποψη της περιφερειακής πολιτικής. Ο Στόχος 3 φυσικά και παίζει σημαντικό ρόλο στο πλαίσιο της εθνικής πολιτικής απασχόλησης. Εδώ οι απόψεις Επιτροπής και Ευρωπαϊκού Κοινοβουλίου συμπίπτουν απόλυτα.
<P>
Ταυτοχρόνως, πρέπει να φροντίσουμε για την αποφυγή επικαλύψεων των μέτρων των Στόχων 2 και 3 και για πραγματικό συντονισμό της ενίσχυσης των επενδύσεων και της αγοράς εργασίας στις περιφερειακές περιοχές των στόχων. Δεν έχουμε να αντιτείνουμε τίποτα στο ότι η εθνική στρατηγική απασχόλησης βρίσκει παντού εφαρμογή, το αντίθετο μάλιστα. Θέλουμε όμως να βεβαιωθούμε, ότι τα περιφερειακά μέτρα για την ενίσχυση των ανθρωπίνων πόρων τα οποία μπορούν να ενταχθούν δίχως προβλήματα στη στρατηγική περιφερειακής ανάπτυξης και επενδύσεων, μπορούν όντως να λάβουν τις απαραίτητες πιστώσεις από το Κοινωνικό Ταμείο. Η Επιτροπή είναι πρόθυμη να εξετάσει εναλλακτικές λύσεις, αντί της μέχρι σήμερα ισχύουσας πρότασης, ώστε να ικανοποιηθεί το Κοινοβούλιο. Για παράδειγμα, θεωρώ, λοιπόν, συζητήσιμη την ξεχωριστή ενίσχυση βάσει του Στόχου 3 εντός των περιοχών του Στόχου 2.
<P>
Από την άποψη της οικονομικής και της περιφερειακής πολιτικής, θεωρούμε άκρως απαραίτητη τη διάθεση πιστώσεων από το ΕΚΤ για την ενίσχυση των ανθρωπίνων πόρων και στο πλαίσιο των προγραμμάτων του Στόχου 2. Κατά τ' άλλα, αυτό συμφωνεί και με την απαραίτητη ενίσχυση των οργάνων τοπικής και περιφερειακής αυτοδιοίκησης κατά τον καθορισμό της στρατηγικής της περιφερειακής ανάπτυξης, την οποία σε πολλές περιπτώσεις δικαίως αξιώνετε. Πιστεύω ότι με αυτό το συμβιβασμό θα ληφθούν υπόψη και οι δύο αναγκαιότητες.
<P>
Δυο λόγια για τις κοινοτικές πρωτοβουλίες, ειδικότερα όσον αφορά το θέμα αν χρειαζόμαστε πρόσθετο πρόγραμμα URBAN. Η Επιτροπή δεν μπορεί να δεχτεί καμία περαιτέρω αύξηση του αριθμού των κοινοτικών πρωτοβουλιών, πέραν των τριών που έχουν ήδη προταθεί - και επειδή δεν κατέστη σαφές κατά τη συζήτηση, τονίζω ότι, σε αυτά ανήκει και το Πρόγραμμα LEADER - για λόγους απλοποίησης και αύξησης της αποτελεσματικότητας. Αυτό ισχύει ειδικότερα και λόγω των τεραστίων προβλημάτων απορρόφησης, αναφορικά με τις κοινοτικές πρωτοβουλίες.
<P>
Η αειφόρος ανάπτυξη των πόλεων συγκαταλέγεται και σήμερα μεταξύ των στόχων προώθησης στις περιοχές του Στόχου 1 και για το Στόχο 2 τονίζεται σαφώς και με ένα ενδεικτικό ποσοστό πληθυσμού. Βάσει της εμπειρίας από την κοινοτική πρωτοβουλία URBAN κατά την προηγούμενη περίοδο προώθησης, προχωρούμε σήμερα σε μεταφορά των δοκιμασμένων μέτρων και μορφών υλοποίησης στο πρόγραμμα ενσωμάτωσης των ίσων ευκαιριών σε όλες τις κοινοτικές πολιτικές (mainstream) των Στόχων 1, 2 και 3. Μία παράλληλη κοινοτική πρωτοβουλία URBAN θα συνιστούσε εμπόδιο και όχι προώθηση αυτής της διαδικασίας. Θα μπορούσαμε, ωστόσο, να αναλογιστούμε αν για παράδειγμα, η θέση της αειφόρου ανάπτυξης των πόλεων πρέπει να τονιστεί ακόμα περισσότερο κατά τη στάθμιση σε όλους τους Στόχους, ώστε να λυθεί και η παρεξήγηση, ότι στις περιοχές που δεν αναφέρονται ρητά στον Στόχο, δεν θα προωθείται ούτε η αστική ανάπτυξη, ούτε η αειφόρος ανάπτυξη των πόλεων. Πιστεύω ότι με τα παραπάνω λαμβάνεται υπόψη ένα μέρος των προβλημάτων, για τα οποία έγινε εδώ λόγος. Αυτό, βεβαίως, σημαίνει ότι η ενίσχυση δεν θα περιοριστεί μόνο στις μεγάλες πόλεις. Αυτό το έχω καταστήσει σαφές και στο παρελθόν και το ίδιο κάνω και τώρα.
<P>
Το θέμα του αποθεματικού επίδοσης αναφέρθηκε συχνά, κατά τη διάρκεια της συζήτησης. Εκφράζω την απογοήτευσή μου, για το γεγονός ότι ενώ στο παρελθόν το Συμβούλιο και το Κοινοβούλιο τάσσονταν σταθερά υπέρ της βελτίωσης της αποτελεσματικότητας των διαρθρωτικών ταμείων, της καλύτερης αξιολόγησης και ελέγχου και υπέρ της ύπαρξης περισσότερων δυνατοτήτων επιβολής κυρώσεων, σήμερα απορρίπτουν σχεδόν ολοσχερώς τη δυνατότητα δημιουργίας ενός συγκεκριμένου συστήματος κινήτρων για εξασφάλιση της αποτελεσματικής διαχείρισης των διαρθρωτικών ταμείων.
<P>
Όπως έχει ήδη επανειλημμένως τονιστεί, η Επιτροπή είναι πρόθυμη να συζητήσει πιθανές τροποποιήσεις στην πρότασή της, δεν πρόκειται όμως να παραιτηθεί της βασικής αρχής. Έχουμε, από κοινού, χρέος απέναντι στους ευρωπαίους φορολογούμενους να κάνουμε περισσότερα από όσα επιτάσσει μόνον η υποχρέωση να κατοχυρώσουμε την αποτελεσματική διαχείριση των δημοσίων πόρων, αφότου μάλιστα την προηγούμενη περίοδο προώθησης, αυτό δυστυχώς απείχε πολύ από το να οδηγήσει παντού στα αναμενόμενα θετικά αποτελέσματα. Η Επιτροπή είναι πρόθυμη - για να διευκολύνει την υπερψήφιση του αποθεματικού επίδοσης από το Κοινοβούλιο και το Συμβούλιο - να συζητήσει για το ύψος του αποθεματικού, για παράδειγμα να επανεξετάσει τη δυνατότητα περιορισμού του στο 10 % των προβλεπόμενων πιστώσεων για τα τρία τελευταία χρόνια.
<P>
Υπάρχουν επίσης σκέψεις για αλλαγές στον μηχανισμό λήψης αποφάσεων, οι οποίες θα εξασφαλίζουν, ότι τα κράτη μέλη θα έχουν βαρύνοντα λόγο, όσον αφορά στην κατανομή των πόρων των αποθεματικών. Αυτό γίνεται, γιατί δεν μας ενδιαφέρει αυτό καθεαυτό το παιχνίδι, κύριε Schiedermeier, κι ως εκ τούτου δεν χρειαζόμαστε κάποιο παιδότοπο, αλλά θέλουμε να εξασφαλίσουμε, από κοινού, ότι ασκούμε, τελικά, επιτυχημένη διαρθρωτική πολιτική. Θα μπορούσε, λοιπόν, κανείς να αντικρούσει τις υπάρχουσες επιφυλάξεις για την κατανομή των αποθεματικών σε εθνικό επίπεδο, ώστε να μην χρειαστεί να φτάσουμε σε αναδιατάξεις των πιστώσεων μεταξύ των κρατών μελών.
<P>
Το αντίθετο δεν θα τιμούσε πια τις ευρωπαϊκές καλύτερες πρακτικές και θα έβλαπτε την ευρωπαϊκή διάσταση του αποθεματικού. Θεωρώ, λοιπόν, ότι επιβάλλεται η μεταξύ μας συζήτηση των μεμονωμένων προβλημάτων, που προκύπτουν εξαιτίας των προαναφερθέντων. Η Επιτροπή είναι πρόθυμη να συζητήσει εποικοδομητικά με το Ευρωπαϊκό Κοινοβούλιο και το Συμβούλιο, καθώς - και πιστεύω, ότι όλοι συμφωνούμε σε αυτό - το αποθεματικό είναι ένα μείζονος σημασίας στοιχείο στο πλαίσιο των προτάσεων της Επιτροπής για βελτίωση της αποτελεσματικότητας, η οποία θα επιτευχθεί μέσω συνδυασμού απλοποίησης και αποκέντρωσης, καλύτερης αξιολόγησης και αυστηρότερης διαχείρισης των οικονομικών. Θεωρώ, ότι αυτό αποτελεί κοινό μας στόχο.
<P>
Επιτρέψτε μου να επισημάνω, ότι πιθανότατα δεν ήταν σύμπτωση το γεγονός, ότι ο Πρόεδρος του Ευρωπαϊκού Ελεγκτικού Συνεδρίου σαφώς κατέδειξε χθες το αποθεματικό επίδοσης, ως χρήσιμο μέσο για τη βελτίωση της αποτελεσματικότητας των Διαρθρωτικών Ταμείων. Καθώς η αξιοπιστία του Ελεγκτικού Συνεδρίου χαίρει ιδιαίτερης εκτίμησης, σας παρακαλώ να συμπεριλάβετε αυτή την παρατήρηση στις περαιτέρω σκέψεις σας.
<P>
Η συνοχή μεταξύ της πολιτικής του ανταγωνισμού και εκείνης των διαρθρωτικών ταμείων έδωσε το έναυσμα για ένα μέρος των συζητήσεών σας και οδήγησε σε συμβιβαστικές ιδέες. Θα ήθελα, στο σημείο αυτό, να σας επιστήσω και πάλι την προσοχή στο γεγονός ότι μιλάμε για την επιταγή της αποτελεσματικότητας, καθώς δεν θα είχε κανένα νόημα, η ευρωπαϊκή περιφερειακή πολιτική να ενισχύει συγκεκριμένες περιφέρειες, οι οποίες δεν ενισχύονται και από εθνικούς πόρους, αφού άλλωστε τα περιθώρια δράσης της κάθε χώρας, είναι κατά πολύ μεγαλύτερα από το πλαίσιο προώθησης των διαρθρωτικών ταμείων.
<P>
Μου φαίνεται επίσης αντιφατικό το γεγονός ότι, ενώ σε όλες τις εκθέσεις μνημονεύεται σταθερά η απαραίτητη συνεκτικότητα όλων των κοινοτικών πολιτικών, στο αντίστοιχο σημείο της πρότασής μας, αυτή απορρίπτεται επειδή οδηγεί πολύ μακριά. Θεωρώ ότι η προτεινόμενη ευελιξία του 2 % θα έπρεπε να επαρκεί όσον αφορά στον πληθυσμό αν, για παράδειγμα, δεν συμπεριελάμβανε κανείς τις αστικές προβληματικές περιοχές στο πλαίσιο μέτρων για τον ανταγωνισμό, καθώς λέγεται, ότι σε πρώτη φάση δεν είναι απαραίτητο να ενισχυθούν οι επενδύσεις μεγάλων επιχειρήσεων ή να χρησιμοποιηθούν ιδιαίτερα υψηλές επενδυτικές ενισχύσεις. Αυτό συμβαίνει γιατί εκεί έχουμε να κάνουμε με χαλαρότερα μέτρα, με την καταπολέμηση του κοινωνικού αποκλεισμού, με την παροχή κοινωνικών υπηρεσιών, με την ενίσχυση των μικρών και μεσαίων επιχειρήσεων και των βιοτεχνιών. Πιστεύω ότι με τον τρόπο αυτό η θέση της Επιτροπής προσεγγίζει πολύ τις απόψεις που εκφράζονται μέσα στις εκθέσεις.
<P>
Ένα τελευταίο σημείο μείζονος σημασίας για το Γενικό Κανονισμό σχετίζεται με το ρόλο του Κοινοβουλίου κατά την εφαρμογή του κανονισμού των διαρθρωτικών ταμείων. Η Συνθήκη χορηγεί στην Επιτροπή, υπό την ιδιότητά της ως εκτελεστικού οργάνου της Ένωσης, την βασική διοικητική αρμοδιότητα για την εκτέλεση των κοινοτικών πολιτικών. Η Επιτροπή είναι, βεβαίως, υποχρεωμένη να λογοδοτεί για τις πράξεις της στο Κοινοβούλιο, ανά τακτά χρονικά διαστήματα - υποχρέωση την οποία όντως τηρεί. Δεν είναι όμως υποχρεωμένη από αυτό το νομικό καθεστώς να συμβουλεύεται το Κοινοβούλιο πριν προβεί σε ενέργειες σχετικές με τη διαχείριση των ταμείων. Εντούτοις, είμαι πρόθυμη να εμμείνω στη μέχρι σήμερα ακολουθούμενη πρακτική, που είχε διαμορφωθεί βάσει του Κώδικα Klepsch-Millan και να επεξεργαστώ ένα νέο κώδικα δεοντολογίας, που θα περιλαμβάνει την εκ των προτέρων ενημέρωση του Ευρωπαϊκού Κοινοβουλίου για τα γενικά ζητήματα εκτέλεσης πολιτικής.
<P>
Γνωρίζετε ότι στην παρούσα περίοδο προώθησης το τηρήσαμε αυτό και λάβαμε υπόψη μας τις θέσεις του Ευρωπαϊκού Κοινοβουλίου κατά τη διαμόρφωση των τελικών προτάσεών μας. Εκτός αυτού, θέσαμε στη διάθεσή σας, όλα τα έγγραφα που προορίζονταν για τις ομάδες εργασίας του Συμβουλίου. Πάντως, αυτό δεν είναι σύμφωνο με τη θεσμική ισορροπία, ούτε και με τις αρχές της επικουρικότητας και της αποκέντρωσης, σε περίπτωση που το Ευρωπαϊκό Κοινοβούλιο συμπράττει στο επίπεδο των κρατών μελών, στην άσκηση διαρθρωτικής πολιτικής. Στο σημείο αυτό, σας παρακαλώ να δείξετε κατανόηση, για το γεγονός, ότι η Επιτροπή πρέπει να περιοριστεί στο να εξασφαλίσει στο Κοινοβούλιο το ρόλο του ελεγκτικού οργάνου των κοινοτικών θεσμών - και οι εθνικές ή περιφερειακές γνωμοδοτικές επιτροπές δεν αποτελούν σίγουρα κοινοτικούς θεσμούς.
<P>
Θα ήθελα τώρα να έλθω στον Κανονισμό ΕΤΠΑ και να επικεντρώσω την προσοχή σας σε τρία σημεία. Κατά πρώτον, στις τροπολογίες για το πεδίο εφαρμογής. Η Επιτροπή δεν αντιμετωπίζει σοβαρές δυσκολίες με το μεγάλο αριθμό τροπολογιών, που ορίζουν επακριβώς τον τομέα εφαρμογής και τις δυνατότητες παρέμβασης. Διατηρώ όμως τις επιφυλάξεις μου, για το αν πρέπει να εγγραφούν όλες στον Κανονισμό. Αυτό συμβαίνει για δύο λόγους: πρώτον, γιατί οι περισσότερες περιπτώσεις έχουν ήδη καλυφθεί από την πρακτική των προηγούμενων χρόνων, ώστε στην πράξη, να μην υφίσταται ανάγκη διορθωτικής παρέμβασης. Δεύτερον, η σε υπερβολικό βαθμό ενασχόληση με τις λεπτομέρειες του κειμένου του Κανονισμού, τον καθιστά όχι μόνο ιδιαίτερα δυσανάγνωστο, όπως έχει άλλωστε ήδη επισημανθεί, αλλά ενέχει και τον κίνδυνο αυτός να χάσει την απαιτούμενη ευελιξία του και στο μέλλον, να οδηγήσει σε αποκλεισμό πιθανών παραλλαγών προώθησης, οι οποίες θα μπορούσαν να είναι σημαντικές για την ανάπτυξη της περιφέρειας και ίσως να αντιστοιχούσαν σε μία καθαρή προσέγγιση εκ των κάτω προς τα άνω (bottom-up).
<P>
Κατά τα άλλα, η εμπειρία διδάσκει, ότι όσο κι αν προσπαθούσαμε να εγγράψουμε στο ένα και μοναδικό κείμενο του Κανονισμού, όλες τις δυνατές περιπτώσεις, τόσο λιγότερες είναι οι πιθανότητες να το πετύχουμε. Εξαιρούνται οι τροπολογίες, που δεν συμφωνούν με τη βασική κατεύθυνση του Ταμείου Περιφερειακής Ανάπτυξης. Αυτό ισχύει, για παράδειγμα, για τις θαλάσσιες μεταφορές - δεν αναφέρομαι στα μέτρα υποδομής για τον τομέα - ή τη βιοποικιλότητα. Και τα δύο αυτά θέματα καλύπτονται από άλλα κοινοτικά προγράμματα. Αντιθέτως, είμαστε πρόθυμοι να αποδεχτούμε ως ρητές συστάσεις, τα θέματα που έπαιξαν κάποιο ρόλο και στη σημερινή συζήτηση, δηλαδή τον πολιτισμό και τον τουρισμό, επειδή αυτά αντιπροσωπεύουν καθαρή προστιθέμενη αξία για την ανάπτυξη του ενδογενούς δυναμικού ανάπτυξης μίας περιφέρειας και μπορούν να οδηγήσουν σε περισσότερη απασχόληση.
<P>
Κατ' αρχήν, θα ήθελα να χαιρετίσω τις διάφορες τροπολογίες, που υπογραμμίζουν την προστιθέμενη αξία της πρωτοβουλίας INTERREG και τη σημασία της εντός της ΕΕ διαμεθοριακής διεθνικής και διαπεριφερειακής συνεργασίας. Η Επιτροπή είναι πρόθυμη να τροποποιήσει το κείμενο, σύμφωνα με το πνεύμα αυτών των προτάσεων. Το αυτό ισχύει και για την ανάγκη βελτίωσης συντονισμού των PHARE, TACIS και MEDA. Είμαστε έτοιμοι να επεξεργαστούμε αυτό τον Κανονισμό.
<P>
Η Επιτροπή μπορεί να αποδεχτεί τις τροπολογίες, οι οποίες αποσκοπούν στην επέκταση των προγραμμάτων, σε σχέση με τα καινοτόμα μέτρα και τα πιλοτικά προγράμματα. Μου φαίνεται όμως περιττή, η απαίτηση, η χρηματοδότηση της πρωτοβουλίας INTERREG από το Ταμείο Περιφερειακής Ανάπτυξη να καλύψει και την ανάπτυξη των ανθρωπίνων πόρων και της υπαίθρου. Το σημείο αυτό είναι σαφές στο κείμενο του Κανονισμού. Όσον δε αφορά στο ζήτημα της πρωτοβουλίας URBAN, σας παραπέμπω σε ό, τι έχω ήδη πει στο κομμάτι που αφορούσε τα γενικά. Το ίδιο ισχύει και για το θέμα της σύμπραξης του Ευρωπαϊκού Κοινοβουλίου. Επ' αυτού είμαι πρόθυμη να θέσω το θέμα νέου κώδικα δεοντολογίας.
<P>
Μία μόνο παρατήρηση ακόμα αναφορικά με τις κοινοτικές πρωτοβουλίες και το RESTRUCT. Στο Στόχο 2 ρητά αναφέρεται, ότι υπάρχει πιθανότητα να έχουμε αντιδράσεις, σε ξαφνικές κρίσεις, κατά την ενδιάμεση αξιολόγηση και τότε ίσως προχωρήσουμε σε ανταλλαγή των περιφερειών. Νομίζω, ότι στην πράξη, είναι καθήκον της ενδιάμεσης αξιολόγησης να διαπιστώσει που πρέπει να γίνουν μεταθέσεις και αλλαγές των προγραμμάτων προς το συμφέρον των μελλοντικών εξελίξεων.
<P>
Επιτρέψτε μου, όσον αφορά στο ΕΤΠΑ - καθώς εδώ πρόκειται για παροχή συμβουλών και μελοντικά ελπίζω, για συναπόφαση - να συνοψίσω εν συντομία τις τροπολογίες και τις θέσεις της Επιτροπής επί αυτών. Μπορούμε να λάβουμε υπόψη μας ή να εντάξουμε στο σύνολό τους ή εν μέρει σε άλλες αιτιολογήσεις και διαφορετικά άρθρα του Κανονισμού, τις εξής τροπολογίες: 1, 3, 6, 7, 11 εν μέρει, 19, 22-26, 29, 34, 35 και 55. Από νομική άποψη, η Επιτροπή θεωρεί πολλές άλλες τροπολογίες περιττές κι ως εκ τούτου όχι αναγκαίες. Αναφέρομαι στις τροπολογίες 2, 4, 5, 9, 10 και 11 εν μέρει, 13 έως 18, 20, 27, 30 και 33.
<P>
Πέραν αυτών, η Επιτροπή δεν μπορεί να λάβει υπόψη της μία σειρά τροπολογιών, που είναι εκτός πλαισίου του Κανονισμού ΕΤΠΑ και δεν συμφωνούν προς τη γενική στοχοθεσία. Αναφέρομαι στις τροπολογίες: 11 εν μέρει, 12, 28, 31, 32 και 36, 38-54 και 56-62. Τέλος, η Επιτροπή θα λάβει υπόψη της τις τροπολογίες 8 και 37, κατά την επεξεργασία ενός κώδικα δεοντολογίας μεταξύ Επιτροπής και Ευρωπαϊκού Κοινοβουλίου.
<P>
Ας έλθουμε τώρα στον Κανονισμό του Ταμείου Συνοχής. Στόχος της προτεινόμενης από την Επιτροπή αλλαγής, είναι η εναρμόνιση με τους μηχανισμούς των διαρθρωτικών ταμείων, ιδιαιτέρως δε, όσον αφορά στην οικονομική διαχείριση. Η Επιτροπή διαπιστώνει με ικανοποίηση - αυτό μπορώ τώρα πια μετά τη συζήτηση, να το πω - ότι η πλειοψηφία του Κοινοβουλίου εμφανώς συμμερίζεται την άποψη της Επιτροπής, από πλευράς αναγκαιότητας, να συνεχίσει το Ταμείο Συνοχής και για το NSI. Όσον αφορά την απαίτηση για ανάληψη των ακριβέστερων ορισμών σχεδίων ή φάσεων σχεδίων από το παράρτημα του Γενικού Κανονισμού, η Επιτροπή θεωρεί ότι ο ακριβής ορισμός του περιεχομένου αυτών των εννοιών έχει την ποιότητα των διατάξεων εκτέλεσης και για τους λόγους που προαναφέρθηκαν, το παράρτημα έχει τη θέση που του αρμόζει.
<P>
Η Επιτροπή θα ελέγξει αν η προταθείσα ρύθμιση για προκαταβολή 10 % για τα προγράμματα μικρής διάρκειας οδηγεί σε προβλήματα κι αν, κατά συνέπεια, απαιτείται αλλαγή της πρότασης.
<P>
Η Επιτροπή αντιμετώπισε δυσκολίες με το σημείο 5, όπου δεν θεωρήθηκε σκόπιμο, μελλοντικά, να προκαθορίζεται στα ετήσια σχέδια του προϋπολογισμού, η ακριβής κατανομή πιστώσεων για το κάθε κράτος μέλος. Ο αυστηρός καθορισμός των ετησίων ποσών θα οδηγούσε σε ανελαστικότητα, χωρίς να υπάρχει λόγος γι' αυτό και στον κίνδυνο μικρότερης απορρόφησης των ετησίως χορηγούμενων πιστώσεων.
<P>
Όσον αφορά το θέμα της επιλεξιμότητας, στο σημείο 7, η Επιτροπή εμμένει στην άποψή της ότι είναι απαραίτητη η προσαρμογή των προϋποθέσεων στο Σύμφωνο Σταθερότητας, για όσα κράτη μέλη συμμετάσχουν στην ΟΝΕ. Η Επιτροπή δεν μπορεί να ταχθεί υπέρ της απαιτούμενης για το Ταμείο Συνοχής διαδικασίας σταδιακής κατάργησης, όπως αναφέρεται στον αριθμό 8. Η εμφάνιση ισχυρών οικονομικών σοκ με το πέρας των ενισχύσεων - κατά την επίτευξη ΑΕγχΠ της τάξεως του 90 % σε εθνικό επίπεδο σε σύγκριση με το 75 % σε περιφερειακό επίπεδο, αναφορικά με το Στόχο 1 - δεν είναι ρεαλιστική προοπτική, μια και αυτές οι χώρες αποκομίζουν περαιτέρω ωφέλη από την προώθηση του Στόχου 1, δηλαδή από τη διαδικασία σταδιακής κατάργησης του Στόχου 1.
<P>
Η απαιτούμενη στον αριθμό 17 αποθεματοποίηση του 5 % των πιστώσεων του Ταμείου, για ομάδες μικρότερων σχεδίων, κρίνεται από την Επιτροπή ως μη σκόπιμη. Η συνένωση των μικρών σχεδίων σε ομάδες δεν έχει παρουσιάσει, μέχρι στιγμής, προβλήματα. Η ανάγκη ομαδοποίησης μπορεί, εξάλλου, να διαφοροποιείται από χρόνο σε χρόνο και από κράτος μέλος σε κράτος μέλος. Ως εκ τούτου, σας παρακαλώ να μας επιτρέψετε να διατηρήσουμε την απαιτούμενη ευελιξία, να το προωθήσουμε εμείς, όταν θα υπάρχουν πραγματικά καλά σχέδια.
<P>
Η απαιτούμενη στον αριθμό 20 αποδοχή της αναδιοχέτευσης καταργούμενων συνδρομών καταστρατηγεί την προσχεδιασμένη ομαλή εκτέλεση του προγράμματος κι ως εκ τούτου, δεν μπορεί να υποστηριχτεί από την Επιτροπή.
<P>
Όσον αφορά τον Κανονισμό των διευρωπαϊκών δικτύων, η Επιτροπή χαιρετίζει το γεγονός, ότι εν όψει των περιορισμένων χρηματοδοτικών πόρων, όλοι θέλουμε να εξασφαλίσουμε μεγαλύτερη αποτελεσματικότητα κατά τη χρήση τους και καταλήγουμε έτσι σε παρεμφερείς απόψεις. Χαιρετίζω, ιδιαιτέρως, τη στήριξη των σημαντικότερων μέτρων: πολυετής σχεδιασμός, εισαγωγή της συμμετοχής στο επιχειρηματικό κεφάλαιο, εντατικότεροι κοινοτικοί έλεγχοι, όσον αφορά στη συγχρηματοδότηση των επενδύσεων και εκτίμηση 5, 5 δις ευρώ για τη χρονική περίοδο 2000-2006. Μπορούμε, λοιπόν, να αποδεχτούμε εξ ολοκλήρου ή έστω να θεωρήσουμε ως έχουσες λογική βάση, 18 από τις 30 τροπολογίες της έκθεσης. Αναφέρομαι στις τροπολογίες 1 έως 4, 6-10, 12, 14 έως 20 και 22.
<P>
Είναι προτιμότερο να το επαναλάβω, από την αντίστροφη πλευρά. Οι τροπολογίες, που δεν μπορούμε να αποδεχτούμε είναι οι 5, 11, 13, 21, 23 και 24 έως 30. Εφόσον αυτά τα θέματα δεν έπαιξαν κανένα ρόλο στη συζήτηση, δεν υφίσταται λόγος να αιτιολογήσω την άρνησή μας για καθεμία τροπολογία ξεχωριστά. Είμαι όμως πρόθυμη να το κάνω γραπτώς, εφόσον μου ζητηθεί. Θεωρώ, λοιπόν ότι κατ'αρχάς θα μπορούσαμε να κλείσουμε αυτό το θέμα για σήμερα και να έρθουμε στο τελευταίο σημείο, δηλαδή στα διαρθρωτικά μέτρα στον αλιευτικό τομέα, που παρουσιάζουν μεγάλη ανάγκη περαιτέρω συζήτησης.
<P>
Όσον αφορά τη ρύθμιση των διαρθρωτικών μέτρων στον αλιευτικό τομέα, θα προχωρήσουμε με δύο βήματα, μέσω ενός γενικού κανονισμού και ενός κανονισμού εκτέλεσης. Κατ'αυτόν τον τρόπο εφαρμόζουμε την ίδια διαδικασία με το 1993, η οποία δεν είχε προκαλέσει τότε κανένα πρόβλημα.
<P>
Οι τροπολογίες στην έκθεση του κ. Arias Caρete αποσκοπούν στην ενσωμάτωση σημαντικών στοιχείων του κανονισμού εκτέλεσης στο γενικό κανονισμό. Όσον αφορά τον κανονισμό εκτέλεσης, όπως ήδη γνωρίζετε, δεν υφίσταται μέχρι σήμερα πρόταση της Επιτροπής, πρόκειται όμως να ψηφιστεί μία σύντομα. Ως εκ τούτου, είναι δυνατόν οι σημερινές τροπολογίες να μην ληφθούν υπόψη ως τέτοιες, στη βάση του δικαιώματος πρωτοβουλίας της Επιτροπής, μολονότι τις θεωρώ ως σημαντικό συστατικό στοιχείο της συζήτησης. Αναφορικά με το περιεχόμενο, με χαρά μου διαπιστώνω ότι Κοινοβούλιο και Επιτροπή διαβλέπουν έντονη την ανάγκη μεταρρύθμισης.
<P>
Από την άποψη της Επιτροπής, πρέπει να εξαγάγουμε σημαντικά συμπεράσματα από τις εμπειρίες μας που χρονολογούνται από το 1994. Πράγματι, ο υφιστάμενος Κανονισμός έχει κενά και αδυναμίες, ενίοτε μάλιστα έχει οδηγήσει ακόμα και σε λανθασμένους προσανατολισμούς. Αυτό το συσχετίζω, κυρίως, με τα αναφερόμενα στις διάφορες εκθέσεις του Ελεγκτικού Συνεδρίου, τις οποίες δεν μπορούμε να αγνοήσουμε, με τον ανεπαρκή συντονισμό και την έλλειψη συνεργείας μεταξύ της διαρθρωτικής πολιτικής στον αλιευτικό τομέα και της κοινής αλιευτικής πολιτικής, καθώς και με τις δυσκολίες εξασφάλισης της τήρησης ορισμένων σημείων του Κανονισμού. Το Κοινοβούλιο έχει επανειλημμένως ασκήσει κριτική, επί όλων των προαναφερθέντων θεμάτων και έχει αξιώσει την εξεύρεση λύσης.
<P>
Σύντομα, η Επιτροπή θα παρουσιάσει την πρότασή της για το νέο κανονισμό εκτέλεσης, ο οποίος θα αντικαταστήσει τον υφιστάμενο Κανονισμό. Τότε θα διαπιστώσετε, πως ο αλιευτικός τομέας δεν θα υποστεί βλάβες έναντι της γεωργίας και πως και τα δύο όργανα συμπεριλαμβάνουν όλες τις περιφέρειες της ΕΕ. Στην πρόταση που η Επιτροπή πρόκειται να καταθέσει περιέχεται μεγάλο μέρος των βασικών ιδεών των τροπολογιών σας.
<P>
Στη συζήτηση που θα επακολουθήσει στο Κοινοβούλιο, με θέμα τον κανονισμό εκτέλεσης θα μας δοθεί η ευκαιρία να εμβαθύνουμε στις μεμονωμένες πλευρές της εκτέλεσης. Η Επιτροπή είναι πρόθυμη - ανεξάρτητα από τα παραπάνω - στο πλαίσιο της ευρύτερης διαδικασίας, να κάνει αποδεκτές μερικές γενικές κατευθυντήριες γραμμές, όσον αφορά στους τομείς παρέμβασης στον σήμερα συζητούμενο γενικό κανονισμό. Ελπίζω, λοιπόν, ότι όταν θα έχουμε και τους δύο κανονισμούς στα χέρια μας, τότε θα φτάσουμε σε λογικές κοινές λύσεις και θα μπορέσουμε να δώσουμε τη δέουσα προσοχή στις ανησυχίες που προβληματίζουν τον κόσμο στις περιφέρειες που εξαρτώνται από την αλιεία.
<P>
Θα ήθελα, τέλος, να σας ευχαριστήσω θερμά όλους, ιδιαίτερα τους εισηγητές και τις εισηγήτριες για τη συνεργασία, τη στήριξη και τις πολύτιμες για την Επιτροπή συμπληρώσεις, σε πολλά σημεία. Ως αδιόρθωτα αισιόδοξη, επιτρέψτε μου να κλείσω με την ελπίδα και την προσδοκία να φτάσουμε σε εποικοδομητική λύση, όσον αφορά στα ακόμα διαμφισβητούμενα σημεία, ώστε να θέσουμε σε εφαρμογή, εγκαίρως, αυτό το σημαντικότατο κομμάτι της Ατζέντας 2000. Εγκαίρως - επ'αυτού θα ήθελα μόνο να απαντήσω στον κ. Teverson, ότι εμείς προϋποθέτουμε πως όταν θα υιοθετήσουμε τον Κανονισμό, τον Μάιο του 1999, τότε θα μπορούμε να ψηφίσουμε και το πρόγραμμα για τις περιοχές του Στόχου 1, τον Μάρτιο του 2000, έστω την άνοιξη του 2000. Προϋποθέτουμε επίσης ότι τότε, όμως, η ψήφιση του προγράμματος για τις περιοχές του Στόχου 2 θα διαρκούσε μέχρι τον Αύγουστο και κάποιοι από τους φόβους που ήδη αναφέρατε, θα ήταν όντως πραγματικοί. Αυτό μας δείχνει, επίσης, πόσο σημαντική είναι η από όλους τήρηση του χρονοδιαγράμματος και ότι η Επιτροπή, το Συμβούλιο και το Κοινοβούλιο φέρουν από κοινού την ευθύνη, ώστε οι περιοχές που έχουν άμεση ανάγκη της ευρωπαϊκής αλληλεγγύης, να μην εγκαταλειφθούν. Σας ευχαριστώ για την υπομονή σας.
<P>
(Χειροκροτήματα)

<SPEAKER ID=244 NAME="Πρόεδρος">
Κυρία Επίτροπε, σας ευχαριστούμε, αυτό ήταν σίγουρα απαραίτητο και επιβεβλημένο, έστω κι αν χρειάστηκε να κάνουμε μια σημαντική υπέρβαση του χρόνου ομιλίας. Βασικά, είχαν προβλεφθεί για αμφότερους τους ομιλητές συνολικά είκοσι λεπτά της ώρας. Δεν σας διέκοψα όμως, γιατί θεώρησα ότι η λεπτομερής παρουσίαση ήταν ενδεδειγμένη για την περίπτωσή μας.
<P>
Η κυρία McCatrthy θέλει να θέση μια ερώτηση.

<SPEAKER ID=245 NAME="McCarthy">
Κυρία Πρόεδρε, είναι πολύ απλό. Η Επιτροπή μάς άφησε να εννοήσουμε ότι προτίθεται να τροποποιήσει την πρότασή της σχετικά με το αποθεματικό επίδοσης. Αυτό σημαίνει ότι εμείς θα πρέπει να αναμένουμε έναν τροποποιημένο κανονισμό ή απλώς μία τροποποιημένη πρόταση σχετικά με το αποθεματικό επίδοσης; Θα ήθελα να υπενθυμίσω στην Επιτροπή ότι ενώ είμαστε πολύ πρόθυμοι να συζητήσουμε μαζί σας το θέμα του αποθεματικού επίδοσης, δεν έχουμε το δικαίωμα λήψης πρωτουβουλίας. Θα θέλαμε να έχουμε συναπόφαση, θα θέλαμε να προτείνουμε το δικό μας αποθεματικό επίδοσης, αλλά αυτό δεν είναι δική μας δουλειά. Εναπόκειται στην Επιτροπή να καταρτίσει μία άψογη και υλοποιήσιμη πρόταση.

<SPEAKER ID=246 NAME="Wulf-Matthies">
Κυρία Πρόεδρε, κυρία McCarthy, επί του παρόντος, δεν θα επεξεργαστούμε μια κανονική πρόταση νομοθεσίας, αλλά ένα έγγραφο, το οποίο θέλουμε να συζητήσουμε με το Συμβούλιο και το Κοινοβούλιο. Σκέφτομαι ότι προτού εκπονήσουμε μια νέα νομοθετική πρόταση, θα είχε νόημα να συζητήσουμε πρωτίστως μεταξύ μας, για να δούμε πού πιθανώς να συμπίπτουμε. Στη συνέχεια μπορούμε να προστρέξουμε και σε ορισμένα πολύτιμα ερεθίσματα του Κοινοβουλίου, γιατί έχω παρατηρήσει ότι είναι διατεθειμένο να αποδεχθεί την βασική ιδέα του αποθεματικού.

<SPEAKER ID=247 NAME="Flynn">
Κυρία Πρόεδρε, κατ' αρχάς θα ήθελα να ευχαριστήσω την κυρία Jφns για την εξαιρετικά εμπεριστατωμένη έκθεσή της σχετικά με την πρότασή μας για έναν κανονισμό του Συμβουλίου για το Ευρωπαϊκό Κοινωνικό Ταμείο.
<P>
Συμφωνούμε σχεδόν σε όλα τα βασικά σημεία ουσίας που διατυπώνονται στην πρόταση της Επιτροπής για τη μελλοντική λειτουργία του Κοινωνικού Ταμείου, τη σημασία της πρόληψης και της καταπολέμησης της ανεργίας και τη ζωτικής σημασίας σχέση μεταξύ του Κοινωνικού Ταμείου και της ευρωπαϊκής στρατηγικής για την απασχόληση. Με αυτό το πνεύμα έχω τη χαρά να αποδεχθώ τις τροπολογίες σας υπ' αριθ. 4, 8, 11 και μέρος της τροπολογίας 14 που ενισχύουν αυτά τα σημεία.
<P>
Επίσης, γνωρίζω ότι το Κοινοβούλιο προβληματίζεται με την πρόταση της Επιτροπής, ότι ο Στόχος 3 - το επίκεντρο των δραστηριοτήτων του Κοινωνικού Ταμείου - θα πρέπει να εφαρμόζεται μόνον εκτός των περιοχών του Στόχου 1 και του Στόχου 2. Πρόκειται για ένα θέμα που προβληματίζει πολλά κράτη μέλη. Για αυτό το λόγο, μετά από σκέψη, δεχόμαστε ότι στο μέλλον ο Στόχος 3 θα πρέπει να παρεμβάλλεται εντός των περιοχών του Στόχου 2.
<P>
Θα πρέπει να δούμε πώς θα το θέσουμε σε εφαρμογή αυτό. Η αρχική μας πρόταση σε αυτόν τον τομέα πλαισιωνόταν με τους στόχους της απλοποίησης και της ευελιξίας. Πρέπει να εξασφαλίσουμε ότι οποιεσδήποτε εναλλακτικές ρυθμίσεις υπάρξουν δεν θα απέχουν από αυτές τις αρχές.
<P>
Επίσης, συμφωνούμε ως προς την ανάγκη δημιουργίας μίας ισχυρής εταιρικής σχέσης μεταξύ των διαρθρωτικών ταμείων, η οποία αποκτά ιδιαίτερη σημασία για το Ευρωπαϊκό Κοινωνικό Ταμείο, το οποίο εστιάζεται στην περιεκτικότητα, την ανάπτυξη ανθρώπινου δυναμικού και τη συμμετοχή των οργανισμών τοπικής αυτοδιοίκησης. Χαιρετίζω το γεγονός ότι η έκθεση αναγνωρίζει τη σημασία της τοπικής ανάπτυξης και τη συμμετοχή των μη κυβερνητικών οργανώσεων.
<P>
Ευχαρίστως αποδέχομαι το πρώτο σκέλος της τροπολογίας 12, το πρώτο σκέλος της τροπολογίας 38 και την τροπολογία 63, οι οποίες αποσαφηνίζουν τη σπουδαιότητα των εταιρικών σχέσεων, ιδίως εκείνων που περιλαμβάνουν ΜΚΟ, στην κατανομή μικρών επιδοτήσεων από μεσάζοντες οργανισμούς.
<P>
Θα ήθελα να αδράξω την ευκαιρία να σας ευχαριστήσω όλους για τη συνεχιζόμενη υποστήριξη της πρότασής μας στο άρθρο 4 παράγραφος 3 του σχεδίου κανονισμού, το οποίο προβλέπει ότι τουλάχιστον ένα τοις εκατό των πιστώσεων του Κοινωνικού Ταμείου θα πρέπει να διατίθεται για μία τέτοια προσέγγιση.
<P>
Αντιμετωπίζουμε κάποια αντίσταση από τα κράτη μέλη εντός του Συμβουλίου που επιθυμούν να μετριάσουν τη σημασία αυτού του άρθρου και να το καταστήσουν ασήμαντο. Το Κοινοβούλιο σαφώς κατανοεί καλύτερα τις δυνατότητες της τοπικής ανάπτυξης και του τοπικού κοινωνικού κεφαλαίου στη δημιουργία θέσεων εργασίας. Θα καταβάλουμε κάθε δυνατή προσπάθεια ώστε να διατηρήσουμε αυτές τις διατάξεις στον κανονισμό του Κοινωνικού Ταμείου και πραγματικά ελπίζω ότι θα εξακολουθήσετε να μας υποστηρίζετε σε αυτό το ουσιώδες σημείο. Ένα ενδιαφέρον γεγονός σε αυτό το σημείο είναι το ότι λάβαμε πάνω από 600 αιτήσεις για συμμετοχή σε δράσεις ενός πρότυπου πειραματικού σχεδίου που έχουμε αναλάβει. Αυτό σας δίνει μία ιδέα και ελπίζω ότι οι σκεπτικιστές θα το λάβουν υπόψη.
<P>
Εμμένοντας στην έμφαση που δίδουμε στην παροχή ίσων ευκαιριών, αποδέχομαι την τροπολογία 6 που διασαφηνίζει τους σκοπούς του ταμείου σε σχέση με την ισότητα μεταξύ γυναικών και ανδρών. Επίσης αποδέχομαι τις αρχές στις οποίες στηρίζονται οι τροπολογίες 19 και 60 σχετικά με τη θέσπιση συμπληρωματικών μέτρων για την ενίσχυση της συμμετοχής των γυναικών, αλλά αυτό το σημείο χρήζει σαφούς διατύπωσης.
<P>
Ο Γενικός Κανονισμός ορίζει σαφέστατα ότι η αρχή του mainstreaming για την ενσωμάτωση ίσων ευκαιριών σε όλες τις κοινοτικές πολιτικές πρέπει να εφαρμόζεται σε όλα τα στάδια προγραμματισμού όλων των παρεμβάσεων του Ταμείου.
<P>
Κατ' αναλογίαν, η τροπολογία 47, που πραγματεύεται τις ίσες ευκαιρίες στο στάδιο της αξιολόγησης, έχει ήδη καλυφθεί από το Γενικό Κανονισμό και συνεπώς δεν είναι απαραίτητη. Χαίρομαι που κατά κανόνα υποστηρίζετε τις πέντε πολιτικές του Κοινωνικού Ταμείου που προτείνουμε στο άρθρο 2 του κανονισμού.
<P>
Η τροπολογία 15 - το πρώτο σκέλος -, οι τροπολογίες 17, 18 και 19 συμβαδίζουν με τις προθέσεις της Επιτροπής και ευχαρίστως τις υποστηρίζω. Παρομοίως, οι διευκρινίσεις που εισάγετε στο άρθρο 3 - οι επιλέξιμες δραστηριότητες -, στις τροπολογίες 21 και 24 και καταρχήν στις τροπολογίες 23, 27 και 31, και αυτές είναι ευπρόσδεκτες, επίσης.
<P>
Υπάρχουν, όμως, τρεις βασικές ομάδες τροπολογιών τις οποίες η Επιτροπή δεν μπόρεσε να αποδεχθεί. Θα σας εξηγήσω εν τάχει το γιατί. Η πρώτη ομάδα σχετίζεται με την επιστροφή στην προσέγγιση της ομάδας στόχου του υφιστάμενου Στόχου 3, η οποία βέβαια για μας αποτελεί ένα βήμα πίσω. Οι βασικές αρχές στις οποίες στηρίζονται οι προτάσεις μας για το νέο Κοινωνικό Ταμείο είναι η απλοποίηση και η ευελιξία. Ο προσδιορισμός ορισμένων ομάδων στόχων κατά την έναρξη μίας επταετούς περιόδου θα οδηγούσε στον αποκλεισμό άλλων ομάδων και θα στερούσε στο Κοινωνικό Ταμείο την ευελιξία να παρεμβαίνει προς στήριξη άλλων ευάλωτων ομάδων που θα μπορούσαν ενδεχομένως να εμφανιστούν κατά τη διάρκεια της περιόδου προγραμματισμού. Στην πραγματικότητα, πρόκειται για το ακριβώς αντίθετο από την προσέγγιση του mainstreaming που προσπαθούμε να προωθήσουμε. Για αυτό το λόγο δεν μπορώ να δεχθώ το νέο άρθρο 1 παράγραφος 2 που προτείνουν οι τροπολογίες 14 και 58, το δεύτερο μέρος της τροπολογίας 15 ή την τροπολογία 39.
<P>
Ας είμαι, όμως, σαφής. Θα υπάρξει στήριξη για αυτές τις ομάδες. Το Κοινωνικό Ταμείο πρέπει να στηρίξει μία πιο καθολική προσέγγιση για την καταπολέμηση των ανισοτήτων στην πρόσβαση στην αγορά εργασίας. Αποδέχομαι την τροπολογία 3 (το πρώτο σκέλος) που καθιστά αυτό το σημείο πολύ σαφές και την τροπολογία 7, υπό τον όρο ότι θα υπάρξει κάποια αναδιατύπωσή της. Η δεύτερη βασική τροπολογία που δυσκολεύεται να δεχθεί η Επιτροπή είναι η τροπολογία 20. Αυτή επιζητεί το 15 % των παρεμβάσεων να αφιερωθεί στην προσαρμοσιμότητα και τις ίσες ευκαιρίες. Αυτό δεν σημαίνει ότι δεν έχουμε αναλάβει δέσμευση για αυτά τα δύο θέματα. Πράγματι, προτείνουμε αυτό το 15 % στην αιτιολογική έκθεση ως ενδεικτικό ποσοστό και ορίζουμε στον κανονισμό ότι πρέπει να δοθεί ιδιαίτερη έμφαση σε αυτούς τους δύο τομείς.
<P>
Εντούτοις, ο καθορισμός συγκεκριμένου ποσοστού στο άρθρο 4 θα στερούσε στα κράτη μέλη την απαραίτητη ευελιξία για να ανταποκρίνονται στις ανάγκες που θα προσδιορίζουν μέσω των εκ των προτέρων αξιολογήσεων τους και στα εθνικά σχέδια δράσης για την απασχόληση που θα καταρτίζουν στο πλαίσιο των ετήσιων οδηγιών για την απασχόληση.
<P>
Τέλος, η τρίτη ομάδα τροπολογιών αφορά την παροχή τεχνικής βοήθειας. Είναι απλό γεγονός ότι η διαθεσιμότητα τεχνικής βοήθειας είναι ένα θέμα που ορίζεται εντός του κανονισμού και όχι από την αρμόδια επί του προϋπολογισμού αρχή.
<P>
Έτσι, εν κατακλείδι, άνευ δυσκολίας αποδέχομαι 19 από τις προτεινόμενες τροπολογίες. Αυτές είναι οι 1, 2, 3, (πρώτο σκέλος) 4, 6, 8, 11 και 12 (πρώτο σκέλος) 14 (δεύτερο σκέλος) 15 (πρώτο σκέλος) 17, 18, 21, 24 και 34 (πρώτο σκέλος)38 (πρώτο σκέλος) 45, 52 και 63. Πέραν αυτών, μπορώ αρχικά να κάνω δεκτές άλλες έξι τροπολογίες, υπό τον όρο ότι θα υπάρξει ευκρινέστερη διατύπωσή τους. Πρόκειται για τις τροπολογίες 7, 19, 23, 27, 31 καΙ 60. Ελπίζω ότι παρείχα επαρκείς εξηγήσεις σχετικά με τους λόγους για τους οποίους η Επιτροπή δεν μπορεί να αποδεχθεί τις εναπομένουσες τροπολογίες.
<P>
Το Κοινωνικό Tαμείο ασχολείται πρωταρχικά με τους ανθρώπους - τις θέσεις εργασίας τους, τις ειδικεύσεις τους, τις προοπτικές τους στην αγορά εργασίας. Συνεπώς πιστεύω ότι είναι απόλυτα σωστό για το Ευρωπαϊκό Κοινοβούλιο να έχει σημαντική συμβολή στην κατάρτιση αυτού του κανονισμού. Εξετίμησα δεόντως τη συνεργασία με την κυρία Jφns και με την Επιτροπή Απασχόλησης και Κοινωνικών Υποθέσεων και προσμένω στη συνέχιση στενής συνεργασίας και στο μέλλον.

<SPEAKER ID=248 NAME="Πρόεδρος">
Ευχαριστώ πολύ, κύριε Επίτροπε Flynn.
<P>
Η συζήτηση έληξε.
<P>
Η ψηφοφορία θα διεξαχθεί αύριο το πρωί, στις 9.30.

<CHAPTER ID=16>
ΚΑΠ - ΕΓΤΠΕ
<SPEAKER ID=249 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων ερωτήσεων:
<P>
Β4-0702/98, του κυρίου Colino Salamanca, εξ ονόματος της Επιτροπής Γεωργίας και Ανάπτυξης της Υπαίθρου, προς το Συμβούλιο, για την Ατζέντα 2000 - μεταρρύθμιση της ΚΑΠ.-Β4-0703/98, του κυρίου Colino Salamanca, εξ ονόματος της Επιτροπής Γεωργίας και Ανάπτυξης της Υπαίθρου, προς την Επιτροπή, για την Ατζέντα 2000 - μεταρρύθμιση της ΚΑΠ.καθώς επίσης και της έκθεση (Α4-0405/98) του κυρίου Gφrlach, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου (CΟΜ(98)0158 - C4-0297/98-98/0102(CNS)) που αφορά τη στήριξη της αγροτικής ανάπτυξης από το Ευρωπαϊκό Γεωργικό Ταμείο Προσανατολισμού και Εγγυήσεων (ΕΓΤΠΕ).

<SPEAKER ID=250 NAME="Colino Salamanca">
Κυρία Πρόεδρε, καταρχάς θα ήθελα να απευθύνω χαιρετισμό στον Προεδρεύοντα του Συμβουλίου. Τον ευχαριστώ για την παρουσία του εδώ απόψε. Πιστεύω ότι αυτό αποτελεί ένα καλό παράδειγμα για τα μελλοντικά Συμβούλια.
<P>
Σε ό, τι αφορά το Συμβούλιο, θα ήθελα να υπογραμμίσω τον προβληματισμό μας σχετικά με τον τρόπο χειρισμού των θεμάτων της Ατζέντας 2000. Στο πρόγραμμα της Προεδρίας αναφερόταν ότι εσείς σκεφτόσασταν να ακολουθήσετε πιο δραστήρια τη διαδικασία διαπραγμάτευσης. Η αλήθεια είναι ότι, εάν κανείς δώσει βάση σε αυτό το οποίο λέει η τελευταία αναφορά του Συμβουλίου, στις 19 και 20 του μηνός, ενδέχεται να του γεννηθούν αμφιβολίες για το ότι όντως ακολουθείται στο Συμβούλιο αυτή η δραστήρια διαπραγμάτευση. Βασικά το αναφέρω γιατί είχα την ευκαιρία να διαβάσω την αναφορά του τελευταίου Συμβουλίου Υπουργών, όπου εσείς καταγράψατε το σύνολο των βασικών ζητημάτων για κάθε έναν από τους τομείς της μεταρρύθμισης, και αυτή η ανάγνωση δεν αφήνει πολλά περιθώρια αισιοδοξίας, ότι κάποια στιγμή θα καταλήξουμε σε κάποια λύση. Διαβάζω για παράδειγμα τις σκέψεις του Συμβουλίου σχετικά με τον οριζόντιο κανονισμό και εσείς προσδιορίζετε ως πολύ ουσιαστικά ζητήματα την ανάγκη ενσωμάτωσης των περιβαλλοντικών όρων, την ανάγκη διαβάθμισης των ενισχύσεων, την ανάγκη καθορισμού ανώτατου ορίου για τις άμεσες ενισχύσεις και την ανάγκη έποψης του τρόπου ανακατανομής των πόρων του προϋπολογισμού. Για αυτό το έργο, ουσιαστικά, θα επαρκούσε η ανάγνωση του σχετικού κανονισμού. Δίδεται η εντύπωση ότι μέχρι τώρα έχουν περάσει τέσσερις ή πέντε μήνες και ότι αυτό το οποίο έκανε πραγματικά το Συμβούλιο, δεν ήταν τίποτα άλλο από την ανάγνωση των κανονισμών. Η αλήθεια είναι ότι θεωρούσαμε πως θα έπρεπε να έχει γίνει κάτι παραπάνω στο διάστημα αυτό των τεσσάρων ή πέντε μηνών. Παρατηρούμε μάλιστα με έκπληξη ότι ακόμα συζητούν στο Συμβούλιο Υπουργών για το εάν ο κανονισμός για τον οίνο εντάσσεται ή όχι στη μεταρρύθμιση της Ατζέντας 2000. Προσωπικά, νόμιζα ότι το θέμα είχε διευθετηθεί, ότι ήμασταν όλοι σύμφωνοι, ότι διαβουλευόμαστε σχετικά με την Ατζέντα 2000, συμπεριλαμβανομένου και του θέματος του οίνου.
<P>
Εν πάση περιπτώσει, εσείς καταλήξατε στο τελευταίο Συμβούλιο στο συμπέρασμα ότι μπορείτε πλέον να αρχίσετε να μελετάτε τις λύσεις. Πολύ καλά μέχρις εδώ. Θα ήθελα όμως πάνω από όλα να μάθω, πότε υπολογίζετε να τελειώσετε τις συζητήσεις, διότι μετά από πέντε μήνες πιστεύω ότι θα έπρεπε να έχουν ωριμάσει περισσότερο τα θέματα, ειδικά εάν θέλουμε να παρευρεθούμε στη σύνοδο του Ευρωπαϊκού Συμβουλίου της Βιέννης τον προσεχή Δεκέμβριο και πρωτίστως, προκειμένου να είμαστε σε θέση τον Μάρτιο, που είναι το χρονικό όριο που έχει οριστεί, να εκφέρουμε τη γνώμη μας πάνω στα θέματα που σχετίζονται με την Ατζέντα 2000.
<P>
Σε ό, τι αφορά την Επιτροπή - και δράττομαι επίσης της ευκαιρίας για να ευχαριστήσω τον κύριο Fischler -, θα ήθελα να πω ότι υπάρχει ένα ζήτημα που κατά κάποιο τρόπο θέτει προσκόμματα στη συζήτηση: το περίφημο θέμα της συγχρηματοδότησης. Δεν ανέκυψε στην αρχή της συζήτησης - ανέκυψε στα μέσα - και κατά κάποιο τρόπο περιέπλεξε το θέμα. Πιστεύω ότι χρειάζονται μερικές συμπληρωματικές πληροφορίες. Για παράδειγμα, όταν αναφέρεστε στο 25 % των ενισχύσεων, σε ποιές ακριβώς ενισχύσεις αναφέρεστε; Διότι υπάρχουν πάρα πολλές ενισχύσεις. πρόκειται γι' αυτές για τον καπνό, αυτές για τον λυκίσκο, οι ενισχύσεις για τα προβατοειδή, αυτές που περιλαμβάνονται στη μεταρρύθμιση του 1992; Καλό θα ήταν να αποσαφηνιστούν σταδιακά αυτά τα θέματα για να μπορέσει να προχωρήσει η συζήτηση. Θα πρέπει μάλιστα να αποσαφηνιστεί το εάν αυτή η συγχρηματοδότηση θα πρέπει να είναι στο ίδιο ύψος για όλους, τη στιγμή που υπάρχουν - όπως γνωρίζετε πολύ καλά από τη μελέτη που διεξήγαγε η Επιτροπή - χώρες που θίγονται, οι οποίες βρίσκονται στη φάση αυτού που ονομάζουμε «συνοχή» και δεν φαίνεται, από τα όσα αναφέρονται, να είναι οι «καρπαζοεισπράκτορες» αυτής της κατάστασης που έχει διαμορφωθεί σε άλλα μέρη, όπως συμβαίνει με το θέμα των πληρωμών από τον προϋπολογισμό.
<P>
Το άλλο ζήτημα που νομίζω ότι πρέπει να επιλυθεί σε σχέση με την Επιτροπή είναι ότι εσείς πρόσφατα ζητήσατε την αξιολόγηση των μελετών της Βόννης και του Αμστερνταμ σχετικά με το ποιες θα μπορούσαν να είναι οι συνέπειες της μεταρρύθμισης του 1999. Μου φαίνεται ότι έχουν καλώς - δεν μπαίνω στη διαδικασία να τις κρίνω διότι δεν τις γνωρίζω σε βάθος -, υπάρχει όμως ένα στοιχείο που μου τραβάει την προσοχή: η ενδεχόμενη απώλεια θέσεων εργασίας που ενδέχεται να προκληθεί ταυτόχρονα με τη διατήρηση του εισοδήματος των αγροτών. Προσωπικά, νομίζω ότι είναι ένα κρίσιμο στοιχείο, επειδή ήδη το 1992 σημειώθηκε σημαντική απώλεια θέσεων εργασίας. Υπό αυτή την έννοια, θα ήταν θετικό να δούμε ποια μέτρα είμαστε διατεθειμένοι να προωθήσουμε προκειμένου να αποφύγουμε την απώλεια θέσεων απασχόλησης.
<P>
Επιπλέον, σύμφωνα με τις σημειώσεις μου, οι υπολογισμοί και οι προβλέψεις ανήκουν στη σφαίρα της μελλοντολογίας. Μερικές φορές τα αποτελέσματα συμφωνούν, άλλες όμως φορές δεν συμφωνούν πλήρως με τους υπολογισμούς. Εκείνο όμως που φαίνεται να είναι βέβαιο είναι το στοιχείο ότι μπορεί να αυξηθεί η ανεργία - λένε οι μελέτες - μεταξύ 2, 2 και 3, 7 %. Εάν όντως πρόκειται να συμβεί κάτι τέτοιο, θα ήταν σημαντικό να γνωρίζουμε εάν προβλέπετε να ενισχύσετε το κεφάλαιο της ανάπτυξης της υπαίθρου. Θα έπρεπε να προβλέψουμε το πλαίσιο κανόνων που θα μας επέτρεπε να αντιμετωπίσουμε μια κατάσταση την οποία, στην αντίθετη περίπτωση, θα την βρούμε μπροστά μας υπό τους πλέον δυσμενείς όρους. Με αυτή την έννοια, νομίζω ότι θα ήταν θετικό να σκεφτούμε τη δυνατότητα προώθησης της ανάπτυξης της υπαίθρου - όχι μόνον αυτής που σχετίζεται με αγροτικά θέματα, αλλά και με μη αγροτικά - προκειμένου να μπορέσουμε να σηματοδοτήσουμε τις μεταρρυθμίσεις που αυτή την στιγμή έχουν τεθεί επί τάπητος.

<SPEAKER ID=251 NAME="Gφrlach">
Κύριε Πρόεδρε, μετά από την ουσιαστική ομιλία της Επιτρόπου Wulf-Mathies, η οποία μας έδωσε την ευκαιρία να εξετάσουμε ήδη έξω από την αίθουσα το ένα ή το άλλο θέμα, ίσως θα μπορούσαμε να κερδίσουμε κάποιο χρόνο, ώστε να μπορέσουν να ξαναμιλήσουν όλοι οι ομιλητές το απόγευμα.
<P>
Κυρία Πρόεδρε, κύριε Επίτροπε, αγαπητοί συνάδελφοι, όλοι εμείς είχαμε θέσει μεγάλες ελπίδες στις μεταρρυθμιστικές προτάσεις την Επιτροπής. Και δεν τίθεται αμφιβολία ότι το συνολικό πακέτο για την ανάπτυξη της υπαίθρου, όπως και η σύμπτυξη πολλών κατευθυντηρίων γραμμών σε μία και μοναδική, εμπεριέχει εκτενείς προτάσεις και νέες ιδέες. Αλλά - ευθύς, θα πρέπει να προσθέσω - εξετάζοντας τις επικεφαλίδες των προτάσεων και των παρουσιάσεων, διαπιστώνω δεν ταιριάζουν όλες οι επικεφαλίδες με το υπόλοιπο μικρογραμμένο κείμενο. Και θα πρέπει να είμαστε προσεκτικοί, ώστε να μην δημιουργήσουμε ελπίδες, οι οποίες δεν θα εκπληρωθούν κατά την υλοποίηση.
<P>
Θα ασχοληθώ με την ανάπτυξη της υπαίθρου, εστιασμένος στις νέες προτάσεις, . Φυσικά, σε όλους εμάς, εδώ και χρόνια, έχει αποτυπωθεί μια στάση, από μια συζήτηση για το θέμα ότι η ανάπτυξη της υπαίθρου θα πρέπει - όπως είπε και η Επιτροπή - να θεωρηθεί πραγματικά σαν ένας δεύτερος πυλώνας που πρέπει να προστεθεί δίπλα στην κλασική, αν και μεταρρυθμισμένη γεωργική πολιτική στην γεωργική παραγωγή. Θα σας θυμίσω εκείνη την έξοχη συνδιάσκεψη που είχε διοργανώσει η Επιτροπή στο Cork, αν και είναι γνωστό ότι όταν κανείς συσκέπτεται χαλαρά, επιτρέπεται να κάνει και κάποια μικρά όνειρα για το μέλλον - αφού δεν είναι δυνατό να πραγματοποιούνται τα πάντα. Έτσι, είχαμε μεγαλύτερες ελπίδες, όμως δεν ήταν δυνατό να υλοποιηθούν όλες, μέσα από τις συγκεκριμένες προτάσεις.
<P>
Γνωρίζω επίσης ότι αυτό είναι δύσκολο, αλλά πιστεύω ότι η Επιτροπή, σε μια σειρά προτάσεων, έλαβε σε μεγάλο βαθμό υπ΄ όψιν της την ψαλίδα του Συμβουλίου για την πολυμορφία των χωρών μελών. Φυσικά, κανείς θα πρέπει να φροντίσει να σημειώνει πλειοψηφίες, όμως, το κάθε συνδικάτο, αν θέλει να πετύχει μια αύξηση μισθών κατά 3 %, ξεκινά με μια απαίτηση της τάξης των 6 %. Όταν κανείς πηγαίνει για συζήτηση έχοντας κατά νου τον πιθανό συμβιβασμό, δεν χρειάζεται να εκπλήσσεται, όταν, ιδιαίτερα στο θέμα των συζητήσεων για την γεωργική πολιτική, χάνει την διαπραγματευτικότητά του υπό την πολυπλευρεία των συμφερόντων.
<P>
Θέλω να εισέλθω ιδιαίτερα στο άρθρο 31, γιατί εκεί βρίσκεται το κεντρικό σημείο, που θα δώσει την απάντηση στο ερώτημά μας. Πόσο πολύ μπορούμε να λάβουμε υπ' όψιν μας, τις παραγωγικές δυνατότητες της υπαίθρου; Φυσικά, γύρω από το επίκεντρο της γεωργικής οικονομίας - και αναφέρομαι συνειδητά στην γεωργική και όχι αποκλειστικά στην αγροτική οικονομία - υπάρχει ασάφεια. Δεν έχουμε σαφή άποψη, που οδηγεί το πράγμα. Κύριε Επίτροπε και από εσάς ακούσαμε πολλές εξηγήσεις. Και αυτό είναι κάτι που μας καθησυχάζει. Αλλά πιστεύω ότι θα πρέπει να καθοριστεί σαφέστερα το τι θέλουμε να επιτύχουμε και θα πρέπει να υπάρξει μια καλύτερη προοπτική των πόρων, που θα έχουμε στη διάθεσή μας στο μέλλον. Εμείς, ως Κοινοβούλιο, δεν μπορούμε να είμαστε ικανοποιημένοι, καθώς μας δίνονται απλά υποσχέσεις για τη συγκεκριμένη διοαμόρφωση στα πλαίσια των κανόνων εφαρμογής.
<P>
Γνωρίζω ότι στα κείμενα των νόμων δεν είναι δυνατό να καταγραφούν τα πάντα με το νι και με το σίγμα. Και αυτό είναι κάτι που κριτικάρω ακόμη και σε μια ολόκληρη σειρά τροπολογιών των συναδέλφων μου από το Κοινοβούλιο. Είναι σαφές ότι πολλές καλές λεπτομέρειες, δεν μπορούν να εισαχθούν στα κείμενα των κανονισμών, αλλά θα έπρεπε να υπάρχει λίγο μεγαλύτερη σαφήνεια. Έτσι, όταν στους κανόνες εφαρμογής αποσαφηνιστεί το τι μπορεί να γίνει, τότε, αν είναι δυνατό, θα έπρεπε να βρεθεί μία φόρμουλα, κατά την οποία το Κοινοβούλιο θα έπρεπε να συμμετέχει ακόμη και πέρα από αυτά που γράφουν οι συνθήκες, σε μια ενέργεια καλής θέλησης της Επιτροπής.
<P>
Οι δύο πυλώνες, ακόμη δεν έχουν γίνει πυλώνες. Τουλάχιστον δεν είναι ακόμη πυλώνας ο δεύτερος, εκείνος της «ανάπτυξης της υπαίθρου», που εξακολουθεί να είναι ένα αδύναμο δεντράκι. Το δεντράκι αυτό πρέπει να το λιπάνουμε πολύ καλά, προκειμένου να αναπτύξει τον ίδιο κορμό, όπως και ο πρώτος πυλώνας. Και προς αυτή τη κατεύθυνση έχουμε ακόμη πολύ δρόμο μπροστά μας. Το Κοινοβούλιο γνωρίζει ότι η Επιτροπή βρίσκεται στο σωστό δρόμο, ο οποίος όμως εξακολουθεί να μην είναι προδιαγεγραμμένος με σαφήνεια. Ας προσπαθήσουμε από κοινού να καταστήσουμε αυτό το δρόμο πιο σαφή και επίσης, ίσως ανακαλύψουμε και έναν δρόμο, ώστε να γίνει κατανοητό στα ποικιλόμορφα κράτη μέλη ότι στην ανάπτυξη της υπαίθρου, το θέμα δεν είναι απλά και μόνο η χρηματοδότηση μη αγροτικών τομέων, αλλά ότι τελικά, η σταθεροποίηση της υπαίθρου, θα ήταν προς το συμφέρον της γεωργικής και αγροτικής οικονομίας.

<SPEAKER ID=252 NAME="Molterer">
Κυρία Πρόεδρε, κυρίες και κύριοι, χαίρομαι που λόγω αυτών των προφορικών ερωτήσεων μπορεί να συνεχιστεί ο διάλογος με το Ευρωπαϊκό Κοινοβούλιο, σχετικά με το τμήμα περί γεωργίας της Ατζέντας, ο οποίος, όπως φαίνεται από τη δική μου οπτική γωνία, ξεκίνησε πολύ θετικά στην Επιτροπή Γεωργίας και Ανάπτυξης της Υπαίθρου. Ενόψει του περιορισμένου χρόνου ομιλίας, θα προσπαθήσω να σας ενημερώσω πολύ συνοπτικά για την πρόοδο που σημείωσε το Συμβούλιο Υπουργών Γεωργίας, ερευνώντας, το πώς οι προθέσεις της Επιτροπής, θα μετατραπούν σε νομοθετικές πράξεις.
<P>
Θα συγκεντρωθώ στα σημαντικότερα ζητήματα, που θα αποτελέσουν τον πυρήνα μελλοντικών διαβουλεύσεων. Θέλω να επιστήσω την προσοχή σας στο ότι είναι αυτονόητο κάποια ζητήματα να εννοούνται, χωρίς να έχουν σχέση με τις διαβουλεύσεις του Συμβουλίου Υπουργών Γεωργίας την επόμενη εβδομάδα, κατά το οποίο θα γίνει προσπάθεια να διατυπωθεί μια καθαρή πολιτική θέση, ως συμβολή για το Ευρωπαϊκό Συμβούλιο στην Βιέννη.
<P>
Γνωρίζετε επίσης ότι η Προεδρία σκοπεύει να προβεί σε συζήτηση με την Επιτροπή Γεωργίας και Ανάπτυξης της Υπαίθρου άμεσα, μετά από το επόμενο Συμβούλιο.
<P>
Όλοι εμείς έχουμε επίγνωση της γενικότερης πρόκλησης της Ατζέντας 2000, και ειδικότερα της ιδιάζουσας θέσης που κατέχει η κοινή γεωργική πολιτική το πλαίσιο αυτό. Εν τω μεταξύ, στον κύκλο των Υπουργών Γεωργίας έχει αναγνωριστεί ότι η μεταρρυθμιστική διαδικασία που ξεκίνησε το 1992, είναι απαραίτητο να συνεχιστεί, να εμβαθυνθεί, να προσαρμοστεί και να συμπληρωθεί. Η αναγκαιότητα αυτή προκύπτει τόσο από τις εσωτερικές ανάγκες της γεωργίας, όπως και από τις νέες εξωτερικές προκλήσεις, όπως π.χ. του επικείμενου κύκλου του ΠΟΕ ή και της διεύρυνσης. Γι' αυτό, ως πολιτικά υπεύθυνοι για την γεωργία, είναι υποχρέωσής μας, να δράσουμε με κοινή ευθύνη και γρήγορα, ώστε να διαμορφώσουμε την ΚΓΠ και με αυτό, να προσφέρουμε ένα συγκεκριμένο προσανατολισμό στις διαπραγματεύσεις σε διεθνή επίπεδο. Η προσέγγιση αυτή, από τη δική μου σκοπιά τουλάχιστον, είναι συγκριτικά καλύτερη από μία αντίληψη που θα συνιστούσε να περιμένουμε και στη συνέχεια να είμαστε υποχρεωμένοι να λάβουμε κάποιες αποφάσεις οι οποίες θα μας επιβληθούν είτε από την χειροτέρευση των συνθηκών της αγοράς είτε από τους εταίρους μας των τρίτων χωρών.
<P>
Από αυτή τη σκοπιά ξεκινάμε από μια σειρά αρχικών σημείων, τα οποία εγκρίθηκαν και που μπορούν να εγκριθούν από τους περισσοτέρους συναδέλφους και τα οποία θα μπορούσαν να μας επιτρέψουν να ολοκληρώσουμε το φιλόδοξο σχέδιο της μεταρρύθμισης της κοινής γεωργικής πολιτικής κάτω από ικανοποιητικές συνθήκες, προς το καλώς ενούμενο συμφέρον της γεωργίας και των καταναλωτών. Επ' αυτού, εν πρώτης σκέφτομαι το ευρωπαϊκό γεωργικό πρότυπο, που θα πρέπει να επεκταθεί περισσότερο. Το πρότυπο μιας γεωργίας, η οποία, από τη μια θα πρέπει να είναι πολυλειτουργική και από την άλλη βιώσιμη και ανταγωνιστική και η οποία θα πρέπει να εκτείνεται σε ολόκληρη την ευρωπαϊκή επικράτεια, συμπεριλαμβανομένων των περιοχών με ειδικά προβλήματα. Το πρότυπο αυτό δεν είναι κάτι το καινούριο για εσάς, γιατί αποτελεί έμπνευση αυτού του Σώματος. Το πρότυπο αυτό επικυρώθηκε στα συμεμπεράσματα του Ευρωπαϊκού Συμβουλίου του Λουξεμβούργου.
<P>
Περαιτέρω, συμφωνούμε ότι η μεταρρύθμιση της κοινής γεωργικής πολιτικής, θα πρέπει να επιφέρει λύσεις, οι οποίες από οικονομικής άποψης θα πρέπει να είναι λογικές, στέρεες, κοινωνικά αποδεκτές και θα καθιστούν δυνατόν τα έσοδα στον γεωργικό τομέα να κινούνται σε εύλογα επίπεδα καθώς και να δημιουργηθεί μία εξισορροπημένη σχέση ανάμεσα στους παραγωγικούς τομείς, τους παραγωγούς και τις περιφέρειες, ενώ παράλληλα, θα καταστέλλουν τις στρεβλώσεις του ανταγωνισμού.
<P>
Τελικά, είμαστε αποφασισμένοι να τηρήσουμε τη δημοσιονομική πειθαρχεία και πρακτικά είμαστε ομόφωνα της άποψης ότι η κατευθυντήρια γραμμή για την γεωργία, χωρίς να παραβλέπονται αυτά που καλύπτει, θα πρέπει να διατηρηθεί κατ' αρχήν και διατηρώντας τον σημερινό τρόπου υπολογισμού ως ανώτατο όριο.Σχετικά με αυτό πρέπει ωστόσο να επισημάνωότι έχει αλλάξει η στάση μερικών αντιπροσωπειών όσον αφορά την κατευθυντήρια γραμμά για τη γεωργία καθώς και ότι μερικά από τα βάρη του προϋπολογισμού της ΚΓΠ θα πρέπει να μεταοπιστούν και να επιστρέψουν και πάλι στα κράτη μέλη.
<P>
Το Ευρωπαϊκό Συμβούλιο υποστηρίζει έτσι κι αλλιώς την αντίληψη ότι οι προτάσεις της Επιτροπής αποτελούν την βάση για περαιτέρω μεταρρυθμίσεις της κοινής γεωργικής πολιτικής. Αυτό σημαίνει ότι για την ολοκλήρωση αυτής της μεταρρύθμισης, απαιτείται η προσαρμογή αυτών των προτάσεων.
<P>
Σε σχέση με αυτό, είναι απαραίτητο για το Ευρωπαϊκό Συμβούλιο στην Βιέννη, συμβαδίζοτας με το χρονοδιάγραμμα του Κάρντιφ, να σημειώσει σημαντική πρόοδο όσον αφορά τις βασικές συνιστώσες της Ατζέντας 2000, ώστε το αργότερο μέχρι τον Μάρτιο του 1999, να μπορέσει να επιτευχθεί μια πολιτική συμφωνία για ολόκληρο το πακέτο της Ατζέντας 2000. Σε αυτό το θέμα, η αυστριακή Προεδρία βασίζεται στην ιδιαίτερα δημιουργική συνεργασία του Ευρωπαϊκού Κοινοβουλίου. Κύριε βουλευτή, όσον αφορά το Συμβούλιο Υπουργών Γεωργίας, έχει σημειωθεί σημαντική πρόοδος μετά από τη σύνοδο του Ευρωπαϊκού Συμβουλίου στο Κάρντιφ. Από την πλευρά του, το Συμβούλιο ολοκλήρωσε την φάση της διευκρίνησης και διαπίστωσης των ερωτημάτων που θα τεθούν στο επίκεντρο μελλοντικών διαπραγματεύσεων. Κατόπιν τούτου, το Συμβούλιο, μπορεί να προχωρήσει στην επόμενη και ουσιαστικότερη φάση, δηλαδή, την εξεύρεση λύσεων ή πιθανών επιλογών, για αυτά τα ερωτήματα.
<P>
Όπως διευκρίνισα ήδη στην αρχή της ομιλίας μου, το Συμβούλιο Υπουργών Γεωργίας θα πρέπει, στην συνεδρίασή του την επόμενη εβδομάδα, να ψηφίσει μία έκθεση, για την συνεδρίαση του Ευρωπαϊκού Συμβουλίου στην Βιέννη. Ο στόχος είναι να προβληθούν οι γενικές κατευθυντήριες γραμμές που προέκυψαν από τις μέχρι σήμερα εργασίες και η σημαντική πρόοδος που σημειώθηκε από το Κάρντιφ καθώς επίσης και να διασαφηνιστούν εκείνα τα ζητήματα, στα οποία εξακολουθούν να υπάρχουν σημαντικές διαφορές στις απόψεις των κρατών μελών.
<P>
Από τη δική μου σκοπιά, θα πρέπει επίσης να γίνει σαφές ότι μετά από το Ευρωπαϊκό Συμβούλιο στην Βιέννη, οι διαπραγματεύσεις θα πρέπει να προχωρήσουν με γοργό ρυθμό. Καθώς, θεωρώντας ότι το χρονοδιάγραμμα χειρισμού της Ατζέντας θα τηρηθεί έτσι όπως έχει καθοριστεί από το Ευρωπαϊκό Συμβούλιο στο Κάρντιφ, πιστεύω ότι είναι σκόπιμο να επιτευχθεί το γρηγορότερο δυνατό συμφωνία στα περισσότερα από τα ανοιχτά ζητήματα, ώστε στο Συμβούλιο Υπουργών Γεωργίας του Μαρτίου, να μη μείνει ανοιχτός προς συζήτηση, παρά μόνο ένας περιορισμένος αριθμός κεντρικών πολιτικών ζητημάτων, η λύση των οποίων, όπως φαντάζεστε, μπορεί να επηρεαστεί από την πορεία των διαβουλεύσεων άλλων πτυχών της Ατζέντας 2000, ιδιαίτερα δε από τους όρους χρηματοδότησης. Γι' αυτό, θα ήταν πολύ καλό να ετοιμαστούν έγκαιρα οι εισαγωγικές εκθέσεις του Ευρωπαϊκού Κοινοβουλίου. Διαπιστώνω δε με μεγάλη ικανοποίηση ότι σχετικά με ένα σημαντικότατο πλαίσιο αυτής της μεταρρύθμισης, συγκεκριμένα εκείνο της ανάπτυξης της υπαίθρου θα υπάρξει σύντομα αποτέλεσμα.
<P>
Όσον αφορά τη μεταρρύθμιση της κοινής οργάνωσης των αγορών των σιτηρών, βοείου κρέατος και γάλακτος, θα ήθελα να υπενθυμίσω ότι το Συμβούλιο Υπουργών Γεωργίας, στην συνεδρίαση του Νοεμβρίου, είχε την γνώμη ότι συνεχίζει σε γενικές γραμμές να ισχύει η προσέγγιση που χρησιμοποιείται από το 1992, δηλαδή η μείωση των μέτρων στήριξης των τιμών σε συνδιασμό με άμεσες αντισταθμιστικές ενισχύσεις και με συνοδευτικά μέτρα. Εκτός αυτού, το Συμβούλιο είχε την άποψη ότι θα πρέπει να εξετάζεται από περίπτωση σε περίπτωση και λαμβάνοντας υπ' όψιν όλες τις εσωτερικές και εξωτερικές διαθέσιμες πληροφορίες επι του αντικειμένου, κατά πόσο είναι κατάλληλη η εν λόγω για την αντιμετώπιση της συγκεκριμένης περίπτωσης και πάνω απ' όλα, ποιά θα είναι πρέπει να είναι η αναλογία σε αυτόν τον συνδυασμό μέτρων για την εκάστοτε περίπτωση. Όμως, υπό το φως των μέχρι τώρα εργασιών, γίνεται φανερό ότι το ζήτημα της καταλληλότητας, αξιολογείται από κάθε κράτος μέλος διαφορετικά.
<P>
Ωστόσο, πάνω σ' αυτό το θέμα υπάρχει σχετικά ευρεία συναίνεση για το ότι αυτή η προσέγγιση θα πρέπει να εφαρμοστεί στον τομέα των αγροτικών καλλιεργειών, ασχέτως από το ποσοστό μείωσης της τιμής παρεμβάσεως και το ύψος της αντισταθμιστικής ενίσχυσης. Όσον αφορά το βόειο κρέας, θεωρείται από την πλειοψηφία των Αντιπροσωπειών ότι και εδώ είναι σκόπιμη αυτή η προσέγγιση, ασχέτως και πάλι, από το ποσοστό μείωσης της τιμής παρεμβάσεως και το ύψος της αντισταθμιστικής ενίσχυσης. Όμως, ορισμένες αντιπροσωπείες αμφισβητούν αν μέσα από αυτή τη προσέγγιση, είναι δυνατή μια πραγματική ρύθμιση της προσφοράς, συνιστώντας να προβλεφθούν επιπρόσθετα μέτρα για τον έλεγχο της προσφοράς, πράγμα που θα σήμαινε μικρότερη μείωση της τιμής παρεμβάσεως.
<P>
Όσον αφορά τα γαλακτοκομικά προϊόντα, οι θέσεις των αντιπροσωπειών διίστανται σημαντικά. Ορισμένα κράτη είναι της άποψης ότι αυτή η προσέγγιση, ιδιαίτερα όσον αφορά τη μείωση των τιμών, δεν είναι απαραίτητη υπό τις παρούσες συνθήκες της αγοράς. Αλλοι πάλι, θεωρούν μια ριζική τροποποίηση του συστήματος, ως αναπόφευκτη.
<P>
Αυτές οι διαφορές απόψεων είναι η συνέπεια των αντιθετικών θέσεων που έλαβαν οι Αντιπροσωπίες γιατο θέμα της μελλοντικής ποσόστωσης του γάλατος. Και ενώ μια πλειοψηφία των Αντιπροσωπειών επιθυμεί τη διατήρηση αυτής της ποσόστωσης, μερικά κράτη μέλη, εισηγούνται την κατάργησή της, μέχρι το 2006. Ως προς την οργάνωση της αγοράς του κάθε προϊόντος ξεχωριστά, υπάρχει μια σειρά λεπτομερειών, τις οποίες, θα μπορούσαμε να διευκρινίσουμε στη συζήτησή μας επιπρόσθετα.
<P>
Σχετικά με την μεταρρυθμιστική πρόταση για την κοινή οργάνωση της αγοράς του οίνου, η οποία υποβλήθηκε τον Ιούλιο, αυτή τη στιγμή γίνεται ο τεχνικός έλεγχος, ώστε στη συνέχεια να μπορούν να εντοπιστούν με γοργά βήματα, τα κεντρικά ερωτήματα σε πολιτικό επίπεδο. Γι' αυτό το λόγο, αυτή τη στιγμή, δεν μπορώ να σας δώσω μια λεπτομερή επισκόπηση των θέσεων των χωρών μελών.
<P>
Όμως, επειδή μου φαίνονται πολύ σημαντικές, θέλω να κάνω δύο παρατηρήσεις, : Βάσει της μέχρι τώρα συζήτησής, καθώς και της προσανατολιστικής συζήτησης που διεξήχθη στο Συμβούλιο τον Σεπτέμβριο, το συμπέρασμα είναι ότι τα κράτη μέλη θεωρούν την τωρινή πρόταση του Συμβουλίου, σε γενικές γραμμές, σαν μια πολύ καλύτερη βάση για συζητήσεις, απ' ότι ήταν η πρόταση που έγινε το 1993/94. Θεωρείται δε ως σημαντική πρόοδος, η πιο ευέλικτη αντίληψη και οι γενικότεροι στόχοι.
<P>
Επίσης, κύριε βουλευτά, επειδή θέσατε την ερώτηση, σημειώνω ότι αυτή η πρόταση θα πρέπει να θεωρηθεί σαν συστατικό στοιχείο του γενικού πακέτου στα πλαίσια της μεταρρύθμισης της κοινής γεωργικής πολιτικής, υπό το πλαίσιο της Ατζέντας 2000. Προκειμένου να επιτευχθεί αυτός ο στόχος, θα πρέπει το συντομότερο δυνατό να σημειωθεί πρόοδος. Θα ήταν δε πολύ επιβοηθητικό και γι' αυτό κάνω έκκληση στο Σώμα, να εγκριθεί η θέση σχετικά με αυτή την πρόταση το ταχύτερο δυνατόν, ώστε κι εμείς, από την πλευρά του Συμβουλίου, να μπορέσουμε εν επιτύχουμε την ανάλογη πρόοδο.
<P>
Πολύ, πάρα πολύ σημαντική πρόοδος σημειώθηκε ήδη στον τομέα της ανάπτυξης της υπαίθρου. Εδώ, πρόκειται για ένα ιδιαίτερα σημαντικό ζήτημα, που αφορά το μέλλον των αγροτών μας, καθώς και ολόκληρο τον τομέα της υπαίθρου. Γι' αυτό και η Προεδρεία, αφιέρωσε την άτυπη συνεδρίασή της στο St. Wolfgang, σε αυτό το θέμα. Στο Συμβούλιο επικρατεί η ομόφωνη αποδοχή ότι η πολιτική για την ανάπτυξη της υπαίθρου έχει να διαδραματίσει ένα θεμελιακό ρόλο, ως ένας δεύτερος πυλώνας της κοινής γεωργικής πολιτικής. Σε γενικές γραμμές είναι σύμφωνες και οι Αντιπροσωπείες, με το ως προς αυτή την πολιτική συνιστώμενο ολκληρωμένο σχέδιο. Επίσης, επικρατεί ευρύτερη συμφωνία, πάνω στους στόχους που θα πρέπει να ακολουθηθούν, ως προς την υποστήριξη για την ανάπτυξη της υπαίθρου. Επίσης, είχε θετικό αντίκτυπο και η ιδέα να αναπτυχθεί η δασοκομία και να συμπεριληφθεί στο πακέτο των μέτρων για την ανάπτυξη της υπαίθρου, αν και δεν σας κρύβω ότι τα κράτη μέλη εξακολουθούν να παρουσιάζουν διαφορετικές αντιλήψεις, αναφορικά με το εύρος μεμονωμένων μέτρων, επειδή ο τομέας αυτός εμπίπτει επί το πλείστον στην αρμοδιότητα των κρατών μελών.
<P>
Διάφορα σημαντικά ερωτήματα θα πρέπει να εξεταστούν πιο ουσιαστικά, ώστε να μπορέσει να επιτευχθεί η τελική αποσαφήνιση. Από τη δική μου σκοπιά, πρόκειται ιδιαιτέρως: Κατά πρώτον, για το είδος των ειδικών μέτρων που μπορούν να εφαρμοστούν. Εδώ, το ερώτημα που τίθεται είναι, αν αυτά τα μέτρα θα αφορούν μόνο τις δραστηριότητες που σχετίζονται με την γεωργία, με όλες τις πολυλειτουργικές της πτυχές ή αν θα πρέπει να σκεφτεί κανείς και για πολυτομεακές παρεμβάσεις για τη στήρηξη της υπαίθρου, πέραν των αγροτικών εργασιών με τη στενότερη έννοια του όρου.
<P>
Δεύτερον: Η σύνδεση που έχει προταθεί από την Επιτροπή, της αντισταθμιστικής αποζημίωσης προς τις μειονεκτικές περιοχές, με την τήρηση ορισμένων οικολογικών διατάξεων, σχολιάζεται από πολυάριθμες Αντιπροσωπείες, ως προς το ότι η διαφορική αντισταθμιστική αποζημίωση, θα πρέπει κατά κύριο λόγο, να αποτελέσει ένα κοινωνικοοικονομικό μέσο, για την αντιστάθμιση των φυσικών μειονεκτημάτων.
<P>
Και τελικά κατά τρίτον, το ζήτημα των χρηματοδοτικών πηγών και ιδιαίτερα της πρόταση της Επιτροπής, να ζητηθεί η μετάθεση των μέτρων για τη ανάπτυξη της υπαίθρου, ααπό την αρμοδιότητα του τμήματος προσανατολισμού του Ευρωπαϊκού Γεωργικού Ταμείου, στην αρμοδιότητα του τμήματος Εγγυήσεων.
<P>
Όσον αφορά τον κανονισμό για τη χρηματοδότηση, είναι σαφές ότι οι διαβουλεύσεις για αυτό το θέμα είναι λογικό να ολοκληρωθούν σε μια μετέπειτα φάση και ιδιαίτερα υπό το φως των διαπραγματεύσεων για άλλα τμήματα των προτάσεων της Επιτροπής που θα υιοθετηθούν στις διατάξεις του κανονισμού.
<P>
Από τη δική μου σκοπιά, σχετικά με το ζήτημα των κανονισμών οριζοντίου χαρακτήρα έχω να πω ότι οι προτάσεις αυτές, αποτελούν καινοτομίες, οι οποίες θα έπρεπε να εξεταστούν με πάρα πολύ μεγάλη προσοχή, προτού μπορέσουν να αποτελέσουν κατευθυντήριες γραμμές της κοινής πολιτικής.
<P>
Όσον αφορά τις περιβαλλοντολογικές οδηγίες, υπάρχει γενικά συναίνεση σε ότι αφορά την αναγκαιότητα προώθησης των περιβαλλοντολογικών στόχων, πράγμα που βασικά αντιστοιχεί στο ευρωπαϊκό γεωργικό πρότυπο, του οποίου την ανάπτυξη επιζητούν όλα τα Όργανα. Όμως, θα πρέπει να εξεταστεί με ακρίβεια, το πώς θα επιτευχθούν αυτοί οι στόχοι. Ιδιαιτέρως προβάλει το ερώτημα, αν θα επιτευχθούν στα πλαίσια της κοινής οργάνωσης της αγοράς ή βάση ειδικών περιβαλλοντικών ρυθμιστικών πλαισίων.
<P>
Όσον αφορά τα κριτήρια που τίθενται στην απασχόληση των εργαζομένων, οι θέσεις των κρατών μελών διαφέρουν τόσο στα βασικά σημεία, όσο και προς τον τρόπο. Πρόκειται για ένα ιδιαίτερα ευαίσθητο θέμα, που πρέπει ακόμη να δοκιμαστεί.
<P>
Και τελικά, σχετικά με την πτωτική διαμόρφωση της ενίσχυσης σε σχέση με το μέγεθος της επιχείρησης και το συνολικό ποσό ενίσχυσης διαπιστώνεται ότι οι Αντιπροσωπείες έχουν διαφορετικές αντιλήψεις. Πολλές αντιπροσωπείες συμφωνούν κατά βάση, δηλαδή είναι ανοιχτές προς το ανώτατο οριακό ποσόν, ενώ κάποιες άλλες Αντιπροσωπείες, απορρίπτουν την κοινοτική προσέγγιση, μέχρι και σήμερα.
<P>
Ελπίζω, ότι εν ολίγοις σας παρουσίασα τις σημαντικότερες πληροφορίες αναφορικά με το σημείο που βρίσκονται οι εγασίες στο Συμβούλιο Υπουργών Γεωργίας, καθώς και τις προοπτικές για τη συνέχισή τους, σε σχέση με το της Ατζέντας 2000 τμήμα που αφορά τη γεωργία.
<P>
Είμαι σίγουρος ότι αυτός ο διάλογος θα συντείνει να προωθηθούν οι σκέψεις, που αναπτύχθηκαν και στο πλαίσιο του δικού σας θεσμικού οργάνου. Μπορείτε να ήσαστε βέβαιοι ότι η αυστριακή Προεδρία επιθυμεί να εφαρμόσει οτιδήποτε είναι αναγκαίο, ώστε να μπορεί να πραγματοποιηθεί το χρονοδιάγραμμα του Κάρντιφ και με αυτό, η ολοκλήρωση, τον Μάρτιο του 1999, προς όφελος και του τομέα της γεωργίας, που έχει την ανάγκη ααποσαφήνισης των μελλοντικών προοπτικών. Ευχαριστώ.

<SPEAKER ID=253 NAME="Πρόεδρος">
Ευχαριστώ πολύ, κύριε Υπουργέ.
<P>
Αγαπητοί συνάδελφοι, μόλις τώρα έκανα έναν υπολογισμό και θα συνεδριάσουμε μέχρι τις 12 τα μεσάνυχτα. Ο χρόνος που έχει προβλεφθεί για τον κάθε ομιλητή έχει υπολογιστεί έτσι, ώστε για να προλάβουμε, θα πρέπει όλοι σας να πειθαρχήσετε πάνω στον προβλεπόμενο χρόνο ομιλίας και αν είναι δυνατό να κάνετε και κάποια οικονομία.
<P>
Σχετικά με αυτό, θέλω να ρωτήσω κάτι τον κύριο Fischler. Βασικά τώρα θα λαμβάνατε το λόγο και επίσης, θα μιλούσατε άλλη μία φορά, στο τέλος της συζήτησης. Θα μπορούσατε να παρουσιάσετε την ομιλία σας στο τέλος ή θέλετε να μιλήσετε τώρα;

<SPEAKER ID=254 NAME="Fischler">
Κυρία Πρόεδρε, κυρίες και κύριοι βουλευτές. Κατ' αρχάς τα καλά νέα: Θα επεξεργαστώ όλα μαζί τα θέματα, και έτσι δεν θα χρειαστεί να πάρω ξανά τον λόγο στο τέλος. Θα ήθελα όμως να ευχαριστήσω πολύ για αυτή την ευκαιρία που μου δόθηκε να μιλήσω εδώ και σήμερα. Σκέφθηκα να χωρίσω στα δύο την ομιλία μου. Κατ' αρχάς θα ήθελα να πάρω θέση σχετικά με την προφορική ερώτηση του κ. Colino Salamanca και κατόπιν να αναφερθώ στην έκθεση του κ. Gφrlach. Πριν το κάνω όμως αυτό θα ήθελα να ευχαριστήσω ιδιαιτέρως για την εργασία που έχουν κάνει όλους τους εισηγητές εκθέσεων, και άλλων τοποθετήσεων καθώς και τους συντάκτες κειμένων εργασίας.
<P>
Σε πιο σημείο βρισκόμαστε στην συζήτηση σχετικά με τις μεταρρυθμίσεις; Το σε πιο ακριβώς σημείο βρίσκεται η συζήτησή τους στο Συμβούλιο, σας το περιέγραψε διεξοδικά μόλις πριν από λίγο ο Πρόεδρος του Συμβουλίου - δεν χρειάζεται να τα επαναλάβω. Μόνο ένα σημείο θα ήθελα να τονίσω για μια ακόμη φορά: Χρειαζόμαστε τη μεταρρύθμίση, και τη χρειαζόμαστε τώρα. Χρειαζόμαστε μία πραγματική μεταρρύθμιση. Με ημίμετρα, με φαινομενικές μεταρρυθμίσεις ή με μεταρρυθμίσεις light δεν πρόκειται να πετύχουμε σε καμιά περίπτωση τους στόχους που θέσαμε, οι οποίοι αποτελούν αξίωση και του Κοινοβουλίου επίσης. Τα προβλήματα στην Ασία καθώς επίσης και η κρίση στη Ρωσία κάνουν εν τω μεταξύ ορισμένους να αμφισβητούν την αναγκαιότητα για μεταρρυθμίσεις και την μεταρρυθμιστική προσέγγιση της κοινής γεωργικής πολιτικής. Ορισμένοι υποστηρίζουν ότι οι παραδοχές που κάναμε σχετικά με τις εξελίξεις στη παγκόσμια αγορά ήταν υπερβολικά αισιόδοξες, έτσι λένε, και συχνά αυτό λέγεται από τους ίδιους εκείνους ανθρώπους, οι οποίοι ασκούσαν, λίγο μόλις καιρό πριν, κριτική, χαρακτηρίζοντας τις εκτιμήσεις μας ως υπερβολικά απαισιόδοξες.
<P>
Επιτρέψτε μου λοιπόν να το ξεκαθαρίσω ότι δεν άλλαξε τίποτα το σημαντικό στις παραδοχές, στις οποίες βασίστηκαν οι προτάσεις μας, σχετικά με τις μεσοπρόθεσμες και τις μακροπρόθεσμες εξελίξεις στον τομέα της προσφοράς και ζήτησης. Η μεταρρυθμιστική μας προσέγγιση απλά επιβεβαιώθηκε από τις νέες έρευνες που πραγματοποιήσαμε. Μια αύξηση της κατανάλωσης, στις νέες βιομηχανικές χώρες της Ασίας ιδιαίτερα, η οποία συνδέεται με τις μικρές μόνο πιθανότητες που υπάρχουν για αύξηση της εκεί παραγωγής, θα διεγείρει το εμπόριο αγροτικών προϊόντων και τις τιμές της παγκόσμιας αγοράς.
<P>
Ακόμη και αν η οικονομική ανάπτυξη υπέστη βραχυπρόθεσμη ανακοπή λόγω των προβλημάτων στην Ασία, δεν πρόκειται αυτό να αλλάξει τίποτα το σημαντικό στις μακροπρόθεσμες εξελίξεις. Θα υπάρξουν οπωσδήποτε ευκαιρίες για την αγροτική μας οικονομία, εάν είμαστε διατεθειμένοι, να ακολουθήσουμε τον δρόμο των μεταρρυθμίσεων. Και εάν δεν κάνουμε κάτι τέτοιο; Τότε, όπως δείχνει η ανάλυσή μας, για τον τομέα των δημητριακών, τα αποθέματα παρέμβασης θα αυξηθούν από 14 εκατομμύρια τόνους κατά το τρέχον οικονομικό έτος, σε 51 εκατομμύρια τόνους κατά το τέλος του 2005. Στον τομέα του βοείου κρέατος οι εκτιμήσεις επιβεβαιώνουν επίσης την επείγουσα ανάγκη για μεταρρυθμίσεις. Χωρίς μεταρρύθμιση, υπολογίζεται ότι στα μέσα της επόμενης δεκαετίας θα υπάρξουν πλεονάσματα ενός εκατομμυρίου πεντακοσίων χιλιάδων τόνων.
<P>
Στον τομέα του γάλακτος η κατάσταση είναι βέβαια λιγότερο δραματική, όμως με τη σημερινή πολιτική του γάλακτος δεν μπορεί η ευρωπαϊκή γαλακτοκομική βιομηχανία να κερδίσει από τις αναμενόμενες ευνοϊκές εξελίξεις, ιδιαίτερα σε σχέση με τις εξαγωγές τυριών. Θεωρώ λοιπόν απαραίτητο να ακολουθήσει η Κοινότητα μια μακροπρόθεσμη προοπτική και να μην επιτρέψει να παρασυρθεί από τα βραχυπρόθεσμα προβλήματα. Επιπρόσθετα, είναι σε κάθε περίπτωση απαραίτητο το να τακτοποιηθούν οι δικές της αγορές μέσω μιας μεταρρύθμισης.
<P>
Οι τρεις θεμελιώδεις αρχές για την πραγματοποίηση της μεταρρύθμισης παραμένουν αναλλοίωτες. Πρώτον: θα πρέπει να αναπτύξουμε παραπέρα το ευρωπαϊκό γεωργικό πρότυπο, με το να βελτιώσουμε αισθητά την ανταγωνιστικότητα του αγροτικού τομέα. Δεύτερον: για την ενίσχυση του ευρωπαϊκού αγροτικού προτύπου θα πρέπει να ενσωματώσουμε στο αγροτικό μας σύστημα την πολυλειτουργικότητα. Έτσι λοιπόν, οι μεταρρυθμίσεις της αγοράς θα πρέπει να υποστηρίζονται από μια πιο ενεργό αγροτική πολιτική ανάπτυξης και μάλιστα παντού μέσα στην Κοινότητα. Για να εξασφαλισθεί η συνοχή και για να αποφευχθούν οι αντιφάσεις, θα πρέπει να συνδεθούν εντονότερα μεταξύ τους η αγροτική ανάπτυξη και η πολιτική σε σχέση με τις αγορές, ώστε η χρηματοδότηση της αγροτικής ανάπτυξης να πραγματοποιηθεί εκτός των περιφερειών του στόχου 1 του Ευρωπαϊκού Γεωργικού Ταμείου Προσανατολισμού και Εγγυήσεων - Τμήμα Εγγυήσεων. Τρίτον: ακόμη και με καλύτερο προσανατολισμό σε σχέση με τις αγορές, η αγροτική πολιτική εξακολουθεί να χρειάζεται ένα όριο ασφαλείας, ώστε να είναι σε θέση να αντιδρά στις απρόβλεπτες εξελίξεις.
<P>
Οι τελευταίες οικονομικές κρίσεις κατέδειξαν ακριβώς το ότι η παγκόσμια αγορά δεν παρουσιάζει μόνο ενδιαφέρουσες εξαγωγικές ευκαιρίες, αλλά εμπεριέχει και ορισμένους κινδύνους, στους οποίους θα πρέπει να προσαρμοστούν οι αγρότες μας. Σε ιδιαίτερα δύσκολες όμως χρονιές, όπως στη περίπτωση κλιματολογικών καταστροφών ή κατάρρευσης των αγορών σε εκτεταμένες περιοχές, θα πρέπει οι αγρότες να μπορούν να βασίζονται στην αλληλεγγύη της Κοινότητας.
<P>
Ο κ. Colino Salamanca το έθιξε αυτό, ότι στη συζήτηση σχετικά με τη χρηματοδότηση της κοινοτικής πολιτικής, η έκθεση σχετικά με τους ίδιους πόρους παίζει προς το παρόν έναν μεγαλύτερο ρόλο. Σε σχέση με αυτό θα ήθελα να επιστήσω την προσοχή σας κύριε βουλευτά, στο ότι υπάρχει ένας κατάλογος στον οποίο αναφέρονται με ακρίβεια όλες οι πληρωμές οι οποίες έχουν συμπεριληφθεί στους υπολογισμούς. Έχουν καταρτισθεί από την Γενική Διεύθυνση XIX. Τον έχω ήδη διαθέσει σε μεμονωμένους βουλευτές. Θα τον στείλω ευχαρίστως και σε εσάς.
<P>
Με την έκθεση αυτή δεν θελήσαμε τίποτα περισσότερο παρά να δημιουργήσουμε μια αντικειμενική βάση για συζήτηση και να καταδείξουμε το ποιες βασικές εναλλακτικές λύσεις υπάρχουν ώστε να μπορέσουμε να ελέγξουμε καλύτερα τις ισορροπίες του προϋπολογισμού. Αυτό σημαίνει ότι η συγχρηματοδότηση δεν είναι κατ' αρχάς η μοναδική πιθανή λύση, σημαίνει όμως επίσης ότι θα προβούμε σε πρόταση μόνον όταν θα υπάρξει προς τη κατεύθυνση αυτή μια ξεκάθαρη πολιτική βούληση των κρατών μελών. Δεν θα ήθελα όμως να αποκλείσω και την πιθανότητα, κατά τη διάρκεια της συζήτησης, να αποκρυσταλλωθούν και τελείως διαφορετικές απόψεις. Έτσι, εδώ στο Ευρωπαϊκό Κοινοβούλιο, ορισμένα μέλη έκαναν ήδη σαφές ότι πιθανώς να είναι αναγκαίο, να δημιουργηθεί μια νέα ισορροπία μεταξύ της πολιτικής της αγοράς και της πολιτικής της ανάπτυξης των αγροτικών περιοχών.
<P>
Για ένα μόνο πράγμα θα ήθελα να σας προειδοποιήσω, για την εσφαλμένη δηλαδή άποψη ότι θα μπορούσαμε να ρυθμίσουμε τα προβλήματα του προϋπολογισμού, με το να αποφύγουμε τις μεταρρυθμίσεις, περιορίζοντας τον εαυτό μας σε επεμβάσεις ωραιοποίησης και μόνο. Διότι οι μικρο-μεταρρυθμίσεις θα αποστερούσαν τους αγρότες από τις μελλοντικές προοπτικές τους. Μια τέτοια στρατηγική θα αποτελούσε επικίνδυνη οφθαλμαπάτη και θα κατέληγε σε βάρος των μελλοντικών προοπτικών της γεωργίας μας. Εάν δεν κάνουμε σήμερα σοβαρές προσπάθειες για να φθάσουμε όσο το δυνατόν πιο σύντομα σε συμφωνία, τότε υπάρχει ο κίνδυνος να στενέψουν τα οικονομικά περιθώρια τόσο πολύ, ιδιαίτερα από την άλλη πλευρά, ώστε να χρειασθεί να πραγματοποιηθούν αργότερα οι μεταρρυθμίσεις χωρίς την υφιστάμενη σήμερα δυνατότητα στήριξης. Το ερώτημα είναι: Το θέλουμε αυτό, ή ακόμη το θέλετε εσείς αυτό;
<P>
Οι προτάσεις της Ατζέντα, όπως αυτές υφίστανται σήμερα, προβλέπουν την λήψη μέτρων για την στήριξη του εισοδήματος και οι φόβοι που εκφράσθηκαν από την πλευρά των ενώσεων σχετικά με τις εισοδηματικές επιπτώσεις των προτάσεων, απορρίφθηκαν εκ νέου. Στο μεταξύ υπάρχουν οι διεξοδικές αναλύσεις δύο πανεπιστημίων, στις οποίες διερευνήθηκαν οι οικονομικές επιπτώσεις των προτάσεων. Οι μελέτες αυτές αποτελούν τις πληρέστερες τις πιο εκτεταμένες και ακόμη τις πιο ανεξάρτητες έρευνες που έγιναν ποτέ μέχρι σήμερα σε σχέση με αυτό το θέμα.
<P>
Σε αντίθεση με πολλές γεωργικές ενώσεις, και τα δύο αυτά πανεπιστήμια εφάρμοσαν όχι στατικά, αλλά δυναμικά μοντέλα, τα οποία λαμβάνουν υπ' όψη τους και τις διαρθρωτικές εξαρτήσεις ανάμεσα στους επιμέρους τομείς της παραγωγής, τις μειώσεις κόστους, καθώς και την αναμενόμενη διαρθρωτική εξέλιξη. Ακολουθώντας αυτές τις παραδοχές - μοντέλου, καταλήγει κανείς στο συμπέρασμα ότι το εισόδημα του τομέα θα παρουσιάσει μέχρι το έτος 2005 μια μικρή ονομαστική αύξηση. Εάν ληφθεί επιπρόσθετα υπ' όψη η πιθανή διαρθρωτική εξέλιξη, τότε θα μπορούσε να υπάρξει και σημαντική πραγματική αύξηση στο κατά κεφαλήν γεωργικό εισόδημα.
<P>
Ο κ. Colino Salamanca ρώτησε: ποιες διαρθρωτικές εξελίξεις αποτελούν τη βάση των μελετών αυτών; Θα μου επιτρέψετε να επιστήσω τη προσοχή σας στο γεγονός ότι οι μέσοι ρυθμοί μείωσης του αριθμού των μονάδων πριν από τη μεταρρύθμιση του 1992 υπήρξαν μεγαλύτεροι απ' ότι μετά τη μεταρρύθμιση του 1992, και επίσης για την περίοδο την οποία περιλαμβάνουμε στον σχεδιασμό μας, η αναμενόμενη μείωση των μονάδων ανά έτος θα είναι κατά μέσο όρο μικρότερη από τον μέσο όρο της τελευταίας περιόδου.
<P>
Θα ήθελα να τονίσω ότι θα μπορούσε τελικά να αποδειχθεί ότι, για να καταστεί δυνατή η λήψη μιας απόφασης, είναι αναγκαίο να γίνουν τροποποιήσεις των προτάσεων. Στο σημείο αυτό όμως, θα πρέπει να διατηρήσουμε πλήρως τις μεταρρυθμιστικές αρχές που επιλέξαμε. Και τώρα φθάνω στην έκθεση Gφrlach: Με τον συγκερασμό των μέχρι τώρα πολιτικών που αποτελούνται από επί μέρους στοιχεία και μιας επειγόντως απαραίτητης διεύρυνσης των αγροτικών δραστηριοτήτων σε ένα ενιαίο σύνολο, επιθυμούμε να καταστήσουμε την αγροτική ανάπτυξη τον δεύτερο πυλώνα της Κοινής Γεωργικής Πολιτικής και να απλοποιήσουμε ταυτόχρονα σε σημαντικό βαθμό τις προδιαγραφές, τις μεθόδους και τα κριτήρια επιδοτήσεων. Ο κ. Gφrlach έχει δίκιο όταν λέει ότι ο δεύτερος πυλώνας δεν είναι ακόμη τόσο ισχυρός όσο ο πρώτος, εμείς όμως - τουλάχιστον από την πλευρά της Επιτροπής - είμαστε πρόθυμοι, να εργαστούμε σε κάθε περίπτωση ώστε να τον καταστήσουμε όσο το δυνατόν πιο ισχυρό.
<P>
Οι τροπολογίες σας, κυρίες και κύριοι, καταστούν σαφείς τους ενδοιασμούς του Κοινοβουλίου. Ελπίζω λοιπόν, στον λίγο χρόνο που διαθέτω να μπορέσω να διαλύσω αυτούς τους ενδοιασμούς ή τουλάχιστον να καταστήσω σαφές το που και για ποιόν λόγο έχουμε διαφορετικές απόψεις. Ο σημαντικότερος στόχος της πολιτικής της αγροτικής ανάπτυξης είναι το να καταστήσουμε δυνατή την κατάρτιση συνεκτικών προγραμμάτων σε όλη την έκταση της Κοινότητας. Για αυτό χρειαζόμαστε ένα πλαίσιο το οποίο να είναι κατ' αρχάς αρκετά ευέλικτο, για να ληφθούν υπόψη οι διάφορες ανάγκες και ο πλούτος των δυνατοτήτων των αγροτικών περιοχών της Ευρώπης, και το οποίο να αποτελεί κατά δεύτερον λόγο αφετηρία ολοκληρωμένου σχεδιασμού και να εξασφαλίζει κατά τρίτο λόγο την θετική ανάπτυξη μιας αγροτικής και δασοπονικής οικονομίας που να έχει διάρκεια. Χαιρετίζω το γεγονός ότι οι βασικοί στόχοι υποστηρίζονται και από τον εισηγητή της έκθεσης.
<P>
Οι υφιστάμενες τροπολογίες, μπορούν, χονδρικά μιλώντας, να καταταχθούν σε τρεις ομάδες. Ορισμένες από τις προτεινόμενες τροποποιήσεις αποσκοπούν στην αλλαγή του πυρήνα των προτάσεών μας και βρίσκονται, για τον λόγο αυτό, σε αντίθεση με τις βασικές μας σκέψεις. Έτσι, μια σειρά τροποπολογιών, αποβλέπει στο να περιορισθούν τα προγράμματα της αγροτικής ανάπτυξης, έξω από τις περιφέρειες του στόχου 1 και του στόχου 2, στους αγρότες και μόνο. Όμως, ακόμη και εάν αναγνωρίσουμε τον ρόλο - κλειδί της αγροτικής οικονομίας οι αγρότες από μόνοι τους δεν μπορούν παρ' όλα αυτά να εξασφαλίσουν την βιωσιμότητα των αγροτικών περιοχών. Ποιες προοπτικές θα είχαν τα αδέρφια του κληρονόμου του αγροκτήματος; Τους απομένει μόνο η μετανάστευση; Για τους λόγους αυτούς προτείναμε, στο άρθρο 31, την επέκταση των μέτρων για την στήριξη της αγροτικής ανάπτυξης. Η επιλογή των προτεραιοτήτων θα πρέπει όμως να επαφεθεί στα κράτη μέλη ή στις περιφέρειες. Είμαι βέβαιος ότι ο εισηγητής της έκθεσης, ο κ. Gφrlach, συμμερίζεται στο σημείο αυτό την άποψή μου.
<P>
Ένα ακόμη ζήτημα, που σείει τις βάσεις του προτεινόμενου Κανονισμού, θίγεται σε ορισμένες τροπολογίες, οι οποίες ενασχολούνται με γεωργοπεριβαλοντικά μέτρα. Κατά την άποψη της Επιτροπής αυτό αποτελεί ένα στοιχείο - κλειδί της πρότασής μας. Και για τον λόγο αυτό είναι και το μοναδικό τμήμα το οποίο και θα έπρεπε να είναι δεσμευτικό σε όλη την έκταση της Κοινότητας. Για την αξιοπιστία των μέτρων αυτών όμως, είναι απαραίτητο, αυτά να συνεισφέρουν πράγματι στην βελτίωση του περιβάλλοντος.
<P>
Ειδικά όμως δύο από τις σημερινές τροπολογίες, η υπ' αριθ. 55 και 56, θα επηρέαζαν σε σημαντικό βαθμό τα προτεινόμενα μέτρα γεωργοπεριβαλλοντικού χαρακτήρα. Μια από τις προτάσεις θα είχε ως αποτέλεσμα, όλοι οι αγρότες που καλλιεργούν μεγάλες εκτάσεις να λαμβάνουν αυτόματα περιβαλλοντικές επιδοτήσεις, χωρίς καν να ελέγχεται η περιβαλλοντική ωφέλεια. Κάτι τέτοιο θα μπορούσε να έχει ως αποτέλεσμα, τα προτεινόμενα μέτρα γεωργοπεριβαλλοντικού χαρακτήρα να έρθουν, στα πλαίσια της κοινής οργάνωσης της αγοράς, σε σύγκρουση με τις αντισταθμιστικές πληρωμές και τις επιδοτήσεις εκτατικοποίησης. Σας υπενθυμίζω στο σημείο αυτό τους ενδοιασμούς εκείνους, οι οποίοι εκφράσθηκαν κατά τον τελευταίο μήνα στα πλαίσια της συζήτησης της έκθεσης Iversen.
<P>
Μέσω της δεύτερης τροπολογίας, η οποία θα ήταν ασύμβατη με την δική μας πρόταση Κανονισμού, προτείνεται να εισαχθεί μια επιδότηση για την τοποθέτηση περιφερειακών προϊόντων στην αγορά. Δεν υπάρχει καμία αντίρρηση για αυτή την καλή ιδέα. Αναφέρεται και από εμάς σε κάποιο άλλο σημείο, όμως σας παρακαλώ πολύ όχι στα πλαίσια του γεωργοπεριβαλλοντικού κεφαλαίου.
<P>
Η συντριπτική πλειονότητα των τροπολογιών βρίσκεται σε συμφωνία με την βασική αρχή της πρότασης της Επιτροπής, η οποία παρεμπιπτόντως υποστηρίχτηκε και από την Επιτροπή Γεωργίας και Ανάπτυξης της Υπαίθρου. Οι περισσότερες τροπ[ολογίες αφορούν τροποποιητικές προτάσεις συντακτικού χαρακτήρα. Μου είναι ξεκάθαρο, ότι όπως σε κάθε νομικό κείμενο, και σε αυτό υπάρχουν αρκετά πράγματα τα οποία θα μπορούσαν να βελτιωθούν. Στις περισσότερες περιπτώσεις όμως οι διατύπωση έχει επιλεγεί από την Επιτροπή πολύ προσεκτικά, έτσι ώστε να αποδίδει ορισμένους συγκεκριμένους πολιτικούς στόχους. Γι' αυτό και δεν είμαι σήμερα σε θέση να αποδεχθώ τις τροπολογίες, χωρίς λεπτομερή έλεγχο. Δεν πρέπει να ξεχνά κανείς ότι ακόμη και οι λεπτές αποχρώσεις μπορεί να είναι κάποτε σημαντικές.
<P>
Πολλές τροπολογίες υπογραμμίζουν ή και επαναλαμβάνουν σε τελευταία ανάλυση ερωτήσεις, οι οποίες έχουν ήδη ληφθεί υπ' όψη. Όσον αφορά το ερώτημα σχετικά με το ανώτατο όριο των επιδοτήσεων, θα πρέπει να ελέγξουμε με ποιο ύψος επιδότησης επιτυγχάνουμε το επιθυμητό αποτέλεσμα και ταυτόχρονα να διασφαλίσουμε ότι θα επιτευχθεί μια κατάλληλη, αντίστοιχη ανταπόκριση από τη μεριά του επιδοτούμενου. Προτείναμε, όπου ήταν κάτι τέτοιο δυνατό, την αύξηση των επιδοτήσεων για διάφορα μέτρα, π.χ. στο βοήθημα πρώτης εγκατάστασης για τους νέους αγρότες. Για άλλες εφ' άπαξ αυξήσεις όμως, δεν υπάρχει κατά τη γνώμη μας κάτι που να δικαιολογεί κάτι τέτοιο.
<P>
Τελικά υπάρχει μια σειρά από τροπολογίες - οι υπ' αριθ. 22 και 27, 31, 35, 38, 65 -, με αντικείμενο την αρμοδιότητα των κρατών μελών ή της Επιτροπής. Εάν μας απασχολεί στα σοβαρά το ζήτημα της επικουρικότητας, τότε δεν θα έπρεπε να θίγουμε στα νομικά κείμενα της ΕΕ ζητήματα, τα οποία θα μπορούσαν να επιλυθούν το ίδιο καλά τόσο σε εθνικό όσο και περιφερειακό επίπεδο. Το ζήτημα ιδιαίτερα, του ποιες αρχές ή θεσμοί θα πρέπει να έχουν συμβουλευτικό χαρακτήρα για την προσαρμογή του προγράμματος, δεν θα έπρεπε να αποφασίζεται σε ευρωπαϊκό επίπεδο. Η Επιτροπή θα ελέγξει όμως, το κατά πόσο θα έπρεπε να συμπεριλάβει ορισμένες σκέψεις κατά τη σύνταξη των κανόνων υλοποίησης.
<P>
Σε ότι δε αφορά τις αρμοδιότητες της Επιτροπής, οπωσδήποτε και δέχομαι την πρόκληση του να παρουσιάσω τις διατάξεις υλοποίησης μέσα σε έξη μήνες. Σε κάθε περίπτωση όμως, δεν μπορώ να δεχθώ αυτούσια την τροπολογία στην μορφή που έχει τώρα, διότι έχουμε την πρόθεση να τις περάσουμε από το Συμβούλιο όσο το δυνατόν πιο σύντομα μετά την έγκριση του Κανονισμού. Σε ότι δε αφορά τις διοργανικές ισορροπίες, δεν είμαι σε θέση να τροποποιήσω τις υποχρεώσεις και τις αρμοδιότητες της Επιτροπής. Κάτι τέτοιο βρίσκεται εκτός του τομέα εφαρμογής του προτεινόμενου Κανονισμού. Σας διαβεβαιώνω όμως ότι θα κρατώ με τη μεγαλύτερη δυνατή ακρίβεια ενήμερο το Κοινοβούλιο σε σχέση με την κατάσταση της προετοιμασίας των διατάξεων υλοποίησης και την ανάπτυξη του προγράμματος.
<P>
Τελειώνοντας, θα ήθελα να κάνω τη διαπίστωση, ότι αποτελεί ενθαρρυντικό γεγονός, το ότι η έκθεση συνηγορεί υπέρ των σημαντικότερων στόχων της πρότασης της Επιτροπής και ως εκ τούτου ελπίζω ότι το Κοινοβούλιο θα στηρίξει τις βασικές αρχές της πολιτικής μας για την αγροτική ανάπτυξη, όπως αυτές παρουσιάζονται σε εσάς μέσω της πρότασης Κανονισμού.

<SPEAKER ID=255 LANGUAGE="IT" NAME="Fantuzzi">
Κυρία Πρόεδρε, θα ήθελα κατ' αρχάς να συγχαρώ το συνάδελφο Gφrlach για την έκθεσή του. Πρόσφερε στο θέμα αυτό σταθερές απόψεις, σε συμφωνία με την προσοχή που πάντα έδινε η Ομάδα μας στην πολιτική των γεωργικών διαρθρώσεων και του χώρου της υπαίθρου.
<P>
Εκφράζουμε τη λύπη μας για το γεγονός ότι, παρά τις διακηρύξεις και τις μεγάλες διαβεβαιώσεις του Κορκ, αυτός ο δεύτερος πυλώνας της ΚΓΠ μοιάζει στην πραγματικότητα ακόμη με παραπαίον δεκανίκι. Πράγματι, η απλοποίηση των διαδικασιών για τα προγράμματα αγροτικής ανάπτυξης αποτελεί ικανοποιητικό βήμα προόδου, όπως είναι επίσης σημαντικοί παράγοντες ο νέος ρόλος των περιφερειών και η ενίσχυση της εταιρικής σχέσης, ωστόσο σημαντικότερο πρόβλημα παραμένει η χρηματοδοτική συνδρομή, αρκετά ανεπαρκής, που αντιστοιχεί στο 10 % όλων των δαπανών για την ΚΓΠ. Αυτό σημαίνει ότι τα πλεονεκτήματα του αγροτικού χώρου, αυτού του σημαντικού υλικού και ανθρώπινου κεφαλαίου που διαθέτει η Ευρώπη, θα εξακολουθούν να κατευθύνονται σε μεγάλο βαθμό από την παραδοσιακή πολιτικής αγοράς και σε σύγκριση με την ισχυρή χρηματοδότηση και οργάνωσή της η δική μας φτωχή αγροτική πολιτική δίνει την εικόνα μιας νταμ ντε κομπανί.
<P>
Στο πλαίσιο αυτό, φοβούμαι μήπως η ορθή προσπάθεια διεύρυνσης των αγροτικών πολιτικών σε ευρύτερο τομέα, που θα απομακρύνεται περισσότερο από ένα καθαρά αγροτικό πλαίσιο - όπως υπενθύμισε και ο Επίτροπος - κινδυνεύσει να προκαλέσει παντού επιθυμίες και προσδοκίες που θα παραμείνουν απραγματοποίητες. Δεν θα έχουμε τη δυνατότητα να ικανοποιήσουμε όλες τις αγροτικές κοινότητες που θα θελήσουν να επωφεληθούν. Κατά τη γνώμη μου, αυτό αποτελεί σημάδι των δυσχερειών και των αβεβαιοτήτων με τις οποίες προχωρεί αυτή η μεταρρύθμιση της ΚΓΠ που έχει εξαγγελθεί εδώ και πάρα πολύ καιρό. Και η πρόταση ψηφίσματός μας σχετικά με τη γεωργική μεταρρύθμιση της Ατζέντας 2000 προσπαθεί ακριβώς να παρέμβει στο πλαίσιο αυτό.
<P>
Δύο ανησυχίες μας παρακίνησαν: η πρώτη είναι ότι η εξέλιξη της κατάστασης κρίσης στις διεθνείς αγορές μπορεί να οδηγήσει στη διακοπή της μεταρρύθμισης εν αναμονή καλύτερων καιρών. Εμείς αντίθετα πιστεύουμε ότι πρέπει να προχωρήσουμε με ταχύ ρυθμό και να τηρήσουμε το προβλεπόμενο χρονοδιάγραμμα των αποφάσεων για την επόμενη άνοιξη. Επιπλέον, δεν πρέπει ούτε να μετριαστεί υπερβολικά αυτή η μεταρρύθμιση, να γίνει δηλαδή ένα είδος προσποιητής μεταρρύθμισης - όπως είπε και ο Επίτροπος - όσον αφορά εκείνες τις καινοτόμες πτυχές του οριζόντιου κανονισμού που ανακοινώθηκαν ως ευκαιρία για την επανασυμφιλίωση της ΚΓΠ με τους πολίτες, δικαιολογώντας τις ενισχύσεις και τη λογική της, και που κινδυνεύουν, κατά τη γνώμη μου, να εξαφανιστούν από τον ορίζοντα.
<P>
Στην περίπτωση αυτή - έχει δίκαιο ο βουλευτής Gφrlach - εάν η πρόταση της Επιτροπής, ακόμη και στον τομέα αυτόν, ήταν λίγο πιο τολμηρή και λιγότερο αφιερωμένη σε μια υπερβολικά βολική επικουρικότητα, πιστεύω ότι ίσως δεν θα βρισκόμασταν στο σημείο αυτό. Τώρα όμως πρέπει να προχωρήσουμε και δεν πρέπει με κανέναν τρόπο να οπισθοδρομήσουμε για να υπερασπιστούμε τη σημερινή κατάσταση. Κατά τη γνώμη μου, μια Ευρώπη-οχυρό θα ήταν πολύ άσχημο σημάδι για εκείνες τις χώρες ΚΑΕ που βλέπουν δυστυχώς να απομακρύνεται ακόμη περισσότερο η ημέρα της προσχώρησής τους.
<P>
Η δεύτερη ανησυχία είναι εκείνη που με παρακινεί να αναφερθώ στη συγχρηματοδότηση των ενισχύσεων στο εισόδημα. Εγώ, Επίτροπε, εκτίμησα τη μεγάλη σύνεσή σας κατά την τελευταία συνάντηση με την Επιτροπή Γεωργίας, γιατί ακριβώς αυτή η λογική των καθαρών υπολοίπων του προϋπολογισμού, που δεν έχει απολύτως καμία σχέση με τα πραγματικά ζητήματα της μεταρρύθμισης της ΚΓΠ, κινδυνεύει να προκαλέσει έναν επικίνδυνο ιό - σε όλο το ευρωπαϊκό οικοδόμημα - και εγώ δεν θα ήθελα όλη αυτή η κατάσταση να οδηγήσει τη μεταρρύθμιση σε νέο αδιέξοδο. Το μήνυμά μας - τουλάχιστον το μήνυμα που επιδιώξαμε να μεταφέρουμε με το ψήφισμα αυτό - είναι ότι πρέπει να ανοιχτούν τα χαρτιά και να δοθεί ο λόγος και στον αγροτικό κόσμο, ο οποίος δεν μπορεί να είναι απλός παθητικός μάρτυρας αποφάσεων που λαμβάνονται εις βάρος του. Εάν στόχος είναι να χρησιμοποιηθεί η ευκαιρία της συζήτησης επί των δημοσιονομικών πόρων για να αναφερθούν επίσης οι δαπάνες, και συνεπώς και η ΚΓΠ, τότε είναι καλοδεχούμενος, εδώ όμως αυτό που προέχει είναι τα προβλήματα της ΚΓΠ, τα προβλήματα της άνισης κατανομής των οφελών της, γεγονός που μας υπενθύμισε και ο Πρόεδρος του Ελεγκτικού Συνεδρίου χθες.
<P>
Προσωπικά πιστεύω ότι δεν είναι σωστό να υψωθεί ιδεολογικό τείχος κατά της επανεθνικοποίησης που θα προκαλούσε η συγχρηματοδότηση ούτε να θεωρηθεί δαιμόνιο. Πιστεύω εντούτοις ότι δεν είναι λιγότερο σωστό να υπερέχουν καθαρά λογιστικές λογικές επί των ζητημάτων της ισορροπίας, της συνοχής, της αλληλεγγύης που θα μπορούσε να επιφέρει η νέα ΚΓΠ, ακόμη περισσότερο από την παλιά. Στο πλαίσιο αυτό, βρίσκονται συνεπώς αντιμέτωπες οι συζητήσεις και οι διαπραγματεύσεις. Πιστεύω ότι έτσι θα είναι καλύτερα για όλους.

<SPEAKER ID=256 LANGUAGE="PT" NAME="Cunha">
Κυρία Πρόεδρε, θα ήθελα να συγχαρώ τον κ. Πρόεδρο του Συμβουλίου και τον κύριο Επίτροπο, όπως επίσης το συνάδελφο Gφrlach για την εξαιρετική του έκθεση.
<P>
Ποια είναι τα μεγάλα ζητήματα που απασχολούν αυτό το Κοινοβούλιο και που το οδήγησαν στην υποβολή της παρούσας προφορικής ερώτησης; Αρκεί να ανατρέξουμε στην έκθεση σχετικά με τις γενικές πτυχές της μεταρρύθμισης, της οποίας εγώ προσωπικά υπήρξα συντάκτης και που ενεκρίθη από το Κοινοβούλιο τον Ιούλιο, ή στις δηλώσεις των υπουργών Γεωργίας που συναντήθηκαν το Νοέμβριο του 1997, στις δηλώσεις του Ευρωπαϊκού Συμβουλίου του Κάρντιφ, ή ακόμη στην πρόσφατη δήλωση της αυστριακής Προεδρίας. Θα σας υπενθυμίσω ποιές είναι οι βασικές ανησυχίες.
<P>
Πρώτον: χρειάζεται σύνεση και εγκράτεια κατά τη μείωση των τιμών, και ειδικότερα αυτών των τομέων του γάλακτος και του βοείου κρέατος.
<P>
Δεύτερον: διατήρηση των καθεστώτων παρέμβασης, έστω και με περισσότερο ευέλικτες και λειτουργικές μορφές.
<P>
Τρίτον: διασφάλιση μεγαλύτερης ακριβοδικίας μεταξύ γεωργών, παραγόμενων προϊόντων και εδαφών, επιτυγχάνοντας έτσι, επιτέλους, τη συμβολή της ΚΓΠ στην προώθηση της οικονομικής και κοινωνικής συνοχής της ευρωπαϊκής υπαίθρου.
<P>
Τέταρτον: εξασφάλιση μεγαλύτερης εσωτερικής ισορροπίας στην ΚΓΠ, με την ενδυνάμωση του ονομαζόμενου δεύτερου πυλώνα, που αφορά την ανάπτυξη της υπαίθρου. Στην πραγματικότητα, δεν κατανοούμε γιατί δεν μεταβάλλεται το ύψος των πιστώσεων που διατίθενται γι' αυτόν τον σημαντικότατο πυλώνα, από τη στιγμή που δεν απορροφούνται γύρω στο 10 % των πόρων της κατευθυντήριας γραμμής.
<P>
Πέμπτον: διασφάλιση ενός κατάλληλου αριθμού αγροτών στα γεωργικά εδάφη, κάτι που απασχολεί στο μέγιστο βαθμό τις μειονεκτικές, περιφερειακές και άκρως απόμακρες περιοχές, μιας και εκεί ακριβώς εμφανίζεται μεγαλύτερος κίνδυνος εγκατάλειψης της υπαίθρου και ερήμωσης.
<P>
Είναι γεγονός ότι, σε περίπτωση που η μεταρρύθμιση της ΚΓΠ περιοριστεί σε μια μείωση των τιμών και σε εξισωτικές αντισταθμίσεις αυτής της μείωσης με τη χορήγηση ενισχύσεων που θα προσαρμόζονται στις παραγωγικότητες, όπως προβάλλεται σε σχετική πρόταση, τότε δεν θα κάνουμε παρά να προωθούμε μια μεταρρύθμιση προς όφελος των αποδοτικότερων γεωργών. Όμως κάτι τέτοιο αποτελεί κατάφωρη αντίφαση με τους πολιτικούς στόχους που συνίστανται στην προάσπιση του ευρωπαϊκού γεωργικού προτύπου και στην αναζωογόνηση του κόσμου της υπαίθρου, στόχοι που αναλαμβάνονται και διατρανώνονται διαρκώς και συνεχώς από την Επιτροπή και το Συμβούλιο. Αρα, ας μην επιδιδόμαστε σε πολιτικές υποκρισίες.
<P>
Εντούτοις, παρ' όλο που πέρασαν ήδη δεκατρείς μήνες από την υποβολή της Ατζέντας 2000 και επτά μήνες από την υλοποίηση των προτάσεων, δεν παρατηρούμε την παραμικρή πρόοδο, παρά τις προσπάθειες που καταβάλλουν ο κύριος Επίτροπος και ο Πρόεδρος Jacques Santer. Και σαν να μην έφθαναν όλα αυτά, έρχεται τώρα η πρόταση για συγχρηματοδότηση να δηλητηριάσει συνολικά αυτή τη συζήτηση περί Κοινής Γεωργικής Πολιτικής. Εμείς δεν επιδιώκουμε να αποφύγουμε τη συζήτηση, δεν φυγομαχούμε, αλλά η παρούσα συζήτηση υπερβαίνει σαφέστατα τα όρια της Γεωργικής Πολιτικής και θα πρέπει μεν να τη διεξάγουμε, αλλά σε εύθετο χρόνο και όχι αυτή τη στιγμή. Αυτό το Κοινοβούλιο έχει πετύχει ευρεία συναίνεση στο θέμα της ΚΓΠ, αλλά το ζήτημα της χρηματοδότησης δεν θα πρέπει, την παρούσα στιγμή, να δηλητηριάσει τη συζήτησή μας και να μας διχάσει.

<SPEAKER ID=257 LANGUAGE="NL" NAME="Mulder">
Κυρία Πρόεδρε, θα ήθελα ιδιαιτέρως να ευχηθώ το καλώς ορίσατε στον Πρόεδρο του Συμβουλίου των Υπουργών, τον Υπουργό Γεωργίας της Αυστρίας και τους πολλούς συνεργάτες του που είναι απόψε κοντά μας. Η πράξη αυτή αποτελεί ένα πολύ θετικό μήνυμα της αυστριακής Προεδρίας. Θα ήθελα να συγχαρώ τον κ. Gφrlach για την έκθεσή του. Πιστεύω ότι πρόκειται για μία καλή προσπάθεια για την προώθηση της πολιτικής της υπαίθρου στην Ευρώπη, η οποία θεωρείται απαραίτητη και από την πολιτική μου ομάδα. Πιστεύω ότι στο μέλλον το θέμα αυτό θα πρέπει να υποστηριχθεί ως μέρος του «μπλε δοχείου», κυρίως σε διεθνή κλίμακα. Τη στιγμή που εμείς προσπαθούμε, από αυτή τη μεριά του ωκεανού, με τη ριζική μεταρρύθμιση της γεωργικής πολιτικής την οποία θεωρούμε απαραίτητη, από την άλλη πλευρά δίνεται ένα εντελώς διαφορετικό μήνυμα, όσο κατανοητό και αν είναι αυτό. Εκεί, παρατηρείται ξαφνικά μια τεράστια αύξηση των ενισχύσεων. Θα ήταν ενδιαφέρον να ανάλυε η Επιτροπή το ερώτημα κατά πόσον αυτές οι πρόσθετες ενισχύσεις ταιριάζουν στο «μπλε» ή στο πράσινο δοχείο και να διαβιβάσει τα πορίσματα της ανάλυσής της στο Κοινοβούλιο. Όπως ήδη είπα, στο μέλλον η ευρωπαϊκή πολιτική για την ύπαιθρο πρέπει να συμπεριληφθεί στο πράσινο δοχείο. Πρόκειται για ένα αναπόσπαστο τμήμα της μελλοντικής γεωργικής πολιτικής της Ευρώπης το οποίο πρέπει να χρηματοδοτείται από την κατηγορία 1.
<P>
Το μεγάλο πρόβλημα που θα αντιμετωπιστεί στο μέλλον όσον αφορά τις εισοδηματικές ενισχύσεις είναι ότι, οι χώρες της Κεντρικής και της Ανατολικής Ευρώπης, όταν θα γίνουν μέλη της Ευρωπαϊκής Ένωσης, θα τις ζητήσουν αναμφίβολα και αυτές. Τότε τα πράγματα θα γίνουν δύσκολα. Οι απαιτήσεις δεν θα μπορούν πλέον να χρηματοδοτηθούν, με αποτέλεσμα να τεθεί πραγματικά σε κίνδυνο η κοινή γεωργική πολιτική. Συνεπώς, είμαι υπέρμαχος της συγχρηματοδότησης κάτω αυστηρές προϋποθέσεις. Χρηματοδότηση μόνο όταν δεν τίθεται θέμα επανεθνικοποίησης, όταν τα κράτη μέλη θα υποχρεωθούν να πληρώσουν και θα αντιμετωπίζουν σοβαρές κυρώσεις σε περίπτωση που δεν ανταποκρίνονται στις υποχρεώσεις τους. Πιστεύω ότι δεν θα σας εκπλήσσει το ότι θα ήθελα για άλλη μία φορά να ταχθώ υπέρ μίας ποιοτικής πολιτικής για τα γεωργικά προϊόντα. Στην έκθεση που εκπόνησα πριν από μερικούς μήνες αναφέρω λεπτομερώς πώς πρέπει να γίνει αυτό και θα ήθελα πάρα πολύ να δω την αυστριακή Προεδρία να θέτει επιτέλους το θέμα στις συζητήσεις στις οποίες πρόκειται να συμμετάσχει.

<SPEAKER ID=258 LANGUAGE="FR" NAME="Poisson">
Κυρία Πρόεδρε, κύριε Υπουργέ, όπως μας εξήγησε πριν λίγο ο Επίτροπος, εις απάντησην στην διαμαρτυρία ορισμένων κρατών μελών που αποτελούν τους καθαρούς χρηματοδότες του κοινοτικού προϋπολογισμού, η Επιτροπή, προκειμένου να εξισορροπήσει τις εισφορές των κρατών μελών, συνέταξε μια έκθεση σχετικά με τους ίδιους πόρους της Ευρωπαϊκής Ένωσης.
<P>
Η Επιτροπή μάς προτείνει τρεις επιλογές, μεταξύ των οποίων σημειώνουμε την εθνική συγχρηματοδότηση των άμεσων ενισχύσεων της γεωργίας ύψους 25 %. Εκ πρώτης όψεως, η πρόταση αυτή μπορεί να φαίνεται δελεαστική, γιατί προβλέπει σημαντικές ανακατανομές προς όφελος ορισμένων κρατών μελών των οποίων ο αγροτικός τομέας αντιπροσωπεύει ένα ποσοστό μικρότερο από τον κοινοτικό μέσο όρο. Βραχυπρόθεσμα και μεσοπρόθεσμα όμως, η εθνική συγχρηματοδότηση θα επιβαρρύνει πολύ τους εθνικούς ετήσιους προϋπολογισμούς ορισμένων κρατών μελών, όπως για παράδειγμα της Γαλλίας, που θα αναγκαστούν να αυξήσουν σημαντικά τον αγροτικό τους προϋπολογισμό σε αντίθεση με την πολιτική ελέγχου των δαπανών, η οποία κρίνεται αναγκαία για την επιτυχία του ευρώ.
<P>
Έπειτα, η εθνική συγχρηματοδότηση αποτελεί πραγματικό κίνδυνο για τη χρηματοδοτική αλληλεγγύη μεταξύ των κρατών μελών και υπάρχει ο φόβος δυσβάσταχτων ανισορροπιών μεταξύ των Δεκαπέντε. Θα δούμε τότε να δημιουργείται μια Ευρώπη δύο ταχυτήτων, μια Ευρώπη των πλουσίων και μια Ευρώπη των φτωχών. Διαφωνώ με την εθνική συγχρηματοδότηση. Η πρόταση της Επιτροπής απειλεί σοβαρά την Κοινή Γεωργική Πολιτική και ίσως σηματοδοτεί το ξεκίνημα της επανεθνικοποίησής της και, τελικώς, την κατάργησή της.
<P>
Η προοδευτική και ύπουλη διάλυση της ΚΓΠ θα θέσει ανεπανόρθωτα υπό αίρεση την ενότητα της Ευρώπης, καθώς η ΚΓΠ είναι η πρώτη κοινοτική πολιτική που εδώ και 50 χρόνια κατάφερε παρά τις μαραθώνιες συζητήσεις για τη γεωργία, να εμφυσήσει στην Ευρωπαϊκή μας Κοινότητα αυτήν τη δύναμη της συνοχής και αυτό το πνεύμα αλληλεγγύης που την χαρακτηρίζουν. Η μεταρρύθμιση της ΚΓΠ, όσο αναγκαία και αν είναι, γεγονός που δεν αμφισβητώ, δεν πρέπει να γίνει η θρυαλλίδα μιας εσωτερικής έκρηξης στην Ευρώπη.

<SPEAKER ID=259 LANGUAGE="ES" NAME="Jovι Peres">
Κυρία Πρόεδρε, κύριε Προεδρεύοντα του Συμβουλίου, κύριε Επίτροπε, καταρχάς θεωρώ ότι η έκθεση Cunha - μια σημαντική έκθεση - φανέρωσε τις αντιφάσεις, τις ανισορροπίες και τις συνέπειες της μεταρρύθμισης του 1992. Νομίζω ότι δεν είναι ορθό η Επιτροπή να μας προτείνει την Ατζέντα 2000 χωρίς να έχει εκπληρώσει την εντολή παρουσίασης μιας έκθεσης στην οποία θα αξιολογούνται οι συνέπειες της μεταρρύθμισης του 1992.
<P>
Κύριε Επίτροπε, δεν αρκούν εκθέσεις από πανεπιστήμια: Η πολιτική ευθύνη της Επιτροπής σάς υποχρέωνε να εξετάσετε αντικειμενικά, ενώπιον αυτού του Κοινοβουλίου, τις συνέπειες της προηγούμενης μεταρρύθμισης ώστε να υπάρξει δυνατότητα διεξαγωγής μιας καλής συζήτησης. Αυτή ήταν μια μεγάλη ευθύνη της Επιτροπής.
<P>
Σε ό, τι αφορά τις προτάσεις, η Επιτροπή περιορίστηκε στη διατύπωση μεταρρυθμιστικών προτάσεων ανά τομείς χωρίς όμως κάποιο ολοκληρωμένο σχέδιο, και οι μεταρρυθμίσεις που προτείνει, σε γενικές γραμμές, συνιστούν μείωση των τιμών, οι οποίες όμως δεν αντισταθμίζονται από τις άμεσες ενισχύσεις του εισοδήματος, καθώς και γενικευμένη υποκατάσταση των αγορών που λαμβάνουν χώρα, από ενισχύσεις στην ιδιωτική αποθεματοποίηση.
<P>
Μπροστά στην εξέλιξη της διεθνούς χρηματοπιστωτικής κρίσης, θα ήταν επίσης ευχής έργον να γίνει χρήση πιο εξειδικευμένων μέσων ανάλυσης σε σχέση με αυτά τα μέτρα και τις συνέπειες που μπορεί να επιφέρει η διεθνής οικονομική κρίση αναφορικά με αυτά τα ζητήματα.
<P>
Τέλος, θέλω να συγχαρώ, εξ ονόματος της Ομάδας μου, τον κύριο Gφrlach και να επιστήσω την προσοχή στην ανάπτυξη της υπαίθρου, κύριε Επίτροπε, διότι τα χρηματοδοτικά όργανα και μέσα που αναφέρονται στις προτάσεις της Επιτροπής δεν είναι διόλου ικανοποιητικά σε σχέση με το θέμα και δεν θα μπορούν σε καμία περίπτωση να αντισταθμίσουν τις αρνητικές συνέπειες των υπόλοιπων προτάσεων για την οικονομία και την κοινωνία της υπαίθρου.
<P>
Θέλω να προσθέσω κάποιες σκέψεις στο θέμα της συγχρηματοδότησης. Αυτό το οποίο προτείνεται δεν είναι μια πολιτική αλληλεγγύης, διότι η πραγματική οικονομική πολιτική - η πολιτική της εσωτερικής αγοράς και η κοινή εμπορική πολιτική - δεν απεικονίζονται στον προϋπολογισμό. Γι' αυτό τον λόγο, το να θέτει κανείς τα πράγματα με όρους καθαρών πληρωμών είναι άστοχο και ουσιαστικά στερείται λογικής βάσης. Εκεί ίσως υπάρχει παρέμβαση από κάποιο κράτος μέλος και η Επιτροπή θα έπρεπε να είναι πιο γενναιόδωρη και να μην υποκύπτει σε συγκεκριμένες πιέσεις.
<P>
Επιτρέψτε μου μια τελευταία σκέψη: αυτό το οποίο συμβαίνει με την Ατζέντα 2000 είναι ένα παράδειγμα θεσμικού παιγνίου στο ευρωπαϊκό πλαίσιο. Είναι πολύ σημαντικό να τηρούμε τα χρονοδιαγράμματα, το ίδιο σημαντικό όμως είναι να πάρουμε τις σωστές αποφάσεις, με κατάλληλες μεθόδους, με κατάλληλους ρυθμούς συζήτησης και με διαφάνεια.

<SPEAKER ID=260 LANGUAGE="DE" NAME="Graefe zu Baringdorf">
Κυρία Πρόεδρε, κύριε Επίτροπε, στον αγροτικό τομέα ξοδεύονται πολλά χρήματα και να φαντασθεί κανείς ότι η εισροή όλων αυτών των χρημάτων κατά το παρελθόν, θα μπορούσε να έχει κατευθυνθεί στον δεύτερο πυλώνα, όπως ακριβώς το συζητάμε τώρα εδώ.
<P>
Κύριε Επίτροπε, είναι απίστευτο, ποια ακριβώς, θετικά εννοούμενη, ανάπτυξη θα μπορούσε να είχε στην περίπτωση αυτή ο αγροτικός χώρος, πόσες θέσεις εργασίας θα μπορούσαν να είχαν δημιουργηθεί και διατηρηθεί, πόση ακριβώς ανάπτυξη θα μπορούσαμε να είχαμε επιφέρει στις διαφοροποιημένες δραστηριότητες στον γεωργικό τομέα! Εάν σκεφθεί κανείς το πόση καινοτομία επέφεραν όλα αυτά τα τρυφερά προγραμματάκια που είχαμε και όλα αυτά τα τρυφερά λεφτάκια που εισρεύσανε στο Πρόγραμμα LEADER, στα συνοδευτικά μέτρα, τότε μπορεί να υπολογίσει περίπου τι είδους επίδραση θα μπορούσαν να έχουν όλα αυτά τα προγράμματα, εάν είχαν εξασφαλίσει τα απαραίτητα κεφάλαια.
<P>
Ακόμη και τώρα, αυτό που προβλέπει ο δεύτερος πυλώνας, είναι από άποψη ποιότητας πολύ συνετό, από άποψη ποσότητας όμως φτωχά εξοπλισμένο. Θα πρέπει στο σημείο αυτό να γίνουμε πιο θαρραλέοι και πάνω από όλα να χαράξουμε από ποιοτικής άποψης πορεία οικολογικού και κοινωνικού χαρακτήρα και στους άλλους τομείς, τους πιο κλασσικούς αγροτικούς τομείς, στις επιδοτήσεις ενίσχυσης που δίδονται για την μείωση των τιμών, ώστε να τις εξισώσουμε και να ορίσουμε την κατεύθυνση, ώστε να εισρεύσουν τελικά και εδώ οι πόροι αυτοί, στον λεγόμενο δεύτερο πυλώνα, ο οποίος θα μπορούσε έτσι, σε πέντε, σε δέκα χρόνια - θα έπρεπε ίσως να μην δώσει κανείς στενά περιθώρια - να γίνει ο πρώτος πυλώνας.
<P>
Εάν χρησιμοποιήσουμε με σύνεση αυτούς τους οικονομικούς πόρους που έχουμε στη διάθεσή μας, εάν δεν επιτρέψουμε να εξαφανισθούν στα κανάλια των Υπουργών Οικονομικών, τότε έχουμε μεγάλες πιθανότητες επιτυχίας. Σας παρακαλώ κύριε Υπουργέ, κύριε Επίτροπε, να είστε λίγο πιο θαρραλέοι και κατά την παρουσίαση στη δημοσιότητα να είστε λίγο επιθετικότεροι, όταν πρόκειται να εξηγήσετε πόσο μεγάλες ευκαιρίες υπάρχουν, ακολουθώντας στη κατεύθυνση αυτή. Η πατρίδα σας έχει να παρουσιάσει σε σχέση με αυτό καλές εισηγήσεις και παραδείγματα.

<SPEAKER ID=261 LANGUAGE="FR" NAME="Barthet-Mayer">
Κυρία Πρόεδρε, κύριε Επίτροπε, κύριε Πρόεδρε Molterer, θα περιοριστώ σε δύο σημεία. Πρώτα απ' όλα, είθισται να λέγεται πως η ΚΓΠ έχει πετύχει τους στόχους της αυτάρκειας που ορίζονται στη Συνθήκη. Αμέσως, τότε, μας έρχεται στο νου η υπερπαραγωγή, οι αποσύρσεις γαιών, η αγρανάπαυση, η πτώση των τιμών των γεωργικών προϊόντων. Θα πρέπει να πούμε όμως πως τίποτε από όλα αυτά δεν αντικατοπτρίζει αληθινά την πραγματικότητα. Η Ένωση είναι ελλειματική όσον αφορά την παραγωγή ορισμένων προϊόντων, ελλείμματα τα οποία θα μπορούσε θαυμάσια να καλύψει μόνη της. Εισάγουμε το 70 % των πρωτεϊνών που χρησιμοποιούνται στην κτηνοτροφία, το 50 % του μελιού που καταναλώνουμε και ένα σημαντικό ποσοστό εσπεριδοειδών, ψαριών, ξυλείας, ακόμη και προβατοειδών, ενώ την ίδια στιγμή προβληματικές αγροτικές περιοχές παραμένουν ανεκμετάλλευτες.
<P>
Έτσι, στο σχέδιο του προϋπολογισμού αυτό που πρέπει να προωθήσουμε δεν είναι η μείωση των ενισχύσεων αλλά η βελτίωσή τους, χωρίς να τις διαχέουμε σε υποθετικές συγχρηματοδοτήσεις που ευνοούν τους λογιστικούς σωβινισμούς, εις βάρος των ιδρυτικών αρχών της αλληλεγγύης που διαπνέουν την Ένωση. Η μεταρρύθμιση θα πρέπει να αποκαθιστά την ισορροπία των παραγόμενων προϊόντων μεταξύ των περιφερειών, των κλιματικών ζωνών και των κρατών. Θα πρέπει ακόμη να απορρίπτει την προτεραιότητα που δίδεται στην εντατική γεωργία. Δεν θα πρέπει όμως να θέτει ως πρώτο στόχο της να ικανοποιήσει τις πολυεθνικές εταιρείες στον γεωργοδιατροφικό κλάδο.
<P>
Αντιλαμβανόμαστε πως οι Ευρωπαίοι πολίτες δεν θα θέλουν πια να συνεχίσουν να χρηματοδοτούν ένα τόσο διεστραμμένο σύστημα. Διαθέτουμε ένα ευρωπαϊκό γεωργικό πρότυπο. Το πρότυπο αυτό, ωστόσο, δεν θεμελιώνεται αποκλειστικά και μόνο στον εξαγωγικό προσανατολισμό της Ένωσης ή στη γενικευμένη πτώση των τιμών, αλλά επίσης στην πολυλειτουργικότητα της γεωργίας μας και στην ποικιλομορφία των γεωργικών μας γαιών, στοιχεία που θα πρέπει να δρουν συμπληρωματικά σε μια προοπτική αειφόρου και ανθρωποκεντρικής ανάπτυξης της υπαίθρου η οποία θα δημιουργεί νέες θέσεις εργασίας.
<P>
Και τι γίνεται με την παγκόσμια αγορά; Οπωσδήποτε οφείλουμε να βρούμε τη θέση μας σε αυτήν. Όχι όμως στις πλάτες των συμπολιτών μας και της υγείας τους, ούτε εις βάρος του περιβάλλοντος τους! Αυτό επίσης είναι το τίμημα της ευρωπαϊκής οικοδόμησης. Αυτό επίσης είναι το τίμημα της ύπαρξης μιας Ευρωπαϊκής Ένωσης, αξιόπιστου εταίρου, σεβαστού και με σαφή υπόσταση στο πλαίσιο της παγκοσμιοποίησης.

<SPEAKER ID=262 LANGUAGE="FR" NAME="des Places">
Κυρία Προέδρε, η πρόταση κανονισμού που αφορά τη στήριξη της ανάπτυξης της υπαίθρου από το ΕΓΤΠΕ συμπεριλαμβάνει το σύνολο του υπάρχοντος μηχανισμού σχετικά με τον Στόχο 5Α της διαρθρωτικής πολιτικής.
<P>
Θεωρώ πως η πρόταση της Επιτροπής στερείται ρεαλισμού και δεν λαμβάνει υπόψη της τις αρνητικές επιπτώσεις που είχε στον οικονομικό ιστό του κόσμου της υπαίθρου η μεταρρύθμιση της Κοινής Γεωργικής Πολιτικής του 1992. Ένα παράδειγμα είναι η ξέφρενη κούρσα για την απόδοση, την παραγωγικότητα και τη μεγέθυνση προκειμένου να διατηρηθεί ένα εισόδημα που όμως δεν θα μας επιτρέπει να προσβλέπουμε σε αποδοτικές οικονομικές επενδύσεις.
<P>
Η Ομάδα μας, τόσο στους κόλπους της επιτροπής όσο και στην Ολομέλεια, κατέθεσε μια σειρά τροπολογιών σύμφωνα με τις οποίες το σύνολο των οικονομικών τομέων του αγροτικού κόσμου ενσωματώνεται στον μηχανισμό στήριξης που διατηρεί την εκτατική γεωργική παραγωγή αντισταθμίζοντας τις επιπλέον δαπάνες παραγωγής των γεωργικών καλλιεργειών στις μειονεκτικές περιοχές.
<P>
Ένας μεγάλος αριθμός αυτών των τροπολογιών έχουν ήδη εγκριθεί από διάφορες πλειοψηφίες στην Επιτροπή Γεωργίας, γεγονός που δείχνει τόσο στην Επιτροπή όσο και στο Συμβούλιο τη σημασία που αποδίδουμε στην ανάπτυξη της υπαίθρου για τη σωστή ισορροπία της ευρωπαϊκής κοινωνίας.
<P>
Όσον αφορά τη χρηματοδότηση της ΚΓΠ, διαφωνούμε με κάθε σύστημα συγχρηματοδότησης μιας κοινής πολιτικής από τα κράτη μέλη δυνάμει απλώς και μόνο του άρθρου 2 της Συνθήκης της Ρώμης, το οποίο διατρανώνει την αρχή της χρηματοδοτικής αλληλεγγύης. Επιπλέον, μια εθνική συγχρηματοδότηση των αντισταθμίσεων θα μετατρεπόταν πολύ γρήγορα από υποχρεωτική σε προαιρετική, ή ακόμη θα εναποτίθετο στη διακριτική ευχέρεια του καθενός όσον αφορά τους τρόπους εφαρμογής της. Με αυτήν την πρόταση συγχρηματοδότησης, κύριε Πρόεδρε, αναωτιέμαι για τους στόχους της Επιτροπής. Επιθυμείτε πράγματι να διατηρηθεί η Κοινή Γεωργική Πολιτική, η μοναδική που διαθέτουμε μαζί με την Κοινή Αλιευτική Πολιτική; Εάν όχι, πρέπει να το πείτε και να δώσετε έτσι τη δυνατότητα στα κράτη μέλη να επανεθνικοποιήσουν την γεωργική πολιτική προκειμένου να υπερασπιστούν μόνα τους τα συμφέροντά τους.

<SPEAKER ID=263 LANGUAGE="FR" NAME="Garot">
Κυρία Πρόεδρε, όσον αφορά τη μεταρρύθμιση της ΚΓΠ η οποία, από τη σκοπιά της Επιτροπής κυρίως, επιβάλλεται λόγω εξωτερικών παραγόντων, χρειάζεται τώρα να γίνει σαφές πως οι εξελίξεις στο διεθνές πλαίσιο, με την κρίση στην Ασία και τη Ρωσία, πρέπει να μας οδηγήσουν σε πιο ρεαλιστική αντιμετώπιση της αγωνίας μας για τις εξαγωγικές προοπτικές των γεωργικών μας προϊόντων. Πρέπει να προσέξουμε την υπερβάλλουσα εμπιστοσύνη σε αυτόν τον τομέα.
<P>
Με την ίδια λογική, το θέμα της διεύρυνσης προς τις ΧΚΑΕ θα πρέπει να αποτελέσει αντικείμενο ιδιαίτερης εξέτασης. Είναι απαραίτητο συνεπώς να ξεκαθαριστεί πως η διεύρυνση δεν σημαίνει διάχυση των κοινών πολιτικών μας, και ειδικότερα της ΚΓΠ.
<P>
Επιπλέον, για μας τους Ευρωπαίους, είναι ενδιαφέρον να διαπιστώσουμε ότι σήμερα οι Ηνωμένες Πολιτείες αναγκάζονται να αυξήσουν τις κρατικές ενισχύσεις προς τους γεωργούς τους. Υπάρχουν λοιπόν νέα επιχειρήματα που δικαιώνουν, στα πλαίσια του ΠΟΕ, τόσο την ΚΓΠ όσο και το ευρωπαϊκό γεωργικό πρότυπο.
<P>
Θα ήθελα όμως να επιστήσω την προσοχή σας σε πιο εσωτερικά ζητήματα της επικείμενης μεταρρύθμισης. Η γεωργική μας πολιτική έχει ανάγκη από μία εκ νέου νομιμοποίηση στα μάτια των καταναλωτών, σε ό, τι αφορά την ποιότητα των προϊόντων, στα μάτια των φορολογούμενων όσον αφορά τη δίκαιη διάθεση του δημοσίου χρήματος και στα μάτια των συμπολιτών μας όσον αφορά την διαφύλαξη των περιφερειακών ισορροπιών και την προώθηση της αειφόρου ανάπτυξης.
<P>
Οφείλουμε προπαντός να προσδώσουμε συνέπεια στην ΚΓΠ, όπως συστήνεται στην έκθεση Cunha. Από αυτήν την άποψη, θα ήθελα να κρούσω τον κώδωνα του κινδύνου σε ό, τι αφορά τις πρωτοβουλίες και τις τοποθετήσεις υπέρ μιας συγχρηματοδότησης της ΚΓΠ από τα κράτη μέλη διότι, σε περίπτωση που ληφθεί αυτό το μέτρο, θα θέσει υπό αμφισβήτηση την αρχή της χρηματοδοτικής αλληλεγγύης, ένα από τα υπόβαθρα της ΚΓΠ. Θα ήταν επίσης φυσικό επακόλουθο να οδηγηθούμε στην επανεθνικοποίηση της ΚΓΠ, εφόσον, από τη στιγμή που οι εθνικοί εταίροι θα πρέπει να εγκρίνουν τη χορήγηση πιστώσεων στους γεωργούς των κρατών τους, πώς είναι δυνατόν να μην καταλήξουν πολύ σύντομα να το κάνουν με εθνικά κριτήρια;
<P>
Για τους λόγους αυτούς δεν μπορώ να συμμεριστώ την ιδέα της συγχρηματοδότησης και, υπό αυτή την έννοια, καλώ τους συναδέλφους μου να προσέξουν ιδιαίτερα το σημείο αυτό.

<SPEAKER ID=264 LANGUAGE="DE" NAME="Schierhuber">
Κυρία Πρόεδρε, κυρίες και κύριοι. Και εγώ επίσης θα ήθελα να ευχαριστήσω κατ' αρχάς τον εισηγητή της έκθεσης για την συνεργασία του και την διάθεσή του για συμβιβασμούς.
<P>
Μια έκθεση σχετικά με τη χρηματοδότηση των μέτρων για τον χώρο της υπαίθρου είναι δύσκολη να αντιμετωπισθεί, όχι μόνο λόγω της πληθώρας των τροπολογιών, αλλά επίσης λόγω των διαφορετικών αναγκών των κρατών μελών. Η ανάπτυξη και προώθηση του χώρου της υπαίθρου αποτελεί κάτι που με αγγίζει ιδιαίτερα, επειδή είμαι πεπεισμένος ότι η Ευρώπη, με όλη την ποικιλομορφία που τη διακρίνει, έχει μέλλον, μόνο εάν υποστηριχθούν με συγκεκριμένο και αποδοτικό τρόπο και οι αγροτικές περιοχές της.
<P>
Γι' αυτό και παρακαλώ τους συναδέλφους για την κατανόησή τους, όταν σε αυτό το αξιότιμο Σώμα εκφράζομαι συνεχώς υπέρ των αγροτικών περιοχών, το θεωρώ πολύ σημαντικό θέμα, που του αξίζει να επανέρχεται στη συζήτηση και να γίνεται κατανοητό για όλους τους πολίτες.
<P>
Δίπλα στην περιφερειακή πολιτική παίζει και η γεωργική πολιτική έναν σημαντικό ρόλο στην ανάπτυξη των περιοχών της υπαίθρου. Εάν η περιφερειακή πολιτική επικεντρώνεται, με όλα τα μέσα που έχει στη διάθεσή της, στην υποστήριξη των αγροτικών πληθυσμών και της υποδομής των μικρών και μεσαίων επιχειρήσεων, τότε η αγροτική πολιτική του ΕΓΤΠΕ είναι στη διάθεση της γεωργικής οικονομίας. Το ταμείο αυτό θα πρέπει τώρα να βρίσκεται από κοινού με τα μέτρα περιφερειακής πολιτικής, κατά κύριο λόγο στηδιαθεση των γεωργικών αναγκών και απαιτήσεων. Αυτή την προσέγγιση μιας ολοκληρωμένης πολιτικής σχετικά με τις αγροτικές περιοχές τη θεωρώ ιδιαίτερα σημαντική, θα ήθελα όμως σε σχέση με αυτό να στρέψω την προσοχή στο ότι θα πρέπει να δοθεί προσοχή στην αποδοτική χρήση των πόρων αυτών. Με άλλα λόγια: Τα μέτρα τα οποία αφορούν την γεωργική οικονομία θα πρέπει να χρηματοδοτηθούν από τα εν λόγω ταμείο, τα μέτρα όμως που αφορούν μεν τις αγροτικές περιοχές, αλλά δεν έχουν καμία σχέση με την αγροτική οικονομία και την πολυλειτουργικότητα των αγροτικών περιοχών, θα έπρεπε να προωθούνται στο πλαίσιο της περιφερειακής πολιτικής.
<P>
Χαιρετίζω επίσης την θετική προσέγγιση της καλής, εξειδικευμένης πρακτικής. Για τους αγρότες θα πρέπει η καλή, εξειδικευμένη πρακτική να αποτελεί τη βάση της οικονομικής τους δραστηριότητας στις αγροτικές εκμεταλλεύσεις. Όλες όμως οι υπηρεσίες που προσφέρονται από εκεί και πέρα για το περιβάλλον, την προστασία της πανίδας, τη φροντίδα του τοπίου και την κοινωνία γενικότερα, θα πρέπει να αμείβονται ξεχωριστά.
<P>
Αρκεί να σας υπενθυμίσω την πολιτική της Επιτροπής, η οποία αποβλέπει σε μια ολοένα και περισσότερο επεκτεινόμενη ελευθέρωση των τιμών, κάτι που καθιστά ακόμη πιο σημαντικό για τους αγρότες μας, το να τους δοθεί η δυνατότητα απόκτησης εισοδήματος μέσω επιπρόσθετων υπηρεσιών.
<P>
Φυσικά και υποστηρίζω με έμφαση τη διαφάνεια στην παραγωγική αλυσίδα, την φιλική προς το περιβάλλον παραγωγή και το υψηλό επίπεδο προστασίας των ζώων. Οι υπηρεσίες αυτές θα πρέπει να διασφαλισθούν για τους αγρότες μέσω ενός ανάλογου εισοδήματος, ώστε να εξασφαλίσουμε και στο μέλλον ένα ευρωπαϊκό μοντέλο της αγροτικής μας οικονομίας.

<SPEAKER ID=265 LANGUAGE="FI" NAME="Anttila">
Αξιότιμη κυρία Πρόεδρε, αξιότιμε κύριε Πρόεδρε του Συμβουλίου, αξιότιμε κύριε Επίτροπε, ο στόχος της Ατζέντα 2000 είναι αφενός να καταστήσει δυνατή τη διεύρυνση της ΕΕ προς την ανατολή και αφετέρου να προετοιμάσει το έδαφος για τις επόμενες διαπραγματεύσεις ΠΟΕ. Στη Σύνοδο Κορυφής του Εδιμβούργου ελήφθησαν οι αποφάσεις για τα χρονοδιαγράμματα σχετικά με την Ατζέντα 2000. Η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών ζητάει να επισπευθούν οι διαδικασίες της μεταρρύθμισης, σύμφωνα με το εγκεκριμένο χρονοδιάγραμμα.
<P>
Οι δαπάνες της διεύρυνσης έχουν υπολογισθεί πολύ προσεκτικά. Η παγκόσμια οικονομική κατάσταση έχει επιδεινωθεί, συνεπώς έχει μεταβληθεί το σχέδιο για τη χρηματοδότηση της διεύρυνσης. Λόγω της νέας κατάστασης η Επιτροπή εκπόνησε μία έκθεση σχετικά με το σύστημα των ιδίων πόρων, στην οποία προτείνεται ως πιθανή λύση η μερική χρηματοδότηση των δαπανών του γεωργικού τομέα από τα εθνικά κράτη. Αυτή η χρηματοδότηση των δαπανών της Κοινής Γεωργικής Πολιτικής από τα εθνικά κράτη αποτελεί ήδη καθημερινή πρακτική, επί παραδείγματι στη Φινλανδία, η οποία έλαβε το δικαίωμα να χρηματοδοτήσει η ίδια, μεταξύ άλλων, και τις ενισχύσεις της μεταβατικής περιόδου, προκειμένου να διευκολύνει την ενσωμάτωση της φινλανδικής γεωργίας στην κοινή αγορά της ΕΕ. Εξάλλου, η συγχρηματοδότηση των περιβαλλοντικών ενισχύσεων αποτελεί ήδη γεγονός.
<P>
Η εθνική χρηματοδότηση των γεωργικών δαπανών θα πρέπει να προσδιοριστεί με αρκετά σαφείς διατάξεις προκειμένου οι γεωργοί των κρατών μελών να λειτουργούν στο πλαίσιο της ίσης μεταχείρισης. Με άλλα λόγια, καθώς η γεωργία λειτουργεί στην κοινή αγορά κάτω από πολύ διαφορετικές συνθήκες, στις μειονεκτικές γεωργικές περιοχές παρουσιάζεται η ανάγκη της αντιμετώπισης των προβλημάτων με τα μέσα της Κοινής Γεωργικής Πολιτικής. Γι' αυτόν τον λόγο οι προτάσεις της Ατζέντα 2000 για τη μεταρρύθμιση θα έπρεπε να τονίζουν περισσότερο τις ανάγκες των μειονεκτικών γεωργικών περιοχών, όπως ακριβώς προϋποθέτει και το ψήφισμα του Λουξεμβούργου. Εύχομαι οι ανάγκες αυτές να ληφθούν περισσότερο υπ' όψιν στο μέλλον.
<P>
Οι προτάσεις της Ατζέντα 2000 για τη μεταρρύθμιση εξακολουθούν να υπολογίζουν το ίδιο μερίδιο για τις αγορές παραγωγής, γεγονός το οποίο συνιστά σοβαρό πρόβλημα στις μειονεκτικές γεωργικές περιοχές.Το μερίδιο των άμεσων ενισχύσεων παίζει ήδη μεγαλύτερο του δέοντος ρόλο στη διαμόρφωση του εισοδήματος του φινλανδού γεωργού. Η Ατζέντα 2000 το μόνο που κάνει είναι να επιδεινώνει αυτήν την κατάσταση. Κατά συνέπεια, θα ήθελα να ρωτήσω πώς θα είναι δυνατή η διατήρηση του κινήτρου για την επιχειρηματικότητα στον κλάδο της γεωργίας;
<P>
Οι ενισχύσεις στον τομέα των δασών παρουσιάζονται με πολύ ασαφή τρόπο στις προτάσεις της Ατζέντα 2000 για την μεταρρύθμιση, συνεπώς είναι δύσκολο να διαμορφώσει κανείς σαφή εικόνα για τη σημασία τους, επί παραδείγματι, σε ό, τι αφορά τη χρηματοδότηση. Η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών τάσσεται κατά της επέκτασης της πολιτικής των ενισχύσεων και στον τομέα των δασών, η οποία υπάγεται κατά τα άλλα στη σφαίρα της ελεύθερης αγοράς.

<SPEAKER ID=266 LANGUAGE="EN" NAME="Hyland">
Κυρία Πρόεδρε, στο διαθέσιμο χρόνο δεν είναι δυνατόν να θιγούν οι πολλές προκλήσεις που αντιμετωπίζει η ευρωπαϊκή γεωργία ή ο ρόλος της γεωργίας ως κεντρικού στυλοβάτη της αγροτικής υποδομής. Ούτε είναι δυνατόν να αξιολογηθεί ο ρόλος αυτός σε οικονομικούς όρους.
<P>
Παρά τη γενναιόδωρη κοινοτική στήριξη, την οποία αναγνωρίζω, οι γεωργικές εκμεταλλεύσεις οικογενειακού χαρακτήρα εξαφανίζονται από το αγροτικό τοπίο. Το προφίλ των ηλικιών των αγροτών επιδεινώνεται και οι νέοι δεν βλέπουν πια τη γεωργία ως μία βιώσιμη σταδιοδρομία.Τότε πως θα επιβιώσει το ευρωπαϊκό πρότυπο των γεωργικών εκμεταλλεύσεων οικογενειακού χαρακτήρα; Ποιες είναι οι συνέπειες για την μακροπρόθεσμη ασφάλεια και ποιότητα των τροφίμων, για να μην αναφέρω το ρόλο των αγροτών ως διαχειριστών του περιβάλλοντος;
<P>
Σε εκείνους τους πολιτικούς που βλέπουν τους αγρότες ως έναν νόμιμο στόχο προκειμένου να προωθήσουν τις δικές τους πολιτικές σταδιοδρομίες με τους αστικούς ψηφοφόρους, λέω ότι επιδεικνύουν μία απωθητική έλλειψη κατανόησης του μοναδικού ρόλου της γεωργίας στο πλαίσιο της ευρύτερης εθνικής και κοινοτικής πολιτικής. Παραγνωρίζουν το γεγονός ότι κάτω από τις παρούσες συνθήκες τα τρόφιμα παράγονται επί του παρόντος σε οριακά επίπεδα κέρδους και σε πολλές περιπτώσεις, κάτω από το κόστος παραγωγής.
<P>
Στην Ιρλανδία υπάρχει βεβαίως μία βραχυπρόθεσμη κρίση για τους παραγωγούς βόειου και πρόβειου κρέατος, η οποία δεν μπορούσε να έχει προβλεφθεί την περίοδο της μεταρρύθμισης του 1992. Η κατάρρευση της ρωσικής οικονομίας και η καταστροφή από τη ΣΕΒ είναι μερικά μόνο από τα προβλήματα που επηρεάζουν τον τομέα παραγωγής βόειου κρέατος στη χώρα μας.
<P>
Κοιτώντας μακροπρόθεσμα στο πλαίσιο της Ατζέντας 2000, πρέπει να εξασφαλίσουμε ότι οι γεωργικές εκμεταλλεύσεις οικογενειακού χαρακτήρα και οι ατομικές επιχειρήσεις τους υποστηρίζονται από τους διαθέσιμους πόρους του προϋπολογισμού. Δεν θα πρέπει να επιτρέπεται στις εμπορικές επιχειρήσεις μεγάλης κλίμακας να σφετερίζονται τους πόρους που, κατά τη γνώμη μου, θα πρέπει να πηγαίνουν στις οικογενειακές γεωργικές εκμεταλλεύσεις.
<P>
Κλείνοντας, υποστηρίζω πλήρως εκείνους που λένε ότι δεν θα πρέπει να υπάρχει συνχρηματοδότηση στην κοινή γεωργική πολιτική. Είμαι αντίθετος σε οποιαδήποτε κίνηση προς την κατεύθυνση της επανεθνικοποίησης.

<SPEAKER ID=267 LANGUAGE="SV" NAME="Lindholm">
Κυρία Πρόεδρε, συγχαίρω τον κ. Gφrlach για μία καλή έκθεση, στην οποία τονίζει το γεγονός ότι η ανάπτυξη της υπαίθρου διακινδυνεύει να βρεθεί ανάμεσα σε δύο καρέκλες, δηλ. λίγο πολύ εγκαταλείπεται, διότι, σύμφωνα με την πρόταση της Επιτροπής, δεν θα είναι πλέον ένας ξεχωριστός στόχος. Διερωτώμαι αν έχει όντως γίνει μία ουσιαστική μελέτη επιπτώσεων.
<P>
Είναι σημαντικό να στηριχτεί και να ενθαρρυνθεί η αλληλεπίδραση και η αμοιβαιότητα μεταξύ υπαίθρου και πόλεων, διότι το ένα είναι οι πόροι του άλλου. Η ανάπτυξη στον τομέα της γεωργίας - και η ΕΕ είναι συνένοχη σ' αυτό - είχε ως αποτέλεσμα να είναι συχνά για πολλούς αδύνατον να έχουν ως κύρια απασχόληση και μοναδική πηγή εισοδήματος τις οικογενειακές αγροτοκαλλιέργειες. Συχνά, πρέπει να συνδυαστεί με άλλη απασχόληση για να μπορούν αυτοί οι άνθρωποι να συνεχίσουν να ζουν στην ύπαιθρο. Αυτό είναι ιδιαίτερα εμφανές π.χ. στις αραιοκατοικημένες περιοχές. Συνεπώς, τα κριτήρια ενίσχυσης πρέπει να τροποποιηθούν, αλλοιώς, θα συνεχίσουν να ευνοούνται μόνο οι μεγάλες μονάδες, ενώ, οι μικρές, φιλικές προς το περιβάλλον αγροτικές μονάδες δεν θα έχουν μέλλον. Αυτό θα είχε ως αποτέλεσμα τη συνέχιση της ερήμωσης και, επομένως, τον αγωνιώδη θάνατο μικρών πόλεων και χωριών, διότι οι μικρές και μεσαίες αγροτικές μονάδες είναι αυτές που διατηρούν εν ζωή την ύπαιθρο. Συνεπώς, αν θέλουμε να έχουμε μία ζωντανή ύπαιθρο είναι απαραίτητη η ευελιξία στην κοινοτική αγροτική πολιτική.

<SPEAKER ID=268 LANGUAGE="EN" NAME="Nicholson">
Κυρία Πρόεδρε, θα ήθελα να αρχίσω συγχαίροντας τον εισηγητή. Είναι ένας άνθρωπος που χαίρει της εκτιμήσεως όλων μας στην Επιτροπή Γεωργίας και Ανάπτυξης της Υπαίθρου αλλά και στο Κοινοβούλιο.
<P>
Η ανάπτυξη της υπαίθρου προωθείται επί του παρόντος ως ένας δεύτερος πυλώνας της γεωργίας. Το ερώτημα που θέτω στον εαυτόν μου είναι: θα χρησιμεύσει σε κάτι ο δεύτερος πυλώνας; Ο μόνος τρόπος να αποκτήσει την ισχύ που απαιτείται είναι μέσω της παροχής επαρκούς χρηματοδότησης για την μέγιστη υποστήριξη της αγροτικής κοινωνίας. Ανησυχώ εξαιρετικά για το γεγονός ότι ο δεύτερος στυλοβάτης θα δημιουργήσει ένα ακόμη πιο άνισο πεδίο δράσης εντός της Ευρωπαϊκής Ένωσης από αυτό που ήδη υπάρχει. Το να καταστεί απλώς το γεωργοπεριβαλλοντικό μέτρο υποχρεωτικό αποτελεί εξαιρετική αδυναμία. Δίνει στα κράτη μέλη την άδεια να επιλέγουν προς δικό τους όφελος, που μπορεί να μην είναι προς το καλύτερο μακροπρόθεσμο συμφέρον των κατοίκων της υπαίθρου, ειδικά αυτών των οποίων η ζωή εξαρτάται από την καλλιέργεια της γης.
<P>
Η ανάπτυξη της υπαίθρου, όπως προτείνεται, δεν μπορεί ποτέ να ελπίζει ότι θα λύσει τα σοβαρά προβλήματα που σήμερα αντιμετωπίζουν οι αγροτικές και οι γεωργικές κοινωνίες σε ολόκληρη την κοινοτική επικράτεια. Δεν θα προστατεύσει την διάρθρωση των γεωργικών εκμεταλλεύσεων οικογενειακού χαρακτήρα που έχουμε στην Ευρωπαϊκή Ένωση. Οι αγρότες σε ολόκληρη την Ευρώπη αναρωτιούνται προς τα που πορεύονται από εδώ και στο εξής, τι κάνουνε και που έχουν σφάλει; Πρέπει εμείς να αναρωτηθούμε που έχουμε σφάλει. Είμαστε εμείς που φέρουμε την ευθύνη στην Επιτροπή και το Κοινοβούλιο. Είμαστε εμείς που πρέπει να δείξουμε το δρόμο μπροστά. Είμαστε εμείς που πρέπει να βρούμε και να εξασφαλίσουμε ότι υπάρχει δρόμος μπροστά. Δυστυχώς, μέχρι σήμερα, δεν βλέπω σε αυτήν την πρόταση να προβλέπεται επαρκής στήριξη για τη διάρθρωση των γεωργικών εκμεταλλεύσεων οικογενειακού χαρακτήρα εντός της Ευρωπαϊκής Κοινότητας.

<SPEAKER ID=269 LANGUAGE="EN" NAME="Hardstaff">
Κυρία Πρόεδρε, πρέπει να είμαστε σοβαροί σε αυτό το Κοινοβούλιο όταν μιλάμε για την επίτευξη πραγματικής μεταρρύθμισης στη κοινή γεωργική πολιτική ενόψει του 21ου αιώνα. Ο κύριος Gφrlach συνέταξε μία εξαιρετική έκθεση σχετικά με τις προτάσεις της Επιτροπής για την αγροτική ανάπτυξη και εισηγήθηκε έναν μικρό αριθμό πολύ ουσιαστικών τροπολογιών προκειμένου οι εν λόγω προτάσεις να ευθυγραμμιστούν περισσότερο με την Δήλωση του Κορκ, τη σημασία της οποίας η Επιτροπή κάπως μετρίασε.
<P>
Οι εν λόγω τροπολογίες αναγνώρισαν την πραγματικότητα ότι τον 21ο αιώνα η ευρωπαϊκή γεωργία θα βασίζεται πολύ λιγότερο στην ένταση εργασίας και θα είναι περισσότερο μηχανοποιημένη σε όλους σχεδόν τους τομείς. Είναι συνεπώς σημαντικό να αντιμετωπιστεί η αγροτική ανάπτυξη ως στήριξη για τη δημιουργία ενός εύρους πρόσθετων απασχολήσεων στις αγροτικές περιοχές, όχι μόνον αυτών που σχετίζονται άμεσα με τη γεωργία και την επεξεργασία τροφίμων, αν και αυτές θα εξακολουθήσουν ασφαλώς να αποτελούν σημαντικά στοιχεία σε τέτοιες περιοχές.
<P>
Ήταν συνεπώς απογοητευτικό το γεγονός ότι η Επιτροπή Γεωργίας και Ανάπτυξης της Υπαίθρου εισήγαγε πολλές συμπληρωματικές υπερβολικά λεπτομερείς τροπολογίες για να συνδέσει τη στήριξη πρωταρχικά με τους αγρότες και να αποδυναμώσει την δέσμευση στην ευρύτερη αγροτική ανάπτυξη. Δεν είμαστε η επιτροπή των αγροτών και έχουμε καθήκον να κοιτάμε πέρα από τα προσωπικά κεκτημένα συμφερόντα και προς την κατεύθυνση των συμφερόντων όλων εκείνων των πολιτών που ζουν στις αγροτικές περιοχές και οι οποίοι δεν θα βρίσκουν θέσεις εργασίας στη γεωργία.
<P>
Ελπίζω το Σώμα να απορρίψει την πλειονότητα των τροποποιήσεων έτσι ώστε να έχουμε μία γνώμη από το Ευρωπαϊκό Κοινοβούλιο που είναι ρεαλιστική και εποικοδομητική στο θέμα της προσαρμογής του ευρωπαϊκού πρότυπου της γεωργίας στις νέες οικονομικές και κοινωνικές συνθήκες όπως παρουσιάζονται στο κοινό ψήφισμα των συναδέλφων μας, κ.Fantuzzi και κ. Graefe zu Baringdorf. Ως βασικούς παράγοντες προσδιορίζουν την αειφόρο ανάπτυξη, την παραγωγή ποιοτικών τροφίμων, την ασφάλεια του καταναλωτή, την προστασία του περιβάλλοντος και της βιοποικιλότητας, την προστασία των ζώων και την αγροτική ανάπτυξη. Για να επιτύχουμε το τελευταίο χρειαζόμαστε προγράμματα τύπου Leader που θα βοηθήσουν τις μικρές επιχειρήσεις να αναπτύξουν νέες θέσεις εργασίας στην υψηλή τεχνολογία όπως επίσης και στον τουρισμό, τις παραδοσιακές τέχνες και δεξιοτεχνίες και σε έργα προαγωγής του περιβάλλοντος. Αυτό δεν θα πρέπει να γίνει μόνον στις περιοχές του Στόχου 1 και 2 αλλά παντού όπου οι αγροτικές κοινωνίες μαστίζονται από αυξημένη ανεργία και κοινωνική στέρηση.

<SPEAKER ID=270 LANGUAGE="EN" NAME="Gillis">
Κυρία Πρόεδρε, έχω ακούσει πολύ προσεκτικά και έχω συμμετάσχει ενεργά σε πολλές συζητήσεις σχετικά με τα βασικά στοιχεία της Ατζέντας 2000. Συμφωνώ απόλυτα ότι η Ένωση πρέπει να σχεδιάσει την πορεία που θα ακολουθήσει στο μέλλον. Αλλά οι προτάσεις για τη μεταρρύθμιση της ΚΓΠ βασίζονται υπερβολικά σε μέτρα που σχετίζονται με την ελάφρυνση του κόστους της διεύρυνσης προς ανατολάς και την ικανοποίηση των πιέσεων από τις ΗΠΑ στον ΠΟΕ.
<P>
Είναι πολύ σαφές ότι υπάρχει έντονη κίνηση για μείωση των τιμών των γεωργικών προϊόντων στα διεθνή επίπεδα τιμών και στα επίπεδα της Ανατολικής Ευρώπης με στόχο την εξοικονόμηση χρημάτων. Αυτή η προσέγγιση υποχρεώνει τους αγρότες της ΕΕ να διαθέτουν τα προϊόντα τους σε τιμές κάτω του κόστους παραγωγής και να εξαρτούν το εισόδημά τους αποκλειστικά και μόνον στην μερική αποζημίωση. Αυτό το σύστημα δεν είναι βιώσιμο και θα πρέπει να αλλάξει. Ήδη γεννά οργισμένη κριτική εκ μέρους των αγροτών καθώς τα ποσά αυτών των πληρωμών καθορίζονται ανεξάρτητα από το κόστος των προϊόντων που παράγουν οι αγρότες και μερικοί από αυτούς τα θεωρούν ελεημοσύνες. Στην πραγματικότητα, εσείς ο ίδιος, κ. Επίτροπε, χρησιμοποιήσατε τη λέξη επιδότηση. Η έκθεση του Ελεγκτικού Συνεδρίου αυτή την εβδομάδα είναι καλό παράδειγμα. Έδωσε ασφαλώς το έναυσμα για πηχυαίους τίτλους στον τύπο όπου σχεδόν αφήνεται να εννοηθεί ότι οι αγρότες είναι εγκληματίες.
<P>
Επίσης, το σύστημα δρα αποτρεπτικά για τους νέους που ακολουθούν μία σταδιοδρομία στη γεωργία. Το όφελος για το περιβάλλον, το οποίο απορρέει από το δικό τους τρόπο διαχείρισης, την ενέργειά τους και τις δεξιότητές τους χάνεται και αυτό. Δεν μπορώ να καταλάβω που βασίζει την αισιοδοξία της η Επιτροπή, ότι τα εισοδήματα των αγροτών θα αυξηθούν παρά μόνον με κόστος μίας κάθετης μείωσης των αριθμών. Η υλοποίηση των προτάσεων συνεπάγεται δαπάνη επιπλέον έξι δισεκατομμυρίων ευρώ και θα κάνει τους αγρότες πολύ φτωχότερους.
<P>
Κάνω έκκληση στην Επιτροπή να μετριάσει την αυστηρότητα αυτών των προτάσεων και να βρει έναν καλύτερο τρόπο. Το εισόδημα των αγροτών στη χώρα μου έχει ήδη μειωθεί σε εξαιρετικά μεγάλο βαθμό. Οι τιμές του βοείου κρέατος για τους αγρότες είναι 40 % χαμηλότερες από ότι πριν δύο χρόνια. Οι τιμές των χοίρων και των προβάτων έχουν καταρρεύσει.
<P>
Τέλος, μπορώ να ζητήσω πάλι από την Επιτροπή να διερευνήσει γιατί οι τιμές των τροφίμων για τους καταναλωτές δεν μειώνονται κατ' αναλογία με την τεράστια πτώση των τιμών των γεωργικών προϊόντων;

<SPEAKER ID=271 LANGUAGE="NL" NAME="Boogerd-Quaak">
Κυρία Πρόεδρε, κύριε Επίτροπε, αξιότιμε Υπουργέ, πιστεύω ότι είναι εξαιρετικά σημαντικό να αναπτύξουμε μία ευρεία πολιτική για την ύπαιθρο στη συνέχεια της έκθεσης του κ. Gφrlach και των προτάσεων της Επιτροπής. Για ποιο λόγο πρέπει να αναπτύξουμε αυτή την πολιτική; Όπως ειπώθηκε επανειλημμένα σήμερα το βράδυ, επειδή χρειαζόμαστε την οικονομική αναζωογόνηση της υπαίθρου. Στα πλαίσια αυτά, θα ήθελα να τονίσω δύο πτυχές που δεν αναφέρθηκαν σήμερα το βράδυ όσο θα έπρεπε. Το 80 % των ανθρώπων ζει σε πόλεις. Πιστεύω ότι οι άνθρωποι που κατοικούν στην ύπαιθρο θα πρέπει να έχουν επίγνωση του ότι, με την ανάπτυξη μιας πολιτικής για την ύπαιθρο, πρέπει να ξεκινήσει μία εξέλιξη η οποία θα είναι επικεντρωμένη στους ανθρώπους στις πόλεις. Κατά την άποψή μου, αυτό συγκαταλέγεται σ'αυτό που εννοώ όταν μιλάω για μια ευρεία πολιτική για την ύπαιθρο.
<P>
Επιπλέον, θα ήθελα να ζητήσω την προσοχή του Σώματος για τις γυναίκες της υπαίθρου, οι οποίες σε πολλές περιπτώσεις είναι η κινητήρια δύναμη της ανανέωσης. Πρόκειται για πολύ σημαντικότερες ανανεώσεις από αυτές που βλέπουμε να επιτελούνται από άνδρες. Θα ήθελα, λοιπόν, να δοθεί μια πρόσθετη υποστήριξη στις γυναίκες στα πλαίσια της πολιτικής για την ύπαιθρο.

<SPEAKER ID=272 NAME="Λαμπράκη">
Κυρία Πρόεδρε, η ανάγκη της μεταρρύθμισης της ΚΑΠ, αποτέλεσμα των νέων οικονομικών δεδομένων αλλά και των δυσλειτουργιών που παρουσιάσθηκαν μέχρι σήμερα, μας βρίσκει σύμφωνους. Λέμε ναι σε μία μεταρρύθμιση. Σε μία μεταρρύθμιση που θα μειώνει τις ανισότητες μεταξύ των κρατών, μεταξύ των περιφερειών και μεταξύ των αγροτών, σε μια μεταρρύθμιση που θα συμβάλλει σε μία οικολογική ανάπτυξη της υπαίθρου, σε μια μεταρρύθμιση που θα στηρίζει τον αγροτικό πληθυσμό στις χώρες μας. Στηρίζουμε, επομένως, τα μέτρα που προτείνει η Ατζέντα 2000, τα οποία κινούνται προς αυτή την κατεύθυνση και συμβαδίζουν με τις θεμελιώδεις αρχές της συνοχής και της χρηματοδοτικής αλληλεγγύης. Πρέπει, όμως, να επισημάνουμε ότι, όπως και μερικοί άλλοι στόχοι. ο στόχος της ανάπτυξης της υπαίθρου κρίνεται περισσότερο ως ευχή καθόσον δεν συνοδεύεται από επαρκείς χρηματοδοτικούς πόρους.
<P>
Η ανάγκη για μεταρρύθμιση της ΚΑΠ δεν πρέπει όμως να αποτελέσει το άλλοθι για την ουσιαστική κατάργησή της. Δεν μπορούμε, επομένως, να στηρίξουμε προτάσεις σαν αυτή της συγχρηματοδότησης, των άμεσων ενισχύσεων στη γεωργία, η οποία ανταποκρίνεται μεν στο αίτημα κάποιων κρατών μελών να μειωθεί το ύψος των καθαρών εισφορών τους στον κοινοτικό προϋπολογισμό, αλλά οδηγεί την ΚΑΠ σε μια πορεία επανεθνικοποίησης, αμφισβητώντας στην ουσία το ύψος της γεωργικής κατευθυντήριας γραμμής. Ταυτόχρονα, η υιοθέτηση της συγχρηματοδότησης θα επηρεάσει αρνητικά τη ροή της χρηματοδότησης για τα Διαρθρωτικά Ταμεία στις πιο πτωχές χώρες της Ένωσης, διευρύνοντας έτσι τις ήδη υπάρχουσες ανισότητες.
<P>
Νομίζω ότι μάλλον υπάρχει συναίνεση ως προς την ανάγκη για μεταρρύθμιση. Η διαπίστωση αυτή μας δίνει τη δυνατότητα να προχωρήσουμε με καλύτερα βήματα, με προσεκτικά βήματα προς μία λελογισμένη μεταρρύθμιση την οποία ο αγροτικός κόσμος πραγματικά χρειάζεται.

<SPEAKER ID=273 LANGUAGE="IT" NAME="Filippi">
Κυρία Πρόεδρε, κύριε Υπουργέ, κύριε Επίτροπε, αξιότιμοι συνάδελφοι, αυτή η σημαντική συζήτηση πρέπει να ολoκληρωθεί με την έγκριση εγγράφου σχετικά με τη μεταρρύθμιση της ΚΓΠ. Δεν θα ήθελα οι δυσκολίες που ανέκυψαν στην έκθεση μεταξύ των πολιτικών ομάδων να οδηγήσουν στην απόρριψη των υποβληθεισών προτάσεων. Κατά τη γνώμη μου, αυτό θα αποτελούσε σοβαρό πρόβλημα για το Ευρωπαϊκό Κοινοβούλιο που πρέπει να εκφράζεται με σαφήνεια και να μην αφήνει σε άλλους τις αποφάσεις. Είναι αναγκαία μια ρεαλιστική αξιολόγηση. Η συγχρηματοδότηση μπορεί να επιτρέψει την επίλυση της διαφοράς που προέκυψε σχετικά με την καθαρή εισφορά των κρατών μελών στο γεωργικό προϋπολογισμό.
<P>
Πρέπει ωστόσο να αποφευχθεί η επανεθνικοποίηση της ΚΓΠ και η μείωση και εξασθένηση του πνεύματος εσωτερικής αλληλεγγύης. Για το λόγο αυτόν, συμμερίζομαι τις προτάσεις που υποστηρίζουν σαφώς το σύνολο αυτών των αρχών και, για τον σκοπό αυτόν, θα καλέσω αύριο όλους τους συναδέλφους, ξεκινώντας από τους Ιταλούς, σε συνεπή ψηφοφορία.
<P>
Αγαπητοί συνάδελφοι, εάν δεν αποφασίσουμε εμείς, εδώ, μια γραμμή και εάν το Συμβούλιο δεν βρει σύντομα λύση στα τιθέμενα προβλήματα, υπάρχει κίνδυνος να ληφθεί απόφαση από άλλους, ίσως από το Συμβούλιο ECOFIN, που δεν προσανατολίζεται σίγουρα προς την αύξηση των σχετικών πόρων - όπως θα έπρεπε να γίνει για τη στήριξη της μεταρρύθμισης της ΚΓΠ. Συνεπώς, μπορεί να υπάρξει συγχρηματοδότηση εάν παραμείνουν οι απαιτήσεις ισορροπίας και εσωτερικής συνοχής.

<SPEAKER ID=274 LANGUAGE="SV" NAME="Lindqvist (ELDR).">
Κυρία Πρόεδρε, κύριε Επίτροπε, το μεγαλύτερο μέρος της Ευρώπης, σε ποσοστό 80-90 %, είναι ύπαιθρος. Ένα πολύ μεγάλο μέρος του εδάφους στη Σουηδία είναι ύπαιθρος, όμως, εκεί κατοικεί ένα μικρό μόνο ποσοστό του πληθυσμού, μόνο 10-20 %. Αν δεν κατοικούσε κανείς εκεί θα ήταν ακατοίκητη η μισή Σουηδία, γι' αυτό η ενίσχυση είναι για εμάς σημαντική για την ανάπτυξη της υπαίθρου και της γεωργίας. Η ενίσχυση του στόχου 6 θα ενταχθεί στον στόχο 1 και η ενίσχυση του στόχου 5 θα ενταχθεί στον στόχο 2. Πρέπει να παραμείνουν τα κριτήρια γι' αυτές τις ενισχύσεις.
<P>
Η ύπαιθρος, οι άνθρωποι, η φύση, η γη και το νερό είναι πόροι για τους οποίους πρέπει να μεριμνήσουμε στην Ευρώπη. Κάποιες σημαντικές ενέργειες είναι η ενίσχυση των τοπικών κοινωνιών, ο συντονισμός της ενίσχυσης, η κατευθυνόμενη εκπαίδευση, η οικονομική ενίσχυση του περιβάλλοντος και των οικολογικών καλλιεργειών, να δoθεί βάρος στην ανάπτυξη της βιοενέργειας και των νέων καυσίμων όπως, π.χ. η αιθανόλη και η μεθανόλη, καθώς και στον τουρισμό και τις μεταφορές. Ωστόσο, για να είναι θετική η ανάπτυξη της υπάιθρου όλα αυτά πρέπει να πηγάζουν από τις επιθυμίες των ίδιων των ανθρώπων.

<SPEAKER ID=275 LANGUAGE="FR" NAME="Happart">
Κυρία Πρόδρε, κύριε Επίτροπε, κύριε Υπουργέ, η Ατζέντα 2000 υπήρξε σίγουρα ένα από τα θέματα που απασχόλησαν περισσότερο το Ευρωπαϊκό Κοινοβούλιο κατά τα δέκα τελευταία χρόνια. Η μεγάλη διάρκεια των συζητήσεων, ο αριθμός των συνεδριάσεων που αφιέρωσαν όλες οι επιτροπές του Κοινοβουλίου μπορούσαν να μας κάνουν να ελπίσουμε σε ένα φιλόδοξο σχέδιο.
<P>
Θα γενούσαμε, αν μου επιτρέπεται την έκφραση, μια Ευρώπη, την ιδανική Ευρώπη, αυτήν όπου τα παιδιά μας θα μπορούσαν να ζουν από τον Ατλαντικό ως τα Ουράλια εν ειρήνη ως πολίτες, ελεύθεροι πολίτες. Επρόκειτο να ανοίξουμε τις πόρτες μας σε νέα κράτη, οικονομικά φτωχά ίσως αλλά φερέλπιδα. Είχαμε επιτέλους σταματήσει να φοβόμαστε και βρισκόμασταν στα πρόθυρα της δημιουργίας ενός ευρωπαϊκού κράτους. Το κράτος αυτό θα ήταν ένας χώρος πνευματικής ελευθερίας, όπου στο κέντρο του ενδιαφέροντος των πολιτικών και οικονομικών αρμοδίων θα ήταν ο άνθρωπος.
<P>
Θα αφήναμε το κρέας στις ορμόνες του, την αναζήτηση του κέρδους με οποιοδήποτε κόστος στους Αμερικανούς και στην παγκόσμια οργάνωση εμπορίου. Ήμασταν ώριμοι για μια αληθινή αλληλεγγύη όπου οι πλούσιοι, όπως εμείς, θα άπλωναν το χέρι για να δώσουν και να υποστηρίξουν και όχι για να πάρουν και να συνθλίψουν. Δεν ήταν όμως παρά ένα όνειρο, ένα ακόμη όνειρο. Σήμερα το πρωί, ξύπνησα και ένιωσα ρίγη μπρος στην πραγματικότητα που έχουμε δημιουργήσει με τις δραστηριότητές μας. Είμαστε έτοιμοι να προσποιηθούμε για μια ακόμη φορά ότι ενισχύουμε τους φτωχούς μας, καθέναν από αυτούς που ζουν στα μικρά και δύσκαμπτα λόγω της στενοκεφαλιάς μας κράτη.
<P>
Αλίμονο, η συγχρηματοδότηση θα επιτρέπει νομικά στα πιο πλούσια κράτη μας να ενισχύουν για παράδειγμα τους δικούς τους γεωργούς. Εάν δεν υπάρχει αλληλεγγύη στην Ευρώπη, εάν η Ατζέντα 2000 συνίσταται απλά στο να παζαρεύει με τα πλούσια κράτη τα χρήματά τους, ποιος τελικά θα πληρώσει για τους φτωχούς των φτωχών χωρών, είτε αυτοί προέρχονται από τη νότιο Ευρώπη σήμερα, είτε από την ανατολική αύριο; Για μια ακόμη φορά κάνουμε το αντίθετο από αυτό που θα έπρεπε. Και αυτό είναι κρίμα για τα παιδιά μας!

<SPEAKER ID=276 LANGUAGE="ES" NAME="Arias Caete">
Κυρία Πρόεδρε, κύριε Προεδρεύοντα του Συμβουλίου, κύριε Επίτροπε, κανείς δεν αμφιβάλλει ότι είναι αναγκαία μια μεταρρύθμιση, όπως κανείς δεν αμφιβάλλει ότι η Κοινή Γεωργική Πολιτική δεν επιτελεί πλήρως τις λειτουργίες τις οποίες της έχει ορίσει η Συνθήκη. Όταν κρίνεται αυτή η πολιτική από την άποψη της συνεισφοράς της στην οικονομική και κοινωνική συνοχή, ο βαθμός της κριτικής φθάνει σε σκανδαλώδες επίπεδο.
<P>
Κατά την άποψή μου, το πιο ανησυχητικό είναι ότι σε μια διαδικασία μεταρρύθμισης, που εκ φύσεως είναι περίπλοκη, δεδομένης της ανεπάρκειας των πόρων που προορίζονται για τις πολιτικές της αγροτικής ανάπτυξης, έφτασε η συζήτηση στο θέμα των κοινοτικών ιδίων πόρων.
<P>
Σε αυτό το πλαίσιο, είναι βέβαιο ότι η Επιτροπή περιορίστηκε να παρουσιάσει μια έκθεση με διάφορες εναλλακτικές προτάσεις, όμως η κοινοτική εμπειρία μας συνήθισε στο να φοβόμαστε τις εκθέσεις, τις λευκές και πράσινες βίβλους που επεξεργάζεται η Επιτροπή. Διότι τελικά, η εναλλακτική λύση που υποστηρίζεται περισσότερο ή που είναι πιο καλά θεμελιωμένη ανάμεσα στις όσες προτείνονται, έχει πολλές πιθανότητες να πάρει τη μορφή οριστικής κοινοτικής νομοθεσίας. Η συνχρηματοδότηση άμεσων επιδοτήσεων στο εισόδημα δεν αντιπροσωπεύει μόνο μια ρωγμή στην αρχής της χρηματοδοτικής αλληλεγγύης, αλλά μια παραβίαση της αρχής της επάρκειας των μέσων, όπως ορίζεται στο άρθρο F, παράγραφος 3, της Συνθήκης της Ευρωπαϊκής Ένωσης. Δεν συνιστά ένα μέσο βελτίωσης της επάρκειας της Κοινής Γεωργικής Πολιτικής, αλλά έναν απλό μηχανισμό ανακατανομής του βάρους των δαπανών.
<P>
Πρόκειται για σαφώς υπαναχωρητικές προτάσεις, που πλήττουν κυρίως τις «χώρες της οικονομικής και κοινωνικής συνοχής» και ευνοούν τις πιο ευημερούσες χώρες, με την εξαίρεση της Γαλλίας και σε μικρότερο βαθμό της Δανίας. Θα εμφανιζόταν τότε το παράδοξο να πραγματοποιηθεί η διεύρυνση σε βάρος των «χωρών της συνοχής», που βλέπουν να μειώνεται σημαντικά η συμμετοχή τους σε σχέση με την κατηγορία 2 και επιπλέον, η μεταρρύθμιση της χρηματοδότησης της ΚΓΠ θα επηρέαζε εκ νέου αυτές τις χώρες. Και αυτό κύριε Επίτροπε, χωρίς να ληφθεί υπόψη ότι η λίστα των άμεσων επιδοτήσεων που χρησιμοποίησε η Γενική Διεύθυνση ΧΙΧ για τους υπολογισμούς της είναι πολύ πιο περιορισμένη συγκριτικά με τις επιδοτήσεις που θεωρούνται άμεσες και υπόκεινται σε τροποποιήσεις με τη μεταρρύθμιση που τώρα συζητούμε, σύμφωνα με την πληροφορία που παρέσχε η Επιτροπή τον περασμένο Ιούνιο. Γι' αυτό, ο υπαναχωρητικός χαρακτήρας των προτάσεων παραμένει μεγαλύτερος.

<SPEAKER ID=277 LANGUAGE="DA" NAME="Iversen">
Κυρία Πρόεδρε, η κοινή αγροτική πολιτική θεσπίστηκε στη δεκαετία του 1950, όταν υπήρχαν μόνο έξι κράτη μέλη. Όπως όλοι αναγνωρίζουν η εν λόγω πολιτική δεν είναι έτοιμη για μια διεύρυνση με την οποία η Ένωση θα καταλήξει να αποτελείται από περίπου είκοσι χώρες. Η Επιτροπή έχει υποβάλει τις προτάσεις της για συγκεκριμένες αλλαγές στην αγροτική πολιτική και αυτή τη στιγμή συζητάμε σε πολλές επιτροπές του Κοινοβουλίου τη θέση μας για την αναδιαμόρφωση της αγροτικής πολιτικής. Τις κεντρικές ιδέες τις γνωρίζουμε: τα καθεστώτα γενικών ενισχύσεων καταργούνται και οι Ευρωπαίοι αγρότες πρέπει να ανταγωνίζονται στην παγκόσμια αγορά, όπου αυτόν τον καιρό τελείται μια γενικευμένη απελευθέρωση. Αυτό θα σημάνει ότι οι τιμές θα πλησιάσουν αυτές της παγκόσμιας αγοράς, πράγμα που θα βάλει τέλος στις ποσοστώσεις γάλακτος και τα πλεονασματικά αποθέματα. Η εξέλιξη αυτή δεν πρέπει να συμβεί εις βάρος των αγροτών, οι οποίοι θα δυσκολευτούν να αντιμετωπίσουν τον ελεύθερο ανταγωνισμό. Τουναντίον, πρέπει οι μελλοντικές αγροτικές ενισχύσεις να έχουν πολύ πιο συγκεκριμένους στόχους. Οι ενισχύσεις τιμών πρέπει να αντικατασταθούν από υψηλότερες άμεσες ενισχύσεις ειδικά στους αγρότες που πραγματικά χρήζουν βοήθειας. Φυσικά θα συνεχίσουν να χορηγούνται ενισχύσεις σε περιοχές και τομείς που έχουν ειδικά προβλήματα.
<P>
Οι παρούσες αγροτικές ενισχύσεις βασίζονται στην ποσότητα παρά στην ποιότητα. Δεν λαμβάνεται καθόλου υπόψη η ευημερία των ζώων και το περιβάλλον και κατά τη γνώμη μου οι αγροτικές ενισχύσεις δεν συμβαδίζουν καθόλου με την ολοένα αυξανόμενη βαρύτητα που οι περισσότεροι καταναλωτές δίνουν στις αξίες αυτές. Η αγροτική πολιτική δεν μπορεί να συνεχίσει να μένει απαράλλαχτη εάν η ευρωπαϊκή γεωργία θέλει να συμμετέχει στον ανταγωνισμό της παγκόσμιας αγοράς. Και η Κοινή Γεωργική Πολιτική τρώει σήμερα πάνω από το μισό του συνολικού προϋπολογισμού της ΕΕ, ενώ με τη διεύρυνση τα πράγματα θα γίνουν ακόμη χειρότερα.
<P>
Οι καταναλωτές απαιτούν σε ολοένα αυξανόμενο βαθμό να μάθουν τι περιέχει η τροφή τους και πώς παράγεται. Επιθυμούν φυσικά συστήματα παραγωγής, που προστατεύουν την ευημερία των ζώων και δεν βλάπτουν το περιβάλλον. Είναι σημαντικό να καταλάβουμε ότι πρέπει να διαμορφώσουμε την κοινή αγροτική πολιτική μας ώστε να ανταποκρίνεται στις απαιτήσεις της εποχής τόσο όσον αφορά τα τωρινά κράτη μέλη όσο δίχως αμφιβολία και τα μελλοντικά.

<SPEAKER ID=278 LANGUAGE="DE" NAME="Botz">
Κυρία Πρόεδρε, κύριε Επίτροπε, οι αγροτικές επιχειρήσεις στα νέα ομοσπονδιακά κρατίδια παρακολουθούν όπως όλοι φυσικά, με πολύ μεγάλη προσοχή τις διαδικασίες λήψης αποφάσεων σε σχέση με την γεωργική μεταρρύθμιση. Ακόμη και εάν δεν έχει φθάσει παντού - γνωρίζω ότι σε εσάς έχει φθάσει εδώ και πολύ καιρό -, όμως αυτές οι αγροτικές επιχειρήσεις αντικατοπτρίζουν σε μεγάλο βαθμό το ευρωπαϊκό πρότυπο της αγροτικής επιχείρησης. Είναι πολυλειτουργικές, βιώσιμες, και είναι επίσης - τουλάχιστον εν δυνάμει - ανταγωνιστικές. Όλοι γνωρίζουμε ότι όσες βρίσκονται σε ευνοϊκές τοποθεσίες είναι εν μέρει πολύ ανταγωνιστικές.
<P>
Σχετικά με την πολυλειτουργικότητα, σε σχέση με τις κοινοτικές επιχειρήσεις, οι οποίες και καλλιεργούν το μεγαλύτερο τμήμα των εδαφικών επιφανειών μας, ιδιαίτερα στις αδικημένες, λόγο της τοποθεσίας τους, περιοχές έχω να επισημάνω ότι δεν είναι μόνο πολυλειτουργικές - και αυτό ακριβώς αποτελεί την κύρια ανησυχία μας, και νομίζω ότι το γνωρίζετε και εσείς αυτό - αλλά αποτελούν τη μοναδική ίσως εγγύηση για να εξασφαλισθούν οι υπάρχουσες θέσεις εργασίας σε ορισμένες πραγματικά αγροτικές περιοχές με ανεργία μεταξύ του 30 % και του 40 %, όπως στο Mecklenburg-Vorpommern, καθώς και σε άλλες περιοχές. Έχοντας κατά νου αυτόν τον δεύτερο πυλώνα, για τον οποίο όλοι χαιρόμαστε και ο οποίος θα πρέπει να καταστεί όσο το δυνατόν πιο σύντομα ισχυρός, δεν θα πρέπει να επιτρέψουμε σε καμία περίπτωση να καταστραφούν, από τις συνθήκες που πλαισιώνουν τον πρώτο πυλώνα, αυτοί οι εγγυητές της απασχόλησης στις περιοχές αυτές.
<P>
Πιστεύω ότι αυτό έγινε εν τω μεταξύ κατανοητό. Ιδίως όταν πρόκειται για μακροπρόθεσμες προοπτικές, τότε θα ήθελα να επαναφέρω τελείως συνειδητά στο προσκήνιο τις επαναλειτουργούσες οικογενειακές επιχειρήσεις, μια κατά τη γνώμη μας εύλογη τάξη μεγέθους, διότι, ακριβώς λόγω του μεγέθους τους, δεν αποβλέπουν σε τίποτα περισσότερο από την οικονομική επιβίωση της επιχείρησης, για τη γενιά του επόμενου διαδόχου που θα αναλάβει το αγρόκτημα. Και εδώ, έχει ελάχιστα αναπτυχθεί η κατανόηση για τις προθέσεις της Επιτροπής για μείωση.

<SPEAKER ID=279 LANGUAGE="PT" NAME="Campos">
Κύριε Πρόεδρε, κύριε Πρόεδρε του Συμβουλίου, κύριε Επίτροπε, θα ξεκινήσω με κάτι όπου θεωρώ ότι συμφωνώ περισσότερο με το περιεχόμενο της δήλωσης του κυρίου Επιτρόπου: το γεγονός ότι δεν αρκεί να προβούμε σε μια υποτυπώδη μεταρρύθμιση, αλλά χρειαζόμαστε μια πραγματική μεταρρύθμιση. Και θα έλεγα ότι χρειαζόμαστε μια μεγάλη μεταρρύθμιση.
<P>
Στα τέλη αυτού του αιώνα, το πρόβλημα που τίθεται επί τάπητος δεν είναι αυτό της παραγωγής. Αυτή πηγαίνει καλά, και συνιστάται στην Ευρώπη. Από το 1950 μέχρι σήμερα, ο αγροτικός πληθυσμός μειώθηκε από 35 % σε 5 %, ενώ ο όγκος της παραγωγής σχεδόν οκταπλασιάστηκε. Και όπως μόλις πρότινος επεσήμανε ο κύριος Επίτροπος, η μεταρρύθμιση που μας φέρνει πρόκειται να διώξει ακόμη περισσότερο κόσμο από την ύπαιθρο. Πράγμα που σημαίνει ότι ο κύριος Επίτροπος θα δαπανήσει πάνω από τον μισό προϋπολογισμό της Κοινότητας προς όφελος μιας μειοψηφίας. Και επειδή η αδικία είναι βαθιά ριζωμένη σε όλες τις πτυχές της Κοινής Γεωργικής Πολιτικής, ο κύριος Επίτροπος πρόκειται να δαπανήσει το 40 % του κοινοτικού προϋπολογισμού για να ευνοήσει το 1 %, που είναι οι πλουσιότεροι στην Κοινότητα. Εφόσον το 20 % των γεωργών θα εισπράξουν το 80 %, ο κύριος Επίτροπος δεν έχει παρά να κάνει το λογαριασμό για να διαπιστώσει πως το 1 % των πλουσιοτέρων θα εισπράξουν το 40 % του προϋπολογισμού της Κοινότητας. Διότι το πρόβλημα που τίθεται δεν είναι η παραγωγή. Το πρόβλημα είναι κατά πόσο θα υπάρξει μια δίκαιη πολιτική η οποία θα υπερασπίζεται τον κόσμο που ζει στην ύπαιθρο. Όμως η Επιτροπή δεν είναι σε θέση να κατανοήσει μια τέτοια δίκαιη πολιτική, άρα δεν τη συζητά καν. Αλλά θα ήταν σημαντικό να συζητηθεί αυτή ακριβώς η πολιτική, μιας και το ζήτημα που τίθεται σήμερα είναι δούμε με τί τρόπο ο κύριος Επίτροπος ή το Συμβούλιο θα καταργήσουν ολοκληρωτικά τις ενισχύσεις στην παραγωγή. Επειδή τη σήμερον ημέρα οι συγκεκριμένες ενισχύσεις αποτελούν τον εχθρό της ποιότητας, τον εχθρό του περιβάλλοντος, τον εχθρό της απασχόλησης, διότι οι παραγωγές που λαμβάνουν το μεγαλύτερο όγκο χρηματοδοτήσεων από τον κύριο Επίτροπο είναι ακριβώς εκείνες όπου υπάρχει μεγαλύτερη ανεργία - τα σιτηρά λαμβάνουν σήμερα το 43 %, και αποτελούν την παραγωγή που χρησιμοποιεί το λιγότερο εργατικό δυναμικό στον αγροτικό χώρο. Και γι' αυτόν ακριβώς το λόγο συνιστούν μια σημαντική πηγή ανέργων. Ο κύριος Επίτροπος δεν αναλαμβάνει δεσμεύσεις σχετικά με τη διαβάθμιση, με το ανώτατο όριο και με την ακριβοδικία. Και αυτό είναι το ουσιαστικό θέμα δικαιοσύνης που θα οφείλαμε να συζητήσουμε, μιας και η παραγωγή πηγαίνει καλά και συνιστάται.

<SPEAKER ID=280 LANGUAGE="FI" NAME="Myller">
Αξιότιμε κύριε Πρόεδρε, αν και μιλώ απόψε τελευταίος, δεν θεωρώ ότι μιλώ για ένα επουσιώδες θέμα, όταν αναφέρομαι στις απόψεις της Επιτροπής Περιβάλλοντος, Δημόσιας Υγείας και Προστασίας των Καταναλωτών σχετικά με το υπό συζήτηση θέμα. Στην πραγματικότητα, οι στόχοι της μεταρρύθμισης της γεωργικής πολιτικής οι οποίοι παρουσιάζονται στην Ατζέντα 2000, σε επίπεδο αρχών βρίσκονται προς τη σωστή κατεύθυνση, εάν ληφθούν υπ' όψιν οι αποφάσεις στις οποίες κατέληξαν, επί παραδείγματι, οι Σύνοδοι Κορυφής του Amsterdam και του Cardiff. Κύριος στόχος είναι να καταστεί η γεωργική πολιτική περισσότερο φιλική προς το περιβάλλον και να εξυπηρετεί σε μεγαλύτερο βαθμό τις ανάγκες των καταναλωτών.
<P>
Στην πράξη όμως, αυτοί οι στόχοι δεν πραγματώνονται και τόσο ικανοποιητικά. Το πρόβλημα προκύπτει από το γεγονός ότι η Επιτροπή αφήνει τα θέματα αυτά στην εθνική δικαιοδοσία. Το αν τα περιβαλλοντικά ζητήματα θα συνδέονται με τις ενισχύσεις του εισοδήματος, θα αποφασιστεί σε εθνικό επίπεδο. Δεν υπάρχει βούληση για κοινές αποφάσεις. Όμως, αυτές αποτελούν την προϋπόθεση αλλαγής πορείας. Η γεωργία είναι, όπως γνωρίζουμε, ένας από τους μεγαλύτερους παράγοντες ρύπανσης του εδάφους και των υδάτων. Ουσιαστικά μέτρα βελτίωσης θα υπάρξουν μόνο όταν θεσπιστούν κοινοί κανόνες καλής πρακτικής στον τομέα της γεωργίας, οι οποίοι θα πραγματώνουν την αρχή της αειφόρου ανάπτυξης. Επιπλέον, μόνο με αυτές τις πρακτικές οι γεωργοί θα μπορέσουν να ωφεληθούν από την Κοινή Γεωργική Πολιτική και την χρηματοδότηση.
<P>
Όσον αφορά την μελλοντική γεωργική πολιτική της Ευρωπαϊκής Ένωσης, τα θέματα αυτά έχουν συζητηθεί σε πολλές Συνόδους Κορυφής. Εκτός από τις κατευθυντήριες γραμμές για την περιβαλλοντική πολιτική οι οποίες καθορίστηκαν στο Cardiff, θα πρέπει επίσης να τονίζονται και οι κατευθυντήριες γραμμές του Λουξεμβούργου, οι οποίες ορίζουν ότι η άσκηση των γεωργικών δραστηριοτήτων θα πρέπει μελλοντικά να είναι εφικτή σε όλη την επικράτεια της Ευρωπαϊκής Ένωσης, κατά συνέπεια και στις βόρειες περιοχές.

<SPEAKER ID=281 NAME="Πρόεδρος">
Ευχαριστώ πολύ, κυρία Myller.
<P>
Το Συμβούλιο και η Επιτροπή μού επεσήμαναν ότι, σε περίπτωση που δεν υπάρχουν άλλες ερωτήσεις, δεν θα τοποθετηθούν, και κάτι τέτοιο φαίνεται να συμβαίνει.
<P>
Σας ευχαριστώ όλους που αντέξατε τόση ώρα!
<P>
Ανακοινώνω ότι έλαβα, σύμφωνα με το άρθρο 37 παράγραφος 2 του Κανονισμού, οκτώ προτάσεις ψηφίσματος
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο το πρωί, στις 9.30 .
<P>
Τελειώνοντας, δεν θα ήθελα να ξεχάσω να ευχαριστήσω τις κυρίες και τους κυρίους διερμηνείς για το ότι εργάστηκαν πολύ περισσότερο από ό, τι είχε αρχικά προγραμματιστεί.
<P>
(Χειροκροτήματα) Καλή επιστροφή στα σπίτια σας!
<P>
(Η συνεδρίαση λήγει στις 12.17)
