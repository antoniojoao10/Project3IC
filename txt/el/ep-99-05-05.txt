<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="ES" NAME="Valdivielso de Cuι">
Κύριε Πρόεδρε, αναφέρομαι σε μια επιστολή που μου απέστειλαν οι υπηρεσίες του γραφείου του Προέδρου αυτού του Κοινοβουλίου στις 20 του περασμένου Απριλίου, σχετικά με τη συνέχεια που δόθηκε στην αίτηση που κατέθεσε ο εκπρόσωπος της ενιαίας πλατφόρμας των κατοίκων της Areeta, στην επαρχία Αlava - περιοχή όπου γεννήθηκα και όπου ζω, εξ ου και το μεγάλο μου ενδιαφέρον για αυτή την υπόθεση. Το εν λόγω έγγραφο πρωτοκολλήθηκε στα εισερχόμενα της αλληλογραφίας του Ευρωπαϊκού Κοινοβουλίου στις 12 Απριλίου και μου ανακοίνωσαν ότι ήλπιζαν να καταστεί δυνατή η ανακοίνωση της επίσημης καταχώρησης προχθές, τη Δευτέρα 3 Μαΐου, κατά την έναρξη της Ολομέλειας του Ευρωπαϊκού Κοινοβουλίου.
<P>
Ήλεγξα τα συνοπτικά πρακτικά της Δευτέρας και της Τρίτης, και το έγγραφο αυτό δεν αναφέρεται πουθενά. Θα πει κάποιος ότι το θέμα δεν είναι ουσιαστικό, αυτά όμως τα θέματα είναι ευαίσθητα για κοινότητες που υφίστανται αναδιάρθρωση, μια και πρόκειται για έναν πληθυσμό που εδώ και τέσσερα χρόνια προσπαθεί να πετύχει τη μεταφορά των εγκαταστάσεων βιολογικού καθαρισμού των λυμάτων της περιοχής στην οποία ζούνε, 2 ή 3 χιλιόμετρα μακρύτερα προς αποφυγή της δυσοσμίας. Είναι ένα ευαίσθητο αίτημα και πιστεύω ότι θα έπρεπε να έχει δοθεί η προσήκουσα λύση. Παρακαλώ θερμά το προεδρείο να οριστεί η κατά το δυνατόν ταχύτερη διαδικασία για αυτό το εύλογο και δίκαιο αίτημα.

<SPEAKER ID=3 NAME="Πρόεδρος">
Ευχαριστώ πολύ, κύριε Valdivielso. Θα εξακριβώσουμε όλα όσα σχετίζονται με την υπόθεση που αναφέρατε.

<SPEAKER ID=4 NAME="Τρακατέλλης">
Κύριε Πρόεδρε, έλαβα από τις υπηρεσίες σας ένα γράμμα το οποίον μου έλεγε ότι επειδή θα γινόνταν συζήτηση για το Κοσσυφοπέδιο χθες το απόγευμα δεν θα συζητιόνταν οι ερωτήσεις που είχαμε υποβάλει και εγώ και άλλοι συνάδελφοι για σήμερα το απόγευμα προς το Συμβούλιο.
<P>
Πρώτον, δεν προλαβαίναμε να ζητήσουμε χρόνο ομιλίας από την ομάδα μας ώστε να παρουσιάσουμε την ερώτηση στην χθεσινή συζήτηση.-Δεύτερον, όπως θα δείτε από τα πρακτικά, δεν καλύφθηκαν τα θέματα για τα οποία ρωτούσαμε κατά την χθεσινή συζήτηση, ούτε από τον Υπουργό Εξωτερικών κ. Fischer, ούτε από τον Επίτροπο κ. Van den Broek.Η ερώτησή μας αφορούσε την περιβαλλοντική επίπτωση και την επίπτωση στη δημόσια υγεία από τους βομβαρδισμούς που γίνονται στο Κοσσυφοπέδιο και παρακαλώ πάρα πολύ να συζητηθούν η ερώτησή μου και οι ερωτήσεις των άλλων συναδέλφων, που είναι βεβαίως συναφείς, σήμερα το απόγευμα στο Συμβούλιο, όπως είχε προκαθοριστεί. Ευχαριστώ πολύ και ελπίζω ότι θα γίνει δεκτό το αίτημά μας.

<SPEAKER ID=5 NAME="Πρόεδρος">
Κύριε Τρακατέλλη, το άρθρο Α, παράγραφος 2, του Παραρτήματος ΙΙ ορίζει ότι δεν μπορούν να γίνουν δεκτές ερωτήσεις για θέματα που αναφέρονται σε ζήτημα που ήδη περιλαμβάνεται στην ημερήσια διάταξη και για το οποίο προβλέπεται η συμμετοχή του ανάλογου θεσμικού οργάνου, δηλαδή του Συμβουλίου στην προκειμένη περίπτωση. Υπάρχει ένα σημείο στη συζήτηση επί επικαίρων που αναφέρεται στο Κοσσυφοπέδιο και γι'αυτό, σε αυτή τη συνεδρίαση, όπως συνέβη και σε προηγούμενες συνεδριάσεις, δεν μπορούμε να δεχθούμε ερωτήσεις που αναφέρονται στο Κοσσυφοπέδιο, πολύ απλά διότι δεν προβλέπεται από τον Κανονισμό.

<SPEAKER ID=6 LANGUAGE="EN" NAME="McKenna">
Κύριε Πρόεδρε, όπως γνωρίζετε, με το πέρασμα των χρόνων οι βουλευτές του Ευρωπαϊκού Κοινοβουλίου ήταν εξαιρετικά επικριτικοί προς οποιαδήποτε μορφή λογοκρισίας, ιδίως την πολιτιστική λογοκρισία. Επίσης υποστηρίξαν σθεναρά τα δικαιώματα των ομοφυλόφιλων. Θα ήθελα να ξέρω γιατί απαγορεύτηκε σε αυτό το Κοινοβούλιο η έκθεση μιας λεσβίας καλλιτέχνιδας. Αυτό αποτελεί μια πολύ σκληρή μορφή λογοκρισίας. Δεν υπάρχει αιτιολογία για αυτό και θα ήθελα να γνωρίζω τον ρόλο που παίξατε εσείς στην απαγόρευση αυτής της έκθεσης. Στα τέλη του 20ου αιώνα είναι τελείως απαράδεκτη η απαγόρευση έκθεσης ομοφυλόφιλου καλλιτέχνη και κανένας βουλευτής του Κοινοβουλίου δεν πρέπει να υποστηρίζει κάτι τέτοιο.

<SPEAKER ID=7 NAME="Πρόεδρος">
Κυρία McKenna, εξήγησα ήδη τη Δευτέρα ότι αυτή ήταν απόφαση του Σώματος των Κοσμητόρων, μετά από σύσταση των αρμοδίων υπηρεσιών. Η απόφαση δεν είχε κατά κανένα τρόπο να κάνει με το γεγονός ότι επρόκειτο για πίνακες μίας ομοφυλόφιλης ή όχι - πράγμα το οποίο δεν γνωρίζω -, αλλά καθαρά με το γεγονός ότι το περιεχόμενο της έκθεσης θεωρήθηκε προσβλητικό για τμήμα του Σώματος και για τους διερχομένους. Αυτός ήταν ο λόγος.

<SPEAKER ID=8 LANGUAGE="EN" NAME="Morris">
Κύριε Πρόεδρε, επανερχόμενος στην ίδια ερώτηση που αφορά την πιθανή χρήση μη επανεμπλουτισμένου ουρανίου στη Σερβία και το Κοσσυφοπέδιο, ζητήσαμε να συμπεριληφθεί στην ημερησία διάταξη της Ώρας των Ερωτήσεων μία συγκεκριμένη ερώτηση. Μία συγκεκριμένη ερώτηση, όχι μια γενική επισήμανση, όπως έκανε χθες ο ασκών την Προεδρία του Συμβουλίου. Δεν απαντήθηκε το ερώτημα σχετικά με τη χρήση οξειδίου μη επανεπλουτισμένου ουρανίου στο Κοσσυφοπέδιο ή τη Σερβία. Επομένως, μπορείτε να μας διαβεβαιώσετε ότι θα μας δοθεί η ευκαιρία να λάβουμε απάντηση σε αυτήν την πολύ κρίσιμη ερώτηση;

<SPEAKER ID=9 NAME="Πρόεδρος">
Ξέρετε πολύ καλά ότι αυτές πρέπει να είναι γραπτές ερωτήσεις. Αυτό που μπορώ να κάνω είναι να υπάρξει μια προφορική ερώτηση σε αυτή τη σύνοδο, επειδή η ημερήσια διάταξη προβλέπει το θέμα του Κοσσυφοπεδίου. Θα μπορούσατε να είχατε ζητήσει από τους βουλευτές που έλαβαν τον λόγο εξ ονόματος της Ομάδας σας να θέσουν αυτό το ερώτημα. Αν δεν θεωρούν απαραίτητο να το πράξουν, δεν μπορώ να κάνω άλλες ρυθμίσεις.
<P>
Εγκρίνονται τα συνοπτικά πρακτικά

<CHAPTER ID=2>
Δήλωση του Προέδρου του Ευρωπαοκού Κοινοβουλίου επ' ευκαιρίατου τέλους της τέταρτης κοινοβουλευτικής περιόδου του Κοινοβουλίου
<SPEAKER ID=10 NAME="Πρόεδρος">
Κύριε Προεδρεύων του Συμβουλίου, κύριε Πρόεδρε της Επιτροπής, κυρίες και κύριοι συνάδελφοι, η σύνοδος αυτής της εβδομάδας, η τελευταία της τρέχουσας κοινοβουλευτικής περιόδου, είναι επίσης η τελευταία της θητείας μου ως Προέδρου αυτού του Σώματος. Είναι λοιπόν η στιγμή να προβώ σε απολογισμό: ενώπιόν σας, αγαπητοί συνάδελφοι, και μέσω υμών ενώπιον όλων των πολιτών της Ευρωπαϊκής Ένωσης, τους οποίους προσπάθησα να υπηρετήσω στη διάρκεια αυτών των δυόμισι ετών.
<P>
Στην επιστολή που σας απηύθηνα το Δεκέμβριο του 1996 ζητώντας την ψήφο σας, σας μιλούσα για πέντε προκλήσεις που θα έπρεπε να αντιμετωπίσει η Ένωση και κατά συνέπεια το Κοινοβούλιό της. Πέντε πολύ σημαντικές προκλήσεις σε διόμισι χρόνια:
<P>
Πρώτον: την περάτωση της Διακυβερνητικής Διάσκεψης που ήταν τότε σε εξέλιξη, από την οποία το Κοινοβούλιο βγήκε κερδισμένο θεσμικό όργανο, ενισχυμένο και με περισσότερες αρμοδιότητες για την καλύτερη εξυπηρέτηση των ευρωπαίων.
<P>
Δεύτερον: την αρχή των διαπραγματεύσεων για τη διεύρυνση, που το Σώμα μας προώθησε ενεργά και παρακολουθεί εκ του σύνεγγυς· πάντα με στόχο να συμπεριληφθούν όλες οι υποψήφιες χώρες, χωρίς άλλες διαφορές πέραν αυτών που απορρέουν από το ρυθμό προσαρμογής κάθε μίας.
<P>
Τρίτον: την έναρξη εφαρμογής του ευρώ, στην οποία συμμετείχαμε κατά τρόπο ενεργό και εποικοδομητικό, προσέχοντας ούτως ώστε η μετάβαση στο νέο νόμισμα να μην γίνει εις βάρος των καταναλωτών, μεριμνώντας οι νέοι διευθυντές της Κεντρικής Ευρωπαϊκής Τράπεζας να έχουν την αναγκαία προπαρασκευή και ανεξαρτησία και εξασφαλίζοντας για το Κοινοβούλιο όλων των Ευρωπαίων κατάλληλη πληροφόρηση σε θέματα νομισματικής πολιτικής.
<P>
Τέταρτον: την αναθεώρηση των δημοσιονομικών προοπτικών και της Ατζέντα 2000, στα οποία συμβάλαμε αποφασιστικά, με προτάσεις και τροπολογίες προσανατολισμένες στη διατήρηση και βελτίωση του κοινού κεκτημένου μας.Πιστεύω ότι ο συντονισμός του έργου των πολλαπλών αρμοδίων επιτροπών και η συνεργασία με το Συμβούλιο και την Επιτροπή υπήρξαν υποδειγματικά.
<P>
Πέμπτον: την προπαρασκευή του θεσμικού μας οργάνου για τις επόμενες ευρωεκλογές· εκλογές όπου δεν εκλέγεται ο πτωχός συγγενής των κοινοτικών θεσμικών οργάνων, αλλά ένα Κοινοβούλιο που οι πολίτες βλέπουν για πρώτη φορά να του έχει εκχωρηθεί σημαντική εξουσία και την οποία δύναται να ασκεί.
<P>
Η ισορροπία μεταξύ των ευρωπαϊκών θεσμικών οργάνων πράγματι, άλλαξε προκειμένου να καταστεί αυτό που φιλοδοξούσαν οι Συνθήκες τους Μάαστριχ και του Αμστερνταμ: δηλαδή, καταλήξαμε σε μια Επιτροπή της οποίας ο διορισμός και η πολιτική δράση δεν βασίζονται πια μόνο στην εμπιστοσύνη του Συμβουλίου, αλλά κατά τρόπο αποφασιστικό στην εμπιστοσύνη του Κοινοβουλίου. Εμπιστοσύνη που δεν αποκτάται ισοβίως, αλλά που πρέπει να διατηρείται καθ'όλη τη διάρκεια της κοινοβουλευτικής περιόδου, όντας η ίδια υπόλογη ανά πάσα στιγμή στο Κοινοβούλιο και παρέχοντάς του, χωρίς επιφυλάξεις και αποσιώπηση, όλες τις απαραίτητες πληροφορίες ώστε το Σώμα να δύναται να φέρει εις πέρας την ελεγκτική του λειτουργία.
<P>
Για πολλά έτη ζητείτο μετ'επιτάσεως περισσότερος εκδημοκρατισμός των ευρωπαϊκών θεσμικών οργάνων. Δεν φοβούμαστε τώρα, ούτε επικαλούμαστε την προηγούμενη ισορροπία των θεσμών: δεν έχει νόημα πλέον. Η δημοκρατία απαιτεί να κάνουμε πράξη το αυξανόμενο αίτημα των ευρωπαίων πολιτών να γνωρίζουν μέσω των αντιπροσώπων τους αυτό το οποίο συμβαίνει και να το επικροτούν ή να το απορρίπτουν, σύμφωνα με το πώς κρίνεται κατά περίπτωση. Αυτό ακριβώς και τίποτ'άλλο δεν έπραξε αυτό το Κοινοβούλιο.
<P>
Σας μιλούσα επίσης σε εκείνη την επιστολή υποψηφιότητας για εσωτερικές μεταρρυθμίσεις και για το ενιαίο Καθεστώς των βουλευτών. Οι μεταρρυθμίσεις στη λειτουργία του Σώματος που εγκρίθηκαν τα τελευταία χρόνια υπήρξαν πολλές:
<P>
τελειοποίηση των κανόνων και της οργάνωσης που διέπουν τα οικονομικά θέματα·-ανανέωση των ανώτερων επιπέδων της κοινοβουλευτικής διοίκησης και εισαγωγή νέων συστημάτων προαγωγής και κινητικότητας σε όλα τα επίπεδα·-αύξηση της παρουσίας των γυναικών στις διευθυντικές θέσεις, αν και ακόμα όχι στην αναλογία που προσωπικά θα επιθυμούσα να μπορέσω να πραγματοποιήσω·-ρύθμιση της διαφάνειας στη λήψη διοικητικών αποφάσεων, κατόπιν αιτήματος του Ευρωπαίου Διαμεσολαβητή·-επαναδιευθέτηση και αποσαφήνιση των υφιστάμενων κανόνων ώστε στο εξής οι βουλευτές και οι υπάλληλοι να γνωρίζουν ποια είναι τα δικαιώματα και οι υποχρεώσεις τους, σύμφωνα με ξεκάθαρους κανόνες προς αποφυγή αυθαιρεσιών ή ευνοιοκρατίας.Επετεύχθη επίσης η επίλυση κατά τρόπο ικανοποιητικό των τεχνικών και χρηματοδοτικών προβλημάτων που σχετίζονται με την έδρα μας στις Βρυξέλλες, τηρώντας και ολοκληρόνωντας τη δέσμευση των προκατόχων μου να παρασχεθούν στους βουλευτές πιο λειτουργικές και συγκεντρωμένες εγκαταστάσεις. Πιστεύω ότι θα επιτύχω το ίδιο και για την έδρα του Στρασβούργου, ώστε να μπορεί να αρχίσει σε αυτήν η επόμενη κοινοβουλευτική περίοδος. Αυτή η πρόσφατη επίμονη στάση σε ό, τι αφορά την πολιτική στέγασης των υπηρεσιών μας επέτρεψε να παρασχεθούν στους βουλευτές νέα μέσα και προγράμματα πληροφορικής, κατάλληλα προκειμένου να τους επιτρέψουν πιο άμεση επαφή με τους πολίτες.
<P>
Σε ό, τι αφορά το καθεστώς των βουλευτών, πρέπει να καταστεί σαφές - γι'αυτό θέλησα να υπενθυμίσω το τί υπήρχε σε εκείνη την επιστολή - ότι πρόκειται για φιλοδοξία του Κοινοβουλίου και ότι κατ'ουδένα τρόπο πρόκειται, όπως το αντιλαμβάνονται μερικοί, για πειθαρχία που επέβαλε το Συμβούλιο.Το Κοινοβούλιο ήταν αυτό που ζήτησε και πέτυχε τη συμπερίληψη στη Συνθήκη του Μάαστριχ της νομικής βάσης για αυτό το καθεστώς. Το Κοινοβούλιο ήταν αυτό που, ακόμα και πριν τεθεί σε ισχύ η Συνθήκη, κατέθεσε στο Συμβούλιο ένα πληρέστατο κείμενο, στο οποίο, με τη μέγιστη διαφάνεια, περιλαμβάνονταν όλες οι πτυχές της κατάστασής μας, συμπεριλαμβανομένων και εκείνων για τις οποίες η απόφαση ανήκε ανέκαθεν στη δική μας αρμοδιότητα.
<P>
Πρέπει να χαιρετίσουμε το γεγονός ότι το Συμβούλιο ενσωματώθηκε σε αυτή τη δυναμική, την οποία εγώ θεωρώ αναπόδραστη και πραγματοποίησε μια μεγάλη συναινετική προσπάθεια μεταξύ των μελών του, το κείμενο όμως που μας προτείνεται ενέχει πτυχές που τύποις και κατ'ουσία πρέπει να διορθωθούν για να μην παραβιασθούν βασικές αρχές. Έχω στο νου μου την αρχή της φορολογικής ισότητας μεταξύ όλων των βουλευτών, που μπορεί να επιδέχεται μεταβατικές εξαιρέσεις, ποτέ όμως οριστικές· το σεβασμό των δικαιωμάτων που απέκτησαν οι βουλευτές σε θέματα χρόνου συνταξιοδότησης εντός και εκτός αυτού του Κοινοβουλίου, ή άλλα θέματα που αφορούν σε λεπτομέρειες, που δεν είναι ανάγκη να απαριθμήσω τώρα.
<P>
Εν πάση περιπτώσει, καθίσταται σαφές ότι δεν θα αρκεστούμε στη διεκδίκηση ενός ενιαίου Καθεστώτος, ούτε περιμέναμε αυτό το Καθεστώς για να προβούμε στη λήψη μέτρων ελέγχου αναφορικά με τα έξοδα παράστασης και οδοιπορικών, μειώνοντάς τα σε μεγάλο βαθμό. Λίγα θεσμικά όργανα ή οργανισμοί - εθνικοί ή άλλοι -, στους κόλπους της Ένωσής μας, είναι ικανοί να λάβουν αποφάσεις αυτού του τύπου motu propiο , όπως το πράξαμε εμείς.
<P>
Το βασικό κίνητρο όλων αυτών των μεταρρυθμίσεων ήταν και είναι - αυτό προσήκει να το γνωρίζουν επίσης οι πολίτες - η αύξηση της αποτελεσματικότητας και της διαφάνειας του Κοινοβουλίου, κληροδοτώντας στους βουλευτές της επόμενης κοινοβουλευτικής περιόδου ένα Σώμα προπαρασκευασμένο, προκειμένου να ανταπεξέλθει με επιτυχία στο θεσμικό του ρόλο και στη συνεπαγόμενη πρόκληση του να χαίρει μεγαλύτερης προσοχής από πλευράς των συμπολιτών μας.
<P>
Θετικός, συνεπώς, αυτός ο απολογισμός των τελευταίων δυόμισι ετών. Όχι όμως απλώς απολογισμός των επιτυχιών αλλά και των αποτυχιών μας. Θα ήταν ανεπίτρεπτο να περάσουμε στα ψιλά την πιο οδυνηρή από τις αποτυχίες μας: αυτή του ότι δεν κατορθώσαμε να εισακουστούν οι επανειλημμένες προειδοποιήσεις μας σχετικά με την επερχόμενη τραγωδία στο Κόσοβο. Τώρα πρέπει να παρατηρήσουμε με φρίκη πώς αυτά τα μαύρα νέφη του μίσους που προειδοποιούσαμε ότι θα επέλθουν, κατέληξαν να ξεσπάσουν σε μια άνευ προηγουμένου καταιγίδα διώξεων, αίματος και βίας. Πρέπει να αναλογιστούμε πώς η έλλειψη κατάλληλων οργάνων για να φέρουμε εκεί την ειρήνη, δεν μας επέτρεψε να αποφύγουμε τη γενοκτονία.
<P>
Μπορούμε να στραφούμε στην αρωγή προς τα θύματα. Το πράττουμε και θα πρέπει να συνεχίσουμε για μεγάλη περίοδο αυτή την ανθρωπιστική δράση. Δεν αρκεί όμως. Είναι αναγκαίο να αρχίσουμε πλέον να προετοιμάζουμε την ειρήνη και να συνεργαζόμαστε με τις χώρες τις περιοχής για την οικοδόμηση ενός σταθερού συστήματος συνεργασίας μεταξύ τους και να ενθαρρύνουμε μια ανάπτυξη, που να τους επιτρέψει το συντομότερο να ενταχθούν σε μια Ένωση που βασίζεται στο σεβασμό της διαφορετικότητας του άλλου και στην ενσωμάτωση του πολιτισμικού και ανθρώπινου πλούτου και των ιδιαίτερων χαρακτηριστικών.
<P>
Μια Ένωση όπου δεν μπορούν να χωρέσουν οι ενέργειες αποκλεισμού, ούτε ο ρατσισμός και η ξενοφοβία, ιοί ανέκαθεν ευεπίφοροι στην επανεμφάνιση, ιοί με τους οποίους δεν χωρεί συμβιβασμός, μια και στην παραμικρή ευκαιρία, εκδηλώνονται εκ νέου ως βία, βάσανα και θάνατος. Το Κοινοβούλιό μας υπήρξε - αναμφίβολα δε θα συνεχίσει να είναι - ένας από τους πλέον ενεργούς παράγοντες σε αυτή την πάλη.
<P>
Κυρίες και κύριοι συνάδελφοι, άρχισα με έναν προσωπικό απολογισμό και κατέληξα με έναν συλλογικό απολογισμό. Αυτό που αναφέρεται σε κάποιες υλοποιήσεις που αντιστοιχούν στο έργο, την προσπάθεια και τη δική σας φρόνηση, με την ενεργό και πιστή συνεργασία όλων των υπαλλήλων της Γενικής Γραμματείας που παρέχουν τις υπηρεσίες τους σε αυτό το Σώμα, των free-lance , των βοηθών των βουλευτών, όλων. Ζητώ για όλους αυτούς ένα χειροκρότημα αναγνώρισης και ευγνωμοσύνης.
<P>
Χειροκροτήματα
<P>
Ιδιαίτερη αναγνώριση αξίζουν εκείνοι οι συνάδελφοι που στο εξής θα ακολουθήσουν άλλη πολιτική ή προσωπική πορεία. Αυτό το Σώμα οφείλει πολλά στην αφοσίωση και την εξυπνάδα τους. Υπήρξαν συντελεστές της οικοδόμησης μιας Ευρώπης πιο δημοκρατικής και πλησιέστερης στους πολίτες. Είναι ορθό να τους ευχαριστήσουμε.
<P>
Κυρίες και κύριοι συνάδελφοι, είχα το προνόμιο να προεδρεύσω του έργου αυτού του Σώματος με βάση την ακλόνητη πεποίθηση ότι το να το ενισχύσω, το να καταστήσω κάθε μέρα και πιο έντονη την παρουσία του στην ζωή των Ευρωπαίων, είναι ο καλύτερος τρόπος να μειωθεί το δημοκρατικό έλλειμα της Ένωσης. Δεν υπάρχει ζωντανή δημοκρατία εκεί όπου δεν υπάρχει ζωντανό κοινοβούλιο, ούτε υπάρχει ζωντανό κοινοβούλιο που να μην προκαλεί το φθόνο και την αρνητική στάση του εκτελεστικού, από την άλλη μεριά.
<P>
Δεν έλειψαν βέβαια στη διάρκεια αυτών των διόμιση ετών, στιγμές έντασης και δύσκολων διαπραγματεύσεων. Επεχείρισα να τις αντιμετωπίσω με σθένος, χωρίς να φείδομαι αφοσίωσης και προσπαθειών, χωρίς να υποχωρήσω κάθε φορά που ήταν απαραίτητο να υπερασπισθώ τις αποφάσεις και τις ενέργειες αυτού του Κοινοβουλίου. Ούτε στιγμή δεν σκέφτηκα εάν αυτή η υπεράσπιση θα ήταν αρεστή ή όχι σε άλλα θεσμικά όργανα, αλλά απλά, αυτό που αποτελούσε υποχρέωσή μου. Από τότε που ήμουν παιδί με δίδαξαν με παραδείγματα ότι στην πολιτική μόνο έτσι στέκεσαι με αξιοπρέπεια, και φρόντισα να μην το ξεχάσω.
<P>
Τελειώνω κυρίες και κύριοι συνάδελφοι, όπως ξεκίνησα πριν από δυόμισι και κάτι χρόνια, εκφράζοντας τις ευχαριστίες μου για τη υποστήριξη, όπως επίσης και για την κριτική σας. Θεωρώ εαυτόν δημοκράτη και γι'αυτό την αντιλαμβάνομαι ως είναι: αρωγή και όχι προσβολή. Το να ακούει κάποιος προσεχτικά αυτόν που ασκεί κριτική και να κλείνει τα αυτιά στον αυλοκόλακα, μου φαίνεται σώφρων κανόνας.
<P>
Παρακινήθηκα από το πάθος μου για την Ευρώπη. Αυτό το πάθος που επέτρεψε ώστε αυτό που αποτελούσε ουτοπία πριν πενήντα χρόνια, να μετατραπεί σε μεγάλο βαθμό σε πραγματικότητα. Μια Ευρώπη που πρέπει να συνεχίσουμε με το ίδιο πάθος για να γίνεται κάθε μέρα και πιο ενωμένη, και πιο ευημερούσα, και πιο ελεύθερη και πιο αλληλέγγυα. Ευχαριστώ πολύ.
<P>
Ζωηρά χειροκροτήματα

<SPEAKER ID=11 LANGUAGE="NL" NAME="Martens">
Κύριε Πρόεδρε, σας ευχαριστώ γι' αυτό τον απολογισμό που κάνατε και που παρουσιάσατε στο Κοινοβούλιο. Νομίζω ότι θα μπορούσαμε να πούμε, όπως τονίσατε και εσείς, ότι το Σώμα εξελίχθηκε κατά τη διάρκεια της παρούσας νομοθετικής περιόδου σε ένα πραγματικό κοινοβούλιο. Το αποκορύφωμα της Προεδρίας σας είναι αναμφισβήτητα η σύναψη της Συνθήκης του Αμστερνταμ. Χάρη στις προσπάθειες που καταβάλατε, στην επιμονή σας, την αξιοπιστία των απόψεών σας, κατορθώσατε, με τη συνεργασία πολλών μελών του Σώματος, να αποκτήσει το Κοινοβούλιο πραγματικές αρμοδιότητες συναπόφασης στο νομοθετικό τομέα. Όλα τα μέλη του Σώματος γνωρίζουν ότι, χωρίς τις προσπάθειες που καταβάλατε, δεν θα είχε επιτευχθεί ποτέ αυτό το αποτέλεσμα. Εν τω μεταξύ, το Ευρωπαϊκό Κοινοβούλιο, το δικό μας Κοινοβούλιο, εξελίχθηκε σε ένα πολιτικό θεσμό της Ευρωπαϊκής Ένωσης, η ορμή του οποίου δεν είναι δυνατό να αντιστραφεί , το οποίο άσκησε πολιτικό και δημοσιονομικό έλεγχο με μια ιδιαίτερη ισχύ και ανεξαρτησία. Θεωρώ ότι η εξέλιξη αυτή είναι ιδιαίτερα σημαντική και ότι αποτελεί ένα δημοκρατικό αντίβαρο έναντι των άλλων δύο πολιτικών θεσμών της Ευρωπαϊκής Ένωσης.
<P>
Υπό την Προεδρία σας, συνεχίσατε τις μεταρρυθμίσεις του Σώματος, οι οποίες είχαν αρχίσει με τον προκάτοχό σας Klaus Hδnsch. Αυτό σας έφερε αντιμέτωπο με πολλές περιπλοκές. Αλλωστε, από πολλές απόψεις η αποστολή αυτή δεν ήταν καθόλου απλή, ιδιαιτέρως όμως επειδή το Συμβούλιο δεν αντιλαμβανόταν πάντα σε επαρκή βαθμό τη σημασία και την πολυπλοκότητα αυτής της μεταρρύθμισης και επειδή - όπως πιστεύω - δεν είχε επαρκή επίγνωση - ιδιαιτέρως πολύ πρόσφατα - του γεγονότος ότι εμείς δεν μπορούσαμε να επιτρέψουμε να παραβιαστούν ορισμένες αρχές που διέπουν το θεσμό ενός ελεύθερου Κοινοβουλίου. Παρεμπιπτόντως, κύριε Πρόεδρε, η μεταρρύθμιση δεν έχει ολοκληρωθεί, πράγμα το οποίο θα σας προξενεί αναμφισβήτητα μια κάποια απογοήτευση. Όμως, πιστεύω ότι πολύ πιο σημαντικό από όλα αυτά είναι το γεγονός ότι δράσατε με βάση την πίστη σας στην Ευρώπη και όχι με βάση μια πραγματιστική Realpolitik . Είναι αναμφισβήτητο ότι το ευρωπαϊκό οικοδόμημα, το οποίο θα πρέπει να προσφέρει στους λαούς της Ευρώπης την ειρήνη, την συμφιλίωση και την αλληλεγγύη, αποτελεί για σας ένα ιδανικό και ίσως ακόμη και το στόχο της ζωής σας. Επιτρέψτε μου να προσθέσω και μια προσωπική παρατήρηση σ'αυτά. Αυτή την πίστη σας τη μετέδωσε ο πατέρας σας. Δεν θα ξεχάσω ποτέ την εποχή που, ως νέος Πρόεδρος του κόμματός μου, στην αρχή της δεκαετίας του «60, συμμετείχα με τον πατέρα σας σε μία συνεδρίαση που πραγματοποιήθηκε σε κινηματογραφική αίθουσα την Μαδρίτης με τη συμμετοχή λίγων ανθρώπων, κάτω από δύσκολες συνθήκες. Όμως, ήδη τότε, υπό την ηγεσία του πατέρα σας, καταστήσαμε σαφή τα ιδανικά και την πίστη μας στις χριστιανοδημοκρατικές αξίες και αρχές και πάνω απ'όλα στην ευρωπαϊκή ομοσπονδία. Όλα αυτά τα βρίσκει κανείς και σε εσάς.
<P>
Αξιότιμοι συνάδελφοι, η παρούσα νομοθετική περίοδος γνώρισε δύο Προέδρους οι οποίοι, όπως πιστεύω, δεν συμμετείχαν σε κυβέρνηση, αλλά εργάσθηκαν και απόκτησαν όνομα στο Σώμα. Αυτές οι δύο προσωπικότητες μας εκπροσώπησαν με αξιόπιστο και εντυπωσιακό τρόπο στο Συμβούλιο. Ως πρωθυπουργός της χώρας μου έζησα την περίοδο που, μερικές φορές, οι Πρόεδροι του Κοινοβουλίου μπορούσαν να συμμετάσχουν για λίγα λεπτά στις συνεδριάσεις του Ευρωπαϊκού Συμβουλίου. Ευτυχώς, αυτό δεν συμβαίνει πια. Εσείς, ο Klaus Hδnsch και ο Josι Marνa Gil-Robles, εκπροσωπήσατε και υπερασπιστήκατε με ένα ιδιαίτερα αξιόπιστο τρόπο το Κοινοβούλιό μας, και τα αποτελέσματα που πετύχαμε είναι πάρα πολύ σημαντικά. Γι'αυτό θα ήθελα να σας ευχαριστήσω και τους δύο προσωπικά. Τα ιδανικά παραμένουν δικά μας. Θα συνεχίσουμε να δουλεύουμε γι'αυτά, αν και κάτω από πολύ διαφορετικές συνθήκες. Σας ευχαριστώ θερμά για αυτά που κατορθώσατε.
<P>
Χειροκροτήματα

<SPEAKER ID=12 LANGUAGE="EN" NAME="Green">
Κύριε Πρόεδρε, εξ ονόματος της Ομάδας του Ευρωπαϊκού Σοσιαλιστικού Κόμματος, θα ήθελα, όπως έκανε ο κ. Martens, να σας τιμήσω και εγώ για το έργο σας, τη ξεχωριστή φυσιογνωμία σας και την αφοσίωσή σας ως Πρόεδρο του Ευρωπαϊκού Κοινοβουλίου τα τελευταία δυόμιση χρόνια. Ασκήσατε την προεδρία σε μία από τις πλέον εξαιρετικές κοινοβουλευτικές περιόδους στην ιστορία της Ευρωπαϊκής Ένωσης και του βίου του Ευρωπαϊκού Κοινοβουλίου, όπως και ο ίδιος είπατε στην ομιλία σας, περνώντας από τη διακυβερνητική διάσκεψη στην εισαγωγή του ευρώ και την απρόβλεπτη, μάλιστα, διαδικασία κύρωσης της νέας Επιτροπής, με την οποία - αν και δεν την είχαμε εντάξει σε κάποιο χρονοδιάγραμμα ή δεν την αναμέναμε - επίσης ασχοληθήκαμε.
<P>
Οι τελευταίοι έξι μήνες ήταν οι πλέον πολυτάραχοι στο βίο του Ευρωπαϊκού Κοινοβουλίου. Εσείς, κύριε Πρόεδρε, διασφαλίσατε ώστε να παραμείνει καθαρός και αποτελεσματικός ο ρόλος του Κοινοβουλίου σε όλη αυτήν την κοινοβουλευτική περιόδο.
<P>
Επιτρέψτε μου με πολύ λίγα λόγια να τιμήσω ιδιαιτέρως την ευαισθησία σας και τις ανθρώπινες αξίες σας. Ήσασταν προσιτός στους βουλευτές του Κοινοβουλίου. Ως Πρόεδρος αυτού του Σώματος κρατήσατε ανοιχτή την πόρτα σας στους απλούς βουλευτές με έναν καινούργιο και καινοτόμο τρόπο. Αυτό ήταν κάτι που το καλωσόρισαν και το σεβάστηκαν.
<P>
Βεβαίως ήσασταν πάντοτε προσιτός σε μένα, ως αρχηγός της Ομάδας μου, όταν έπρεπε να σας μιλήσω ή να σας δώ. Η πόρτα σας ή το τηλέφωνό σας μου ήταν πάντοτε προσιτά. Σας ευχαριστώ προσωπικά για αυτό. Αυτό συνέβαλε, όπως γνωρίζετε, ανάλογα με την περίπτωση, στην επίλυση ή την εξομάλυνση ορισμένων θεμάτων ή γεγονότων κατά τη διάρκεια του βίου αυτού του Κοινοβουλίου. Σας ευχαριστώ για αυτό εξ ονόματος της Ομάδας μου.
<P>
Αποχωρείτε από την Προεδρία στα τέλη ενός πολυτάραχου, όπως περιέγραψα, εξαμήνου. Στο τέλος αυτής της κοινοβουλευτικής περιόδου το γόητρο του Κοινοβουλίου ενισχύεται. Αποτελεί ίσως μία ευνοϊκή συγκυρία το γεγονός ότι αυτή η εβδομάδα, κατά την οποία διανύουμε την τελευταία εβδομάδα της ζωής αυτού του Σώματος, είναι επίσης η πρώτη εβδομάδα ζωής της Συνθήκης του Αμστερνταμ. Αρμόζει που συμβαίνει αυτό και θα παρατηρήσουμε την αλλαγή που έγινε στους κανόνες για τη Συνθήκη του Αμστερνταμ. Για παράδειγμα, χθες, κατά τη διάρκεια της ψηφοφορίας, ασχοληθήκαμε με 39 εκθέσεις σε μιάμιση ώρα, κατί που πιθανότατα αποτελεί ρεκόρ.
<P>
Κύριε Πρόεδρε, σας ευχαριστώ για τον ρόλο που διαδραματίσατε και το έργο που επιτελέσατε και θα ήθελα να ενώσω τη φωνή μου με του κ. Martens και να πω ότι πράγματι είστε ένας βαθυστόχαστος, βαθύτατα αφιοσιωμένος και ένθερμος Ευρωπαίος.
<P>
Χειροκροτήματα

<SPEAKER ID=13 LANGUAGE="EN" NAME="Cox">
Κύριε Πρόεδρε, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, θα ήθελα και εγώ να σας ευχαριστήσω για την κοινοβουλευτική σας θητεία. Ήταν και παρεμένει - ακόμα και τώρα που φτάνουμε στο τέλος της - μια εκπληκτική και πολυτάραχη κοινοβουλευτική περίοδος. Αντιπροσωπεύει μια κοινοβουλευτική περίοδο, όπου η ίδια η ευρωπαϊκή δημοκρατία, η κοινοβουλευτική δημοκρατία έχει φτάσει σε ένα νέο επίπεδο ωριμότητας. Κατά κάποιον τρόπο, καθώς μπαίνουμε στο εικοστό πρώτο έτος από την εκλογή με άμεση ψηφοφορία, έχουμε πλέον επιτύχει αυτή τη νέα εποχή ωριμότητας. Πιστεύω ότι χάρη στη βοήθειά σας, κυρίως όταν τους τελευταίους μήνες είχαμε να αντιμετωπίσουμε πολλές ευαίσθητες πολιτικές διαμάχες και τη Διάσκεψη των Προέδρων, μπορέσαμε να διατηρήσουμε μια συνοχή στις κοινοβουλευτικές μας απόψεις με τις εντάσεις, τις προσπάθειες και τις επισημάνσεις που κάθε ομάδα επιθυμούσε να εισαγάγει στις συζητήσεις. Αυτό είναι σε μεγάλο βαθμό αποτέλεσμα του ρόλου σας στην Προεδρία.
<P>
Γνωρίζω επίσης πόσο πολύ αφοσιωθήκατε προσωπικά στα ζητήματα της θεσμικής μεταρρύθμισης τα πολλά χρόνια που υπηρετήσατε σε αυτό το Σώμα. Επομένως, θα πρέπει να αποτελεί μεγάλη προσωπική ικανοποίηση το γεγονός ότι ασκείτε την Προεδρία σε αυτήν την τελευταία σύνοδο στο πλαίσιο της νέας Συνθήκης του Αμεστερνταμ, έχοντας προσέξει τόσο πολύ τα θεσμικά ζητήματα.
<P>
Μπορώ να επιβεβαίωσω την ευγένεια που μου δείξατε τους μήνες που είχα το προνόμιο να ηγούμαι της Ομάδας μου - γεγονός που αναγνωρίζω σήμερα εδώ - και επίσης επιβεβαιώνω τον εκπληκτικά ανοιχτό τρόπο με τον οποίο κάνετε τη δουλειά σας. Είστε ειλικρινής και τίμιος άνθρωπος. Εκτιμώ βαθύτατα την ανοιχτή διάθεση που μου δείξατε, όταν χρειάστηκα τη συμβουλή σας και τη βοήθειά σας. Είθε να έχετε ένα καλό μέλλον.
<P>
Χειροκροτήματα

<SPEAKER ID=14 LANGUAGE="ES" NAME="Puerta">
Κύριε Πρόεδρε, είναι ευχάριστο να μπορώ να ομιλώ στο τέλος αυτής της κοινοβουλευτικής περιόδου, που δημιουργεί μια ατμόσφαιρα λήξης των μαθημάτων, όταν οι φοιτητές τελειώνουν το ακαδημαϊκό έτος και αποχαιρετά με χαρά ο ένας τον άλλο, θυμούνται κάποιους συμφοιτητές, θυμούνται κάποιους καθηγητές και γενικά υπάρχει εγκάρδιο κλίμα. Είναι ευχάριστο να υπάρχουν μέρες όπως η σημερινή, όπου κυριαρχεί το συναίσθημα.
<P>
Εγώ οφείλω να ομολογήσω ότι είχα ξεχάσει εντελώς ότι επρόκειτο να λάβει χώρα αυτή η πανηγυρική συνεδρίαση, γι'αυτό και εκείνο που μεταφέρω στο Σώμα, σε προσωπικό επίπεδο, δεν πέρασε από κανένα πολιτικό κόσκινο, μπορώ δε να πω ότι η εκτίμηση την οποία θα έκανα σε αυτή τη φάση, είναι ότι θα σας ξαναψήφιζα, τόσο εσάς κύριε Πρόεδρε, όσο και τον κ. Hδnsch. Δεν συμβαίνει πάντα αυτό.
<P>
Από πλευράς της Ομάδας μου ζητούμε την αξιολόγηση των πολιτικών που εφαρμόσθηκαν και παρόλη την κριτική που μπορέσαμε να ασκήσουμε ως Ομάδα, το έργο που επιτελέσατε στη διάρκεια αυτής της κοινοβουλευτικής περιόδου, με τη συνεργασία διαφόρων πολιτικών Ομάδων, υπήρξε αξιοσημείωτο.
<P>
Θα ήθελα να υπογραμμίσω τρεις πτυχές του έργου σας. Μία εξ αυτών, η αποτελεσματικότητα με την οποία εργαστήκατε· αυτή δε η αποτελεσματικότητα προϋποθέτει πλήρη διαθεσιμότητα από πλευράς σας. Η δεύτερη, που είναι πολύ σημαντική, είναι η απόλυτη ανεξαρτησία σας από πιθανές πιέσεις κυβερνήσεων ή κομμάτων. Εσείς δώσατε προτεραιότητα στην ιδιότητά σας ως Προέδρου του Κοινοβουλίου. Ενδεχομένως, με τις όποιες θετικές και αρνητικές πλευρές - δεν υπεισέρχομαι σε αυτό. Η διεκπεραίωση όμως από μέρους σας με πνεύμα πλήρους ανεξαρτησίας των θεσμικών καθηκόντων για τα οποία εκλεγήκατε δεν είναι κάτι που παρατηρείται κάθε μέρα κύριε Πρόεδρε, και σας συγχαίρω γι'αυτό. Με την ευαισθησία δε μιας μεσαίου μεγέθους Ομάδας - κατά κανένα τρόπο όμως μικρής, 34 ευρωβουλευτές και ευρωβουλευτίνες διαμορφώνουν μια Ομάδα μεσαίου μεγέθους προς μεγάλο -, οφείλω να πω ότι δεν αντιληφθήκαμε καμία διάκριση. Αντιμετωπίσατε επί ίσης βάσης όλες τις Ομάδες, φυσικά σύμφωνα με την στήριξη που λάβαμε από τους πολίτες.
<P>
Αναφορικά με το Κοινοβούλιο, θα ήθελα επίσης να πω ότι η χαρακτηριστική υποσημείωση αυτής της κοινοβουλευτικής περιόδου είναι ότι εγκαταλείψαμε τα κοντά παντελόνια - μιλώ με βάση την ανδρική μου ιδιότητα, γι'αυτό χρησιμοποιώ το παράδειγμα του κοντού παντελονιού, χωρίς φυσικά να κάνω χρήση κάποιου σεξιστικού παραδείγματος. Είμαστε ένα ώριμο Κοινοβούλιο. Δεν χρειάζεται πλέον να δίνουμε τόσες εξηγήσεις για τις αρμοδιότητες του Κοινοβουλίου.
<P>
Η κοινή γνώμη, οι πολίτες (άνδρες και γυναίκες) αντιλαμβάνονται ότι πρόκειται για πραγματικό Κοινοβούλιο. Το αντιλαμβάνονται καλύτερα από ότι η Συνθήκη του Αμστερνταμ, διότι η Συνθήκη του Αμστερνταμ, όπως ανέφερε ένας Ισπανός δημοσιογράφος, έχει αυτά τα χαρακτηριστικά του άχρωμου, άοσμου και ανούσιου. Δεν φαίνεται πολύ στη Συνθήκη του Αμστερνταμ, αν και εμείς το παρατηρούμε στο Κοινοβούλιο, στη νομοθετική δραστηριότητά μας.
<P>
Το ότι δε φτάσαμε σε αυτό το σημείο ενός ώριμου και ενήλικου Κοινοβουλίου, είναι πολύ σημαντικό για τη δημοκρατία, διότι η δημοκρατία δεν λειτουργεί μόνο με καλές προθέσεις ή με προσωπική συμβολή, όπως γνωρίζουμε όλοι μας, αλλά με θεσμούς που προχωρούν πέρα από τους ανθρώπους, που διασφαλίζουν ότι το έργο των βουλευτών που δεν πρόκειται να επιστρέψουν θα συνεχισθεί από άλλους βουλευτές. Αυτή είναι η μεγάλη αξία των θεσμικών οργάνων της δημοκρατίας.
<P>
Αυτό το Κοινοβούλιο τήρησε κριτική και πολλάκις σκληρή στάση απέναντι στην Επιτροπή. Σήμερα παραβρίσκεται εδώ ο κ. Santer, στον οποίο θέλω να εκφράσω την προσωπική μου συμπάθεια. Πρέπει να ευχαριστήσουμε τον κ. Santer που αποδέχθηκε τη λειτουργία του Κοινοβουλίου. Υπενθυμίζοντας δε αυτά, σκέφτομαι το μέλλον, σκέφτομαι ότι κάποια μέρα το Συμβούλιο - το πανίσχυρο Συμβούλιο - θα πρέπει να έρθει στο Κοινοβούλιο να λογοδοτήσει, με αίσθημα πολιτικής ευθύνης, για κάποιες αποφάσεις. Εκείνη την ημέρα το Κοινοβούλιο θα έχει φτάσει ολοκληρωτικά στην ενηλικίωσή του για το καλό των ευρωπαίων πολιτών.

<SPEAKER ID=15 LANGUAGE="DE" NAME="Wolf">
Κύριε Πρόεδρε, αγαπητοί συνάδελφοι, πάλι πρέπει να εκπροσωπήσω την Ομάδα μας ως μόνο παρόν μέλος του προεδρείου. Το κάνω με μεγάλη ευχαρίστηση. Οφείλω όμως να πω εκ των προτέρων ότι κατάγομαι από το Schleswig-Holstein και εκτός αυτού ότι ανήκω στους Πρασίνους. Αυτά τα δύο με δυσκολεύουν να διατυπώσω τους συνήθεις επαίνους - όπως το κάνει τόσο εξαιρετικά ο συνάδελφος Puerta. Αυτό δεν συνηθίζεται ούτε στην πατρίδα μου ούτε στην Ομάδα μου!
<P>
Κύριε Πρόεδρε, νομίζω ότι μπορώ να σας διαβεβαιώσω πως όλοι μας σας εκτιμούμε πολύ. Η ψυχραιμία σας, η ικανότητά σας να αντιμετωπίζετε διαφορές και αντιθέσεις, μας έχουν εντυπωσιάσει πραγματικά βαθιά και ως ανθρώπους. Προσωπικά, με τον καιρό εκτίμησα, παράλληλα με το πνεύμα δικαιοσύνης που σας διακατέχει, και τη συναίσθηση των επεκτεινόμενων καθηκόντων αυτού του Σώματος, γιατί κατά την παρούσα κοινοβουλευτική περίοδο αυξήθηκε πραγματικά το κύρος του Σώματος. Τώρα, για το αν ξεπεράστηκε η εποχή των κοντών παντελονιών - ξέρετε ότι και στη Διάσκεψη των Προέδρων συνέβη μια φορά, συγκεκριμένα είχα εμφανιστεί εγώ με κοντά παντελόνια. Και αυτό αντιμετωπίστηκε με ψυχραιμία - άλλωστε έκανε πολλή ζέστη!
<P>
Πραγματικά, στο διάστημα που μεσολάβησε, αποκτήσαμε ως Κοινοβούλιο μεγαλύτερο ανάστημα και βάρος. Τα αποκτήσαμε κατά τη δική σας Προεδρία, συνάδελφε Gil-Robles.
<P>
Παρεμβολή
<P>
Όχι, δεν είμαι εγώ αυτός που πάχυνα! Αυτό είναι παρερμηνεία!
<P>
Γέλια
<P>
Αποκτήσαμε μεγαλύτερη πολιτική βαρύτητα. Αυτό πιστεύω ότι κανείς εδώ στο Σώμα δεν μπορεί να το παρανοήσει. Εσείς, κύριε Πρόεδρε, εκπροσωπήσατε πραγματικά κατά την Προεδρία σας τα ίσα δικαιώματα όλων των βουλευτών. Ως Πρόεδρος ενεργήσατε με επιτυχία, με αποτέλεσμα τώρα να πρόκειται να αποκτήσουμε ένα κοινό ευρωπαϊκό καθεστώς αντί για πολλά εθνικά καθεστώτα. Ένα αντί για 15, αυτό είναι βέβαια ένα ποιοτικό βήμα! Συνεπώς, και αυτό προφανώς δεν είναι μόνο γνώμη της Ομάδας μου, πραγματικά η Προεδρία σας ήταν επιτυχής και προσφέρατε μεγάλες υπηρεσίες στο Κοινοβούλιο. Muchas gracias, Seρor Presidente!
<P>
Χειροκροτήματα

<SPEAKER ID=16 LANGUAGE="EN" NAME="Collins, Gerard">
Κύριε Πρόεδρε, με παρά πολύ μεγάλη ευχαρίστηση εκφράζω εξ ονόματος της Ομάδας Ένωση για την Ευρώπη τις ειλικρινείς μου ευχαριστίες προς εσάς, για την ικανότατη ηγεσία που προσφέρατε στο Κοινοβούλιο τα τελευταία δυόμιση έτη. Δεν επιθυμώ να επαναλάβω αυτά που είπαν οι συναδέλφοι που έλαβαν ήδη τον λόγο, αλλά ήταν δυόμιση θαυμάσια χρόνια. Θα θυμόμαστε πάντοτε το Αμστερνταμ. Θα θυμόμαστε πάντοτε το ενιαίο ευρωπαϊκό νόμισμα. Θα αναγνωρίσουμε και θα εκτιμήσουμε επίσης στο μέλλον τους ισχυρότερους και μεγαλύτερους δεσμούς που θεσπίσατε με τις υποψήφιες χώρες, συμβάλλοντας στην ενθάρρυνση της δημοκρατίας και των κοινοβουλευτικών τους αξιών. Θα σας θυμόμαστε πάντοτε ως ένα άτομο που επεδείκνυε κάθε στιγμή θαυμάσεις ηγετικές ικανότητες, ως ένα άτομο που ήταν ανοιχτό, φιλικό και προσιτό στους βουλευτές του Κοινοβουλίου. Αυτό είναι σημαντικό. Αλλά πάνω και πέρα από όλα αυτά, αναγνωρίζουμε ότι είστε ένας άνθρωπος ισχυρών πεποιθήσεων με πολλά φυσικά ανθρώπινα πλεονεκτήματα, ένα άτομο με μεγάλη ενέργεια και αποφασιστικότητα και ένα άτομο που ήταν πάντοτε θετικό και αμερόληπτο, ένα άτομο που είναι ενθαρρυντικό και μάλιστα ένα άτομο που μπορεί να είναι πολύ σταθερό και αυταρχικό, όταν είναι αναγκαία η επίδειξη τέτοιου είδους εξουσίας, όπως έχουμε γίνει μάρτυρες ανάλογα με τις περιπτώσεις.
<P>
Επίσης θα σας θυμόμαστε πάντοτε ως άτομο με καλή αίσθηση του χιούμορ. Αυτό βοήθησε κατά καιρούς, κυρίως στις συνελεύεσεις του Προεδρείου, όταν καθηλωνόμασταν σε ευαίσθητα θέματα και εσείς ποτέ δεν αποτυγχάνατε να δείτε το σύνολο. Πάντοτε μας γλυτώνατε από αυτή τη θέση στο τέλος της ημέρας.
<P>
Σας ευχαριστώ ειλικρινά για όσα κάνετε σε σχέση με την ύπαρξη μεγαλύτερου βαθμού διαφάνειας και ειλικρίνειας στις εργασίες του Κοινοβουλίου. Αυτό είχε θεμελιώδη σημασία. Δεν υπήρξε τρόπος να το αποφύγουμε, έπρεπε να αντιμετωπίσουμε την πραγματικότητα. Σίγουρα διαδραματίσατε τον ρόλο σας, συνεχίζοντας το θαυμάσιο έργο του προκατόχου σας, κ. Hδnsch, εξασφαλίζοντας ότι σε αυτήν τη συγκεκριμένη στιγμή θα μπορούσαμε να είμαστε σε θέση να αντιμετωπίσουμε το εκλογικό σώμα με τέτοιον τρόπο, ώστε να ανταπεξέλθουμε τις επικρίσεις και τον κυνισμό που θα στρεφόταν προς εμάς.
<P>
Ελπίζω ότι θα μπορέσουμε να συνεχίσουμε αυτή τη διαδρομή παρά την ύπαρξη ένα δύο προβλημάτων. Για τον σκοπό αυτό, θα ήθελα να εκφράσω ειδικές ευχαριστίες και εκτίμηση προς τη Γερμανική Προεδρία για τη σημαντική εργασία που έκανε σχετικά με το καταστατικό και για το γεγονός ότι μας έφερε εδώ που βρισκόμαστε σήμερα. Εάν δεν ήσασταν εσείς, κ. Πρόεδρε, η Προεδρία και η συμβολή του Κοινοβουλίου, δεν θα βρισκόμασταν εδώ σήμερα. Μας μένει ακόμα να καλύψουμε το τελευταίο κομμάτι του ταξιδιού. Ελπίζω ότι θα φτάσουμε.
<P>
Πιστεύω, κύριε Πρόεδρε, ότι η κοινοβουλευτική σας θητεία ήταν πολύ επιτυχημένη. Σας ευχαριστώ για αυτό. Έχετε καταβάλει τρομακτικές προσπάθειες για αυτή. Το Κοινοβούλιο ανταποκρίθηκε στις ηγετικές σας ικανότητες. Αναμφίβολα, το Κοινοβούλιο αποκτά χάρη στην ηγεσία σας ολοένα και περισσότερη σημασία για τους απλούς πολίτες των κρατών μελών. Αυτό πρέπει να το συνεχίσουμε, για να φτάσουμε ακριβώς στον στόχο μας.

<SPEAKER ID=17 LANGUAGE="FR" NAME="Duhamel">
Κύριε Πρόεδρε, αυτή η επίκληση του Κανονισμού είναι απλώς τυπική και θα διαρκέσει μόνον ένα λεπτό. Δεν είμαι ευρωβουλευτής πολύ καιρό ώστε να γνωρίζω ποίο άρθρο του Κανονισμού επιτρέπει στους Γάλλους σοσιαλιστές να εξυμνήσουν και αυτοί το έργο σας στην υπηρεσία όλων μας. Όμως, επιθυμούσα να το κάνω δυνάμει του άρθρου του Κανονισμού που ο κ. Fabre-Aubrespy θα είχε βρει εάν ήταν εδώ.

<SPEAKER ID=18 NAME="Πρόεδρος">
Ευχαριστώ, κύριε Duhamel. Ευχαριστώ όλους για τα καλά αυτά λόγια σας τα οποία με συγκινούν πραγματικά. Θα συνεχίσω να εργάζομαι ως ευρωβουλευτής και μπορώ να σας διαβεβαιώσω ότι θα συνεχίσω να συνεργάζομαι με ευχαρίστηση με όλους στο ίδιο πνεύμα.

<SPEAKER ID=19 LANGUAGE="DA" NAME="Bonde">
Κύριε Πρόεδρε, δεν πρέπει να στερηθείτε ένα ευχαριστώ εκ μέρους της πάντα αφοσιωμένης, κριτικής και εποικοδομητικής αντιπολίτευσης. Θα ήθελα επίσης, εκ μέρους της Ευρώπης των Εθνών, να πω Gracias, Presidente, και ευχαριστώ που κάτι γίνεται με τους προέδρους μας μόλις εκλέγονται. Από εκεί που είναι πολιτικοί αντίπαλοι ξαφνικά γίνονται συναδελφικοί, ζεστοί, ευχάριστοι και αντικειμενικοί, και για την ακρίβεια έχουμε μια πολύ καλή συναδελφική συνεργασία με τα θεσμικά όργανα που διοικούν το Κοινοβούλιο. Εσείς δεν αποτελείτε εξαίρεση. Συνεχίζετε το έργο του κ. Hδnsch και σας ευχαριστώ για αυτό.
<P>
Εγώ βέβαια ανήκω στους βετεράνους αυτού του σώματος και θυμάμαι πώς οι πρόεδροι των ομάδων τον καιρό του ήταν πρώτοι όταν επρόκειτο για ατασθαλίες με τις δαπάνες, πρώτοι όταν μπορούσαν να κυκλοφορούν με λιμουζίνες και σωφέρ εξόδοις του Κοινοβουλίου και μετά να ζητούν αποζημίωση δαπανών ταξιδίου από το ταμείο των βουλευτών για τα ίδια ταξίδια. Δεν έχουν περάσει πολλά χρόνια από τότε, αλλά τώρα έχουμε την ευκαιρία να κάνουμε ένα είδος απογραφής και να ευχαριστήσουμε όλους όσους μαζί με τον κ. Ηδnsch συνέβαλαν για να μπει τέλος στις απάτες τέτοιου τύπου. Από το 1994 ο πρόεδρος του Κοινοβουλίου βρίσκεται στην εμπροσθοφυλακή της κάθαρσης. Πρέπει να ευχαριστήσουμε τον κ. Hδnsch που ξεκίνησε αυτό το έργο και τον κ. Gil-Robles που το συνέχισε. Υπήρχε όμως ένας καιρός που το Κοινοβούλιο ήταν ένα κοινοβούλιο μικιμάους, επιδεικνύοντας εξαιρετικά ανεύθυνη συμπεριφορά απέναντι στα χρηματικά ζητήματα. Τριάντα οχτώ φορές έχουμε υποβάλει προτάσεις ότι η έγκριση δαπανών ταξιδίου πρέπει να γίνεται κατόπιν υπολογισμού. Καλώς εχόντων των πραγμάτων θα συμβεί τώρα, αλλά πρέπει πρώτα να κάνουμε μια άσκηση το απόγευμα. Τώρα όλοι οι πρόεδροι θα μπουν πρώτοι στη μάχη κατά της κατάχρησης, ενώ προηγουμένως ήταν πρώτοι στο να καταχρώνται. Έτσι λοιπόν έχει σημειωθεί μια αλλαγή σε αυτόν τον τομέα, δυστυχώς όμως οι πρόεδροι των ομάδων συνεχίζουν να μειοψηφούν σ' αυτή τη συνέλευση. Θα το δούμε σήμερα το απόγευμα. Καλώς εχόντων των πραγμάτων οι πρόεδροι των ομάδων θα έχουν τη στήριξη της πλειοψηφίας του Κοινοβουλίου που θα εκλεγεί στις 10 Ιουνίου, ώστε να γίνει επιτέλους η κάθαρση στις αποζημιώσεις των δαπανών ταξιδίου. Διότι ακόμη δεν το έχουμε πετύχει. Η πρόταση που εγκρίθηκε από το Προεδρείο σημαίνει ότι για το ταξίδι μου από την Κοπεγχάγη στο Στρασβούργο έχω λαβείν 450 ευρώ περισσότερα σε αποζημίωση απ' ό, τι πήρα προτού τεθούν σε ισχύ τα μέτρα εξοικονόμησης. Οπότε έχουμε μπροστά μας αρκετή δουλειά ακόμα.
<P>
Κύριε Πρόεδρε, θα ήθελα να σας ευχαριστήσω που κι εσείς συμβάλατε στην προσπάθεια να υπάρξει περισσότερη διαφάνεια στην ΕΕ. Τα τελευταία πέντε χρόνια έχει δημιουργηθεί μια ομοφωνία εδώ στο Κοινοβούλιο υπέρ της διαφάνειας. Και το Κοινοβούλιο έχει με μεγάλη πλειοψηφία αποφασίσει όλα τα έγγραφα να είναι δημόσια, εκτός εάν μια πλειοψηφία των δύο τρίτων αποφασίσει να τα κρατήσει απόρρητα. Αυτή η θέση έχει την ομόφωνη στήριξη του Κοινοβουλίου, αλλά δυστυχώς όχι της Επιτροπής και του Συμβουλίου ακόμη. Στη συνθήκη του Αμστερνταμ έχουμε προβλήματα με την πρόταση της Επιτροπής, η οποία δεν επιφέρει περισσότερη διαφάνεια αλλά μάλλον περικοπή της διαφάνειας.
<P>
Τέλος θα ήθελα να ευχαριστήσω τον κ. Santer και τον κ. Oreja διότι μετά από 20 χρόνια δουλειάς πέτυχαν ν' αποσταλεί ο εσωτερικός τηλεφωνικός κατάλογος της Επιτροπής εντελώς επίσημα με συνοδευτική επιστολή, όπου γράφει ότι και όλοι οι υπόλοιποι θα τον λάβουν εντός ενός ή δύο μηνών, όταν το πρωτότυπο γίνει πραγματικός τηλεφωνικός κατάλογος. Οπότε μετά από 45 χρόνια με έναν κρυφό τηλεφωνικό κατάλογο κατέστη πλέον δυνατό για τους κοινούς ανθρώπους εντός ενός δύο μηνών να μπορούν να βρουν το άτομο στην Επιτροπή που, λόγου χάρη, είναι υπεύθυνο για την αποστολή των τηλεφωνικών καταλόγων.
<P>
Σας ευχαριστώ, κύριε Πρόεδρε, για την καλή, συναδελφική συνεργασία μας.

<SPEAKER ID=20 NAME="Εφραιμίδης">
Κύριε Πρόεδρε, όταν αρχίσατε, αρχίσατε με ατομικό απολογισμό και ύστερα προχωρήσατε και σε συλλογικό. Παρακαλώ να μου επιτρέψετε ένα θέμα διαδικαστικό, και λόγω ηλικίας αλλά και γιατί εγώ τελειώνω τη θητεία και δεν πρόκειται να επανέλθω.
<P>
Στον συλλογικό απολογισμό, νομίζω, κατά τον Κανονισμό που πάντα εσείς τον τηρήσατε αυστηρότατα και τον σεβαστήκατε, επιτρέποντας και σε μας να λειτουργούμε με σεβασμό του Κανονισμού, έπρεπε να περιλάβετε ότι αυτό το Κοινοβούλιο τελειώνει τη θητεία του και δεν μπόρεσε να εμποδίσει πόλεμο σε ευρωπαοκό έδαφος.
<P>
Δεν μπόρεσε και χθες, στη συζήτηση που έγινε, να βάλει φραγμό στα πολλαπλά εγκλήματα πολέμου που γίνονται, εγκλήματα κατά της ανθρωπότητας, αλλά μετατράπηκε με τα ψηφίσματα, με τη συζήτηση, με τις εισηγήσεις Συμβουλίου και Επιτροπής, σε πλυντήριο αυτών των εγκλημάτων ! Αυτό δεν είναι καλό προηγούμενο για το επόμενο Κοινοβούλιο!

<CHAPTER ID=3>
Ευρωπαοκό Συμβούλιο στις 3 και 4 Ιουνίου στηνΚολωνία - Μεταρρύθμιση των Θεσμικών Οργάνων
<SPEAKER ID=21 NAME="Πρόεδρος">
Η ημερήσια διάταξη προβλέπει την κοινή συζήτηση:
<P>
επί των δηλώσεων του Συμβουλίου και της Επιτροπής για την προετοιμασία του Ευρωπαϊκού Συμβουλίου της 3ης και 4ης Ιουνίου στην Κολωνία·-επί των προφορικών ερωτήσεων Β4-0334/99 και Β4-0335/99, του κ. Giovanni, εξ ονόματος της Επιτροπής Θεσμικών Θεμάτων, προς το Συμβούλιο και την Επιτροπή αντιστοίχως, σχετικά με τη θεσμική μεταρρύθμιση.
<SPEAKER ID=22 NAME="Verheugen">
Κύριε Πρόεδρε, αξιότιμοι κυρίες και κύριοι, κύριε Πρόεδρε, θέλω κι εγώ αρχικά να σας ευχαριστήσω εξ ονόματος του Συμβουλίου. Τα πράγματα είναι, βέβαια, κάπως δύσκολα όταν το Συμβούλιο ευχαριστεί τον Πρόεδρο του Κοινοβουλίου, γιατί όταν ο έπαινος παραείναι μεγάλος, τότε κάποιο λάθος έχει κάνει, και γι' αυτό θα ήθελα να πω ότι υπήρξατε για το Συμβούλιο ένας εταίρος, ένας όχι βολικός εταίρος, ουσιαστικά διαλλακτικός, αλλά απόλυτα άκαμπτος όταν πρόκειται για την εκπροσώπηση των δικαιωμάτων του Κοινοβουλίου. Όμως η συνεργασία μας ήταν καλή και επιτυχής και θα ήθελα να σας ευχαριστήσω θερμά γι' αυτό. Θέλω επίσης να πω ρητά εκ μέρους του Συμβουλίου ότι αυτό το Κοινοβούλιο έκανε κατά τη θητεία του ένα ποιοτικό άλμα προς τα εμπρός. Αυτό το οφείλουμε σε σας, κύριε Πρόεδρε, και στον προκάτοχό σας, τον φίλο μου και πολιτικό συνοδοιπόρο Klaus Hansch.
<P>
Δεν πρόκειται μόνο για το ότι αυτό το Κοινοβούλιο έχει περισσότερα δικαιώματα, τα οποία και υπερασπίζεται. Έχει εδραιωθεί πρωτίστως στην ευρωπαϊκή κοινή γνώμη πολύ περισσότερο από κάθε άλλο Ευρωπαϊκό Κοινοβούλιο, και αυτή είναι η αποφασιστικής σημασίας διαφορά. Αυτό το Κοινοβούλιο αντιμετωπίζεται ως πραγματικό Κοινοβούλιο και από την σκοπιά του Συμβουλίου, δεν μπορώ παρά να πω ότι λαμβάνεται επίσης όλο και πιο σοβαρά ως Κοινοβούλιο. Κύριε Πρόεδρε, σας εύχομαι καλή επιτυχία τόσο σε προσωπικό όσο και σε πολιτικό επίπεδο.
<P>
Τώρα πρέπει να έλθω στο προκείμενο. Η φάση της ευρωπαϊκής ανάπτυξης που έχουμε μπροστά μας καθορίζεται από το ότι πρέπει και πάλι να δρομολογήσουμε μια σειρά σημαντικών θεμάτων για το μέλλον. Στο Βερολίνο, το ζητούμενο ήταν να διασφαλιστούν με την Ατζέντα 2000 οι δημοσιονομικές βάσεις της Ένωσης μέχρι το 2006, ιδιαίτερα εν όψει των καθηκόντων που σχετίζονται με τη διεύρυνση. Ευχαριστώ πολύ εδώ για την εποικοδομητική στάση του Σώματος στο ζήτημα αυτό τις περασμένες εβδομάδες.
<P>
Κατά τη Σύνοδο Κορυφής της Κολωνίας, το ζητούμενο θα είναι να διασφαλισθεί και να ενισχυθεί μακροπρόθεσμα, μετά την οικονομική, και η πολιτική ικανότητα δράσης της Ένωσης. Η Συνθήκη του Αμστερνταμ άρχισε να ισχύει πριν από μερικές μέρες, και αυτό αποτελεί ιστορική καμπή. Η Συνθήκη παρέχει στην Ευρωπαϊκή Ένωση περισσότερους μηχανισμούς, παράλληλα όμως θέτει νέα ερωτήματα, για τα οποία θα πρέπει να βρούμε μια απάντηση στην Κολωνία. Οι εργασίες μας όμως επισκιάζονται από ένα ζήτημα που τίθεται πάνω από όλα τα άλλα, επισκιάζονται δηλαδή από την κρίση στο Κοσσυφοπέδιο και τις ανθρώπινες τραγωδίες που συνδέονται με αυτήν. Το ζήτημα συζητήθηκε διεξοδικά εδώ χθες το απόγευμα, έτσι ώστε δεν χρειάζεται πλέον να αναφερθώ αναλυτικά σ' αυτό. Θέλω μόνο να τονίσω γι' άλλη μια φορά ότι η Ευρωπαϊκή Ένωση απέδειξε την ενότητα και την αποφασιστικότητά της εν όψει των εξελίξεων στα Βαλκάνια τις τελευταίες εβδομάδες, με αρχή την κοινή δήλωση των αρχηγών κρατών και κυβερνήσεων της 24ης Μαρτίου έως και την πρόσφατη ένταση των μέτρων επιβολής κυρώσεων από το Συμβούλιο Γενικών Υποθέσεων την περασμένη εβδομάδα.
<P>
Για το Συμβούλιο εξακολουθεί να ισχύει ότι η Ευρώπη δεν μπορεί να επιτρέψει, στο κατώφλι του 21ου αιώνα, να αφαιρούνται από την αριθμητικά ισχυρότερη εθνοτική ομάδα στο Κοσσυφοπέδιο τα δικαιώματά της συλλογικά και να γίνονται σοβαρές, συστηματικές παραβιάσεις των ανθρωπίνων δικαιωμάτων της. Πρέπει να φροντίσουμε να μπορέσουν να επιστρέψουν οι εκατοντάδες χιλιάδες προσφύγων και εκδιωχθέντων στις πατρίδες τους. Κανένας εκπρόσωπος της εξουσίας δεν πρέπει να μπορεί να ισχυριστεί ότι οι εκτοπισμοί και οι δολοφονίες αποτελούν εσωτερικό θέμα της χώρας. Αυτό αποτελεί το δίδαγμα του 20ού αιώνα. Πρέπει επίσης να επαναλάβουμε ότι στην κρίση του Κοσσυφοπεδίου, το ζήτημα δεν είναι για μας μόνο οι ανθρωπιστικοί στόχοι και προβλήματα, αλλά επίσης η συνολική ευρωπαϊκή προοπτική της πολιτικής μας για την ένωση, καθώς και η μακροπρόθεσμη ειρήνη και σταθερότητα ολόκληρης της Ευρώπης.
<P>
Αν ο Milosevic επιτύχει τον στόχο του να μην κατοικούν πλέον Αλβανοί στο Κοσσυφοπέδιο, θα δημιουργηθεί σε μια περιοχή που ούτως ή άλλως δεν παρουσιάζει ιδιαίτερη σταθερότητα μια εστία που μπορεί να προκαλέσει πολυάριθμες νέες κρίσεις. Η προοπτική για σταθεροποίηση στη Νοτιοανατολική Ευρώπη θα μετατεθεί σε ένα μακρινό μέλλον και στην περίπτωση αυτή, για ένα τμήμα της Ευρώπης δεν θα υπάρχει πλέον καμία προοπτική ολοκλήρωσης: η Ευρώπη θα παρέμενε έτσι ανολοκλήρωτη. Γι' αυτόν τον λόγο ήταν τόσο σημαντική η διαμόρφωση πέραν του στρατιωτικού και ενός πολιτικού σχεδίου για την ειρήνη σε ολόκληρη την περιοχή.
<P>
Η γερμανική Προεδρία του Συμβουλίου ανέλαβε την πρωτοβουλία και υπέβαλε τις απαραίτητες προτάσεις. Οι αρχηγοί κρατών και κυβερνήσεων υποστήριξαν τις γερμανικές προτάσεις κατά τη συνάντησή τους στις 14 Απριλίου στις Βρυξέλλες. Την περασμένη εβδομάδα, το Συμβούλιο αποφάσισε να αρχίσει την προετοιμασία ενός Συμφώνου Σταθερότητας για την Νοτιοανατολική Ευρώπη, πρωτοβουλία που στο μεταξύ χαιρετίζεται με έμφαση από ολόκληρη τη διεθνή κοινότητα. Θα συναντηθούμε για πρώτη φορά με τους διεθνείς οργανισμούς και τα εμπλεκόμενα όμορα κράτη σε επίπεδο εργασιών στις 27 Μαΐου και στις 11 Ιουνίου θα γίνει μια πρώτη διάσκεψη των Υπουργών Εξωτερικών.
<P>
Σε αυτό το πλαίσιο θα συνεδριάσει στις 3 και 4 Ιουνίου το Ευρωπαϊκό Συμβούλιο της Κολωνίας. Όσο πολύ και αν πρέπει να απασχολήσουν το Συμβούλιο οι τρέχουσες εξελίξεις στο Κοσσυφοπέδιο, δεν πρέπει ωστόσο να παραμεληθούν τα άλλα κεντρικά πολιτικά ζητήματα που αφορούν την ικανότητα για πολιτική δράση.
<P>
Τα μεγάλα ζητήματα της Κολωνίας είναι τα ακόλουθα: Πρώτον, το Ευρωπαϊκό Σύμφωνο Απασχόλησης. Δεύτερον, το σχέδιο της επικείμενης μεταρρύθμισης των θεσμικών οργάνων. Τρίτον, ο Ευρωπαϊκός Χάρτης των Θεμελιωδών Δικαιωμάτων. Τέταρτον, η κοινή στρατηγική για τη Ρωσία και πέμπτον η περαιτέρω ανάπτυξη της ευρωπαϊκής και Πολιτικής Ασφαλείας και Αμυνας.
<P>
Θα αναφερθώ εν συντομία στα σημεία αυτά. Η ανεργία είναι το πιο πιεστικό σημερινό κοινωνικό πρόβλημα. Με το Σύμφωνο Απασχόλησης που επιδιώκουμε να ψηφιστεί στην Κολωνία σκοπεύουμε να στείλουμε στους πολίτες της Ευρώπης το μήνυμα ότι η Ευρωπαϊκή Ένωση ασχολείται με τα προβλήματά τους. Το Σύμφωνο θα γίνει εκφραστής μιας ενεργού πολιτικής της αγοράς εργασίας που θα στηρίζεται περισσότερο από ό, τι μέχρι σήμερα στην αποφυγή της ανεργίας, δηλαδή κυρίως στη μείωση της ανεργίας των νέων και της μακροχρόνιας ανεργίας, καθώς και στην παύση των διακρίσεων στην αγορά εργασίας σε βάρος των γυναικών. Θέλουμε να συνδέσουμε περισσότερο μεταξύ τους τα μέτρα προώθησης της απασχόλησης σε εθνικό και ευρωπαϊκό επίπεδο και να τα συνδυάσουμε με μια συντονισμένη νομισματική, δημοσιονομική και μισθολογική πολιτική, καθώς και με διαρθρωτικές αλλαγές στον τομέα της οικονομίας.
<P>
Στην άτυπη σύνοδο των Υπουργών Οικονομικών στα μέσα Απριλίου στη Δρέσδη αναλύθηκε για πρώτη φορά και έτυχε θετικής αποδοχής ένα έγγραφο εργασίας που είχε υποβάλει η γερμανική Προεδρία. Μεγάλης υποστήριξης έτυχε η ιδέα να συμπεριληφθούν στον μελλοντικό διάλογο για τη χρηματοοικονομική, μισθολογική και νομισματική πολιτική οι κοινωνικοί εταίροι και η Ευρωπαϊκή Κεντρική Τράπεζα.
<P>
Στην Κολωνία, ένα άλλο σημαντικό ζήτημα θα είναι οι θεσμικές μεταρρυθμίσεις. Σύμφωνα με την εντολή του Ευρωπαϊκού Συμβουλίου της Βιέννης, στην Κολωνία θα πρέπει να ληφθούν αποφάσεις για το πότε και πώς πρέπει να αντιμετωπιστούν τα θεσμικά ζητήματα που δεν ρυθμίζονται από τη Συνθήκη του Αμστερνταμ. Η Προεδρία του Συμβουλίου θα υποβάλει σύντομα σχετικές προτάσεις με προσανατολισμό την Κολωνία. Βρισκόμαστε ακόμη στο στάδιο εντατικών διαβουλεύσεων με τα κράτη μέλη. Στο βαθμό που για τη λύση αυτών των προβλημάτων θα χρειαστούν τροποποιήσεις της Συνθήκης, αυτές πρέπει να συμφωνηθούν στο πλαίσιο μιας διάσκεψης των εκπροσώπων των κυβερνήσεων των κρατών μελών. Σύμφωνα με τις διατάξεις της Συνθήκης, πριν από τη σύγκληση μιας τέτοιας διάσκεψης θα είναι μεταξύ άλλων αναγκαίο να γίνει επίσημη ακρόαση του Ευρωπαϊκού Κοινοβουλίου.
<P>
Όμως σε πρώτη φάση, στην Κολωνία το ζήτημα θα είναι η περαιτέρω διαδικασία, ο καθορισμός των τρόπων, του χρονοδιαγράμματος και της ημερήσιας διάταξης της διακυβερνητικής διάσκεψης. Το πλαίσιο της διακυβερνητικής διάσκεψης υπαγορεύεται από το πρωτόκολλο του Αμστερνταμ για τα θεσμικά όργανα εν όψει της διεύρυνσης της Ευρωπαϊκής Ένωσης, καθώς και τις δηλώσεις που έχουν γίνει σχετικά. Δεν θέλω όμως να αποκλείσω το ενδεχόμενο να πρέπει να πάμε μακρύτερα. Οι εξελίξεις στην αρχή της χρονιάς, που οδήγησαν στην παραίτηση της Επιτροπής και στη συζήτηση για τη μεταρρύθμισή της, αποτελούν επίσης έναυσμα για να εξετασθεί ανάλογα η σχέση μεταξύ Ευρωπαϊκού Κοινοβουλίου, Συμβουλίου και Ευρωπαϊκής Επιτροπής. Θεωρώ πολύ σημαντική την επέκταση του δημοκρατικού ελέγχου που άσκησε εδώ με τόση επιτυχία το Σώμα. Πρέπει να αποκατασταθεί πλήρως η εμπιστοσύνη στα θεσμικά όργανα. Δεν επιτρέπεται να επαναληφθεί η θεσμική κρίση που μόλις περάσαμε.
<P>
Από τη σκοπιά της Προεδρίας είναι απαραίτητη η περαιτέρω ενίσχυση του Ευρωπαϊκού Κοινοβουλίου. Όσο περισσότερο ικανή για δράση γίνεται η Ευρωπαϊκή Ένωση, τόσο μεγαλύτερη πρέπει να είναι η δημοκρατική νομιμοποίηση των πράξεων και των αποφάσεών της. Αυτό σημαίνει για παράδειγμα επίσης ότι για όσες νομοθετικές πράξεις το Συμβούλιο αποφασίζει κατά πλειοψηφία - γιατί θέλουμε να κάνουμε κανόνα την απόφαση κατά πλειοψηφία - πρέπει να συναποφασίζει ισότιμα και με ίσο βάρος και το Ευρωπαϊκό Κοινοβούλιο.
<P>
Για την επιτυχία της διακυβερνητικής διάσκεψης, σημαντική είναι η προσεκτική προετοιμασία της. Εδώ θα έχουμε τη δυνατότητα να στηριχθούμε στην ευρεία προεργασία που έγινε στο πλαίσιο της διακυβερνητικής διάσκεψης για τη Συνθήκη του Αμστερνταμ. Με αυτό το χρονικό πλαίσιο, η διακυβερνητική διάσκεψη θα μπορούσε να συγκληθεί ήδη στις αρχές του επομένου έτους και να ολοκληρωθεί μέσα στο 2000. Πρόκειται για μια φιλόδοξη στοχοθεσία, πιστεύω όμως ότι μια σύντομη και εποπτεύσιμη διακυβερνητική διάσκεψη θα ήταν ένα σημαντικό μήνυμα σχετικά με την ικανότητα της Ένωσης για διεύρυνση και την αποδοτικότητα των θεσμικών της οργάνων.
<P>
Ανεξάρτητα από τη λύση των θεσμικών προβλημάτων που δεν ρυθμίζονται από τη Συνθήκη του Αμστερνταμ, πρέπει να αντιμετωπίσουμε μεσοπρόθεσμα ή μακροπρόθεσμα το ζήτημα ενός ευρωπαϊκού συντάγματος. Ο Υπουργός Εξωτερικών της Γερμανίας Fischer επεσήμανε εδώ στο Κοινοβούλιο ότι μετά το Μάαστριχ και το Αμστερνταμ τίθεται πιο έντονα από πριν το θέμα ενός ευρωπαϊκού συντάγματος. Βέβαια, η Συνθήκη του Αμστερνταμ τέθηκε σε ισχύ μόλις πριν από λίγες μέρες και πρέπει πρώτα να αποκτήσουμε εμπειρίες από αυτήν, εφ' όσον στην ευρεία συζήτηση για τη μελλοντική εξέλιξη και διαμόρφωση της Ευρωπαϊκής Ένωσης διαφαίνεται ήδη όλο και περισσότερο ότι πρέπει να συμπεριληφθούν παράλληλα με το Ευρωπαϊκό Κοινοβούλιο και τα εθνικά κοινοβούλια, καθώς και ένα όσο το δυνατόν ευρύτερο φάσμα κοινωνικών ομάδων.
<P>
Με αυτό σχετίζεται επίσης η γερμανική πρωτοβουλία για έναν Ευρωπαϊκό Χάρτη Θεμελιωδών Δικαιωμάτων. Στην Κολωνία στόχος μας είναι να δοθεί κατ' αρχάς εντολή επεξεργασίας ενός τέτοιου χάρτη. Σε δεδομένο χρόνο, θα πρέπει να εξεταστεί αν και πώς θα πρέπει ένας τέτοιος χάρτης να προέχει των ευρωπαϊκών συνθηκών. Οι πολίτες της Ευρώπης πρέπει να ξέρουν ότι τα θεμελιώδη δικαιώματά τους έχουν την ίδια αξία τόσο σε ευρωπαϊκό όσο και σε εθνικό επίπεδο. Οι πρώτες συνομιλίες για τον Χάρτη Θεμελιωδών Δικαιωμάτων έχουν ήδη αρχίσει και αισιοδοξώ ότι στην Κολωνία θα μπορέσουμε να συμφωνήσουμε για την περαιτέρω διαδικασία.
<P>
Η εκπόνηση ενός τέτοιου Χάρτη είναι ένα από τα χαρακτηριστικά καθήκοντα που ανατίθενται σε βουλευτές - οι βουλευτές μπορούν να το κάνουν καλύτερα, οι βουλευτές πρέπει να το κάνουν αυτό - και η πρότασή μας για το πώς θα δημιουργηθεί στην πράξη ο χάρτης αυτός θα λάβει οπωσδήποτε υπ' όψιν της το δεδομένο αυτό.
<P>
Με τη Συνθήκη του Αμστερνταμ συνδέεται μία αξιοσημείωτη ενίσχυση της ικανότητας δράσης της Ένωσης σε θέματα εξωτερικής πολιτικής. Ακόμη κι αν ήδη από τώρα η Ένωση παρουσιάζει μεγάλη ενότητα - όπως στην κρίση του Κοσσυφοπεδίου - η ΚΕΠΠΑ πρέπει να διευρυνθεί περισσότερο. Σήμερα, είναι προφανής η ανάγκη μιας κοινής ευρωπαϊκής πολιτικής και πολιτικής ασφαλείας και τώρα όλοι οι αμφισβητίες θα έπρεπε να σωπάσουν. Την χρειαζόμαστε. Η Ευρώπη δεν μπορεί να ανεχθεί πλέον το γεγονός ότι έχει γίνει μεν μια παγκόσμια οικονομική δύναμη, όμως από πολιτική άποψη δεν είναι σε θέση να λύσει καν τα περιφερειακά προβλήματά της.
<P>
Μεταξύ άλλων, αυτό εξυπηρετεί και ο προβλεπόμενος από τη Συνθήκη του Αμστερνταμ Ύπατος Εκπρόσωπος για την ΚΕΠΠΑ, του οποίου ο διορισμός πρόκειται να γίνει στην Κολωνία. Αυτό εξυπηρετεί η κοινή στρατηγική που θέλουμε να αποφασίσουμε για πρώτη φορά στην Κολωνία για το ζήτημα της Ρωσίας και που κατά τη μεταφορά της θα είναι δυνατή η λήψη αποφάσεων κατά πλειοψηφία. Αυτή η κοινή στρατηγική για τη Ρωσία είναι ένα πιλοτικό σχέδιο και θα είναι πολύ σημαντική για τον τρόπο διαμόρφωσης των μελλοντικών κοινών στρατηγικών. Οι εργασίες επεξεργασίας περαιτέρω κοινών στρατηγικών έχουν ήδη αρχίσει, όμως δεν θα είναι ακόμη έτοιμες ώστε να ληφθούν αποφάσεις στην Κολωνία.
<P>
Για την πραγματοποίηση μιας ΚΕΠΠΑ είναι επίσης απαραίτητη μια ευρωπαϊκή ταυτότητα σχετικά με την ευρωπαϊκή ασφάλεια και άμυνα. Εδώ είναι σαφές ότι η συλλογική άμυνα της Ευρώπης θα εξακολουθήσει να είναι ζήτημα του ΝΑΤΟ, η Ευρωπαϊκή Ένωση πρέπει όμως να αναπτύξει και την ικανότητα να διαχειρίζεται η ίδια κρίσεις με στρατιωτικά μέσα, όποτε υπάρχει από τη σκοπιά της Ένωσης ή της ΔΕΕ ανάγκη για δράση ή οι βορειοαμερικανοί εταίροι δεν θέλουν ή δεν μπορούν να συμμετάσχουν. Στο συγκεκριμένο ζήτημα δόθηκε νέα ώθηση από την πρωτοβουλία του Tony Blair στο Pφrtschach και τη γαλλοβρετανική συνάντηση στο Saint-Malo.
<P>
Η επεξεργασία μιας ευρωπαϊκής ταυτότητας για την ασφάλεια και την άμυνα είναι τώρα, μετά τη δημιουργία της εσωτερικής αγοράς και της οικονομικής και νομισματικής ένωσης, το κεντρικό στοιχείο της ευρωπαϊκής διαδικασίας ολοκλήρωσης. Χωρίς αυτήν, η διαδικασία της ευρωπαϊκής ενοποίησης θα έμενε ατελής. Κατά την διπλή μας προεδρία στην ΕΕ και στην ΔΕΕ κάνουμε εντατικές προσπάθειες να εκμεταλλευτούμε αυτήν τη νέα δυναμική. Σκοπεύουμε να επεξεργαστούμε μέχρι το Ευρωπαϊκό Συμβούλιο της Κολωνίας μία έκθεση για τις δυνατότητες περαιτέρω εξέλιξης της ευρωπαϊκής ταυτότητας για την ασφάλεια και την άμυνα. Η έκθεση αυτή θα αποτελέσει τη βάση για μια απόφαση του Ευρωπαϊκού Συμβουλίου της Κολωνίας, όπου πρέπει να οριστεί συγκεκριμένα η περαιτέρω πολιτική στο σημαντικό αυτό πεδίο της πολιτικής. Εδώ ανήκει μεταξύ άλλων το ζήτημα μιας ενδεχόμενης ενσωμάτωσης της ΔΕΕ στην Ένωση βάσει του άρθρου 17 της Συνθήκης του Αμστερνταμ.
<P>
Βλέπετε ότι, και χωρίς τις πρόσθετες προκλήσεις που αντιμετωπίζει τη Ένωση εξ αιτίας της κρίσης στο Κοσσυφοπέδιο και της παραίτησης της Επιτροπής, στην Κολωνία πρέπει να γίνει επεξεργασία μεγάλης δέσμης καθηκόντων. Όπως όμως είναι γνωστό, οι κρίσεις μπορούν επίσης να αποδεσμεύσουν δυνάμεις και να αναπτύξουν δυναμική δράση, και η γερμανική Προεδρία διατηρεί την αισιοδοξία της ότι θα ανταποκριθεί στην ευθύνη της σχετικά με το να γίνει η Ευρωπαϊκή Ένωση μια κοινότητα που θα περιλαμβάνει ολόκληρη την Ευρώπη και παράλληλα θα έχει ικανότητα δράσης σε παγκόσμιο επίπεδο. Ελπίζει ότι μπορεί και στο μέλλον να υπολογίζει στην υποστήριξη του Ευρωπαϊκού Κοινοβουλίου. Σας ευχαριστώ για την προσοχή σας.
<P>
Χειροκροτήματα

<SPEAKER ID=23 NAME="Santer">
Κύριε Πρόεδρε, κυρίες και κύριοι βουλευτές, το Ευρωπαϊκό Συμβούλιο της Κολωνίας θα πραγματοποιηθεί σε μία κρίσιμη στιγμή για την Ευρωπαϊκή Ένωση. Με τη θέση σε ισχύ της Συνθήκης του Αμστερνταμ, την 1η Μαίου εισήλθαμε σε μία νέα φάση. Ένα Κοινοβούλιο το οποίο θα προέλθει από τις εκλογές θα αναλάβει τα καθήκοντά του σε ορισμένες εβδομάδες και η Επιτροπή θα ανανεωθεί. Πρόκειται να αποφανθείτε, σήμερα το πρωί, σχετικά με το διορισμό του μελλοντικού Προέδρου Romano Prodi. Ο νέος Πρόεδρος θα χρειασθεί την υποστήριξη του Ευρωπαϊκού Κοινοβουλίου προκειμένου να φέρει σε αίσιο πέρας την εντολή του. Όλα τα στοιχεία αυτά πρέπει να αξιοποιηθούν, προκειμένου να δοθεί μία νέα ώθηση στην ευρωπαϊκή οικοδόμηση. Πρέπει να αντλήσουμε διδάγματα από την εμπειρία του παρελθόντος, πρέπει να στραφούμε προς το μέλλον. Πρέπει, επίσης, ήδη από τώρα, να προετοιμάσουμε τις νέες θεσμικές φάσεις.
<P>
Προτού μιλήσω και απαντήσω στις ερωτήσεις του κ. De Giovanni, θα αναφερθώ εν συντομία στα άλλα θέματα με τα οποία θα καταπιαστεί το Ευρωπαϊκό Συμβούλιο στην Κολωνία σε ένα μήνα.
<P>
Κύριε Πρόεδρε, η κατάσταση στο Κοσσυφοπέδιο θα εξετασθεί εκτεταμένα. Είναι βέβαιο ότι η Ευρωπαϊκή Ένωση θα πρέπει να διαδραματίσει ένα πολύ σημαντικό ρόλο στο θέμα αυτό, ήδη από το στάδιο της ανασυγκρότησης, και η Επιτροπή - στο πλευρό της Διεθνούς Τράπεζας - θα έχει συντονιστικά καθήκοντα. Για το σκοπό αυτό, θα πρέπει να έχει την υποστήριξη και τα μέσα που απαιτούνται. Στη συνέχεια, η Ένωση πρέπει να μεριμνήσει να καθορίσει μία πραγματική στρατηγική, μία συνολική στρατηγική, για τη σταθερότητα στα Βαλκάνια, και η Κολωνία θα αποτελέσει αποφασιστικό σημείο στην κατεύθυνση αυτή.
<P>
Στην Κολωνία, επίσης, θα υιοθετηθεί η πρώτη κοινή στρατηγική δυνάμει της Συνθήκης του Αμστερνταμ η οποία, όπως γνωρίζετε, αφορά τη Ρωσία. Το εγχείρημα δεν είναι εύκολο και όχι μόνο λόγω του περιορισμένου χρόνο που διαθέτουν το Συμβούλιο και η Επιτροπή, όμως προχωρούμε ασφαλώς. Το εγχείρημα αυτό έχει ακόμα μεγαλύτερη σημασία ενόψει της κρίσης του Κοσσυφοπεδίου. Είναι σημαντικότερο παρά ποτέ να διατηρηθεί και να αναπτυχθεί ένας εποικοδομητικός και εκτεταμένος διάλογος με τη Ρωσία, η οποία είναι μία μεγάλη χώρα, από κάθε άποψη: πολιτική, οικονομική, και εμπορική. Η κρίση του Κοσσυφοπεδίου καθιστά, εξάλλου, αισθητή την ανάγκη για μία άμυνα με πραγματική ευρωπαϊκή ταυτότητα. Μετά την πρόοδο που επιτελέσθηκε στη Διάσκεψη Κορυφής της Ατλαντικής Συμμαχίας στην Ουάσιγκτον, η Ευρωπαϊκή Ένωση οφείλει να λάβει θέση με αποφασιστικότητα.
<P>
Σε οικονομικό επίπεδο, κύριε Πρόεδρε, οι προοπτικές μεγέθυνσης για το 1991 επιδεινώθηκαν κάπως, όμως υπάρχουν θετικά σήματα. Η σταθερή εμπιστοσύνη των καταναλωτών επεκτείνεται προοδευτικά στις επιχειρήσεις και η πτώση των βασικών επιτοκίων της Ευρωπαϊκής Κεντρικής Τράπεζας ενισχύει, επίσης, την αισιοδοξία. Πάντως, είναι προφανές ότι παράλληλα με την απαραίτητη δημοσιονομική σταθεροποίηση, η Ευρώπη οφείλει να επιταχύνει τις διαρθρωτικές μεταρρυθμίσεις στις αγορές εργασίας, αγαθών, υπηρεσιών, και στις κεφαλαιαγορές. Σ'αυτό, εξάλλου, το πνεύμα η Επιτροπή υιοθέτησε πρόσφατα τη σύσταση σχετικά με τους γενικούς προσανατολισμούς των οικονομικών πολιτικών. Οι προσανατολισμοί αυτοί περιλαμβάνουν ειδικές συστάσεις ανά χώρα, συμπεριλαμβανομένου του τομέα των οικονομικών μεταρρυθμίσεων, και αναμένω να διεξαχθεί, φέτος, ανοικτή και εμπεριστατωμένη συζήτηση σχετικά με τις συστάσεις αυτές. Ο συντονισμός των οικονομικών πολιτικών δεν πρέπει να παραμείνει κενό γράμμα.
<P>
Η Επιτροπή θα συντάξει, επίσης, έκθεση σχετικά με την εξέλιξη των διευρωπαϊκών δικτύων και αναμένει από την Ευρωπαϊκή Τράπεζα Επενδύσεων, όπως και κατά το Ευρωπαϊκό Συμβούλιο του Αμστερνταμ, το 1997, να προσφέρει τη συμβολή της.
<P>
Το Ευρωπαϊκό Συμβούλιο θα εξετάσει έκθεση του Συμβουλίου των Υπουργών Οικονομικών σχετικά με τη διεθνή χρηματοπιστωτική αρχιτεκτονική. Η ασιατική και ρωσική κρίση τόνισαν την ανάγκη μεταρρυθμίσεων στον τομέα αυτό. Κατά τις συζητήσεις που διεξήχθησαν πριν μία εβδομάδα μόνο στην Ουάσιγκτον, με την ευκαιρία της ετήσιας συνέλευσης του Διεθνούς Νομισματικού Ταμείου, διαπιστώθηκε πρόοδος, θα επιθυμούσα όμως να μιλά η Ευρώπη πραγματικά με μία φωνή.
<P>
Ας λάβουμε για παράδειγμα τη μείωση του χρέους των φτωχότερων χωρών. Γιατί κάθε ευρωπαϊκή χώρα της Ομάδας των επτά πρέπει να παρουσιάζει το ιδιαίτερο σχέδιο μείωσής της; Γιατί αφήνουμε τους εταίρους μας - και κυρίως τους αμερικανούς - να οργανώνουν, στη θέση μας, την εξωτερική εκπροσώπηση της Κοινότητας στον τομέα του ευρώ, χωρίς να δίδουμε συνέχεια στην απόφαση του Ευρωπαϊκού Συμβουλίου της Βιέννης;
<P>
Αναφορικά με την απασχόληση, και η Κολωνία θα αποτελέσει ένα σημαντικό σταυροδρόμι. Η διαδικασία του Λουξεμβούργου παγιοποιείται και άρχισε να αποδίδει τους καρπούς της με την έννοια συστηματικότερων, περισσότερο ολοκληρωμένων και πιο φιλόδοξων εθνικών πολιτικών για την απασχόληση και, με την πρωτοβουλία της γερμανικής προεδρίας, θα κάνουμε ένα συμπληρωματικό βήμα στην κατεύθυνση αυτού του ευρωπαϊκού συμφώνου για την απασχόληση, την εφαρμογή του οποίου είχα ζητήσει από τον Ιανουάριο του 1996. Προκειμένου να συμβάλει στο συλλογισμό, η Επιτροπή θα υποβάλει στο Ευρωπαϊκό Συμβούλιο ανακοίνωση σχετικά με τον καλύτερο τρόπο, προκειμένου να ενσωματωθεί ο στόχος ενός υψηλού επιπέδου απασχόλησης στον καθορισμό και την εφαρμογή των πολιτικών και των δράσεων της Κοινότητας.
<P>
Κύριε Πρόεδρε, στην Κολωνία επίσης θα διαμορφωθούν τα πρώτα στοιχεία της προσεχούς μεταρρύθμισης των θεσμικών οργάνων. Όσον αφορά την προετοιμασία της μεταρρύθμισης των θεσμικών οργάνων, δεν θα ήθελα να προδικάσω τη μέθοδο ή το περιεχόμενο που προβλέπουν ο Romano Prodi και η νέα Επιτροπή. Ωστόσο, υπενθυμίζω ότι, ήδη στο πλαίσιο της Ατζέντα 2000, η Επιτροπή είχε απευθύνει έκκληση για ρύθμιση των θεμάτων τα οποία δεν είχαν κλείσει στο Αμστερνταμ και είχε τονίσει ότι θα έπρεπε να ακολουθήσει μία βαθύτερη μεταρρύθμιση.
<P>
Οποιαδήποτε καθυστέρηση όσον αφορά την ενίσχυση των θεσμών και της λειτουργίας τους δεν μπορεί να θέσει σε κίνδυνο την αποτελεσματική διεύρυνση της Ένωσης· η νέα αυτή μεταρρύθμιση πρέπει να προετοιμάσει τα κοινοτικά όργανα ενόψει της διεύρυνσης, πρέπει όμως, επίσης, να επιτρέψει ώστε να δοθεί απόκριση σε ορισμένες θεσμικές δυσλειτουργίες οι οποίες εμφανίσθηκαν κατά τη διάρκεια των τελευταίων μηνών. Συνεπώς, απαιτείται μία θεσμική μεταρρύθμιση η οποία εστιάζεται στις προτεραιότητες, και όχι ένας κατάλογος αγορών. Βέβαια, πρέπει να αποτραπεί ο κίνδυνος να αποκτήσει η Ευρώπη μία ανησυχητική εικόνα ενός εργοταξίου συνεχούς λειτουργίας. Διαδοχικές φάσεις, βέβαια, όμως, όχι σχεδόν μόνιμες εργασίες.
<P>
Θα ήθελα να προσθέσω ότι δεν ωφελεί σε τίποτα να προβλεφθούν νέες μεταρρυθμίσεις εάν λείπει η πολιτική βούληση υλοποίησης όσων ήδη υπάρχουν. Πρέπει να οικοδομήσουμε πάνω στο κεκτημένο και σκέπτομαι εδώ, για παράδειγμα, την πτυχή της δικαιοσύνης και των εσωτερικών υποθέσεων της συνθήκης του Αμστερνταμ. Καλώ τους πολίτες και τα κοινοτικά όργανα να εξετάσουν εκ του σύνεγγυς τον τρόπο με τον οποίο οι προθέσεις υλοποιούνται σε διαδικασίες και μεθόδους εργασίας.
<P>
Πέρα από τις απαραίτητες μεταρρυθμίσεις των θεσμικών οργάνων, θα ήθελα να απευθύνω έκκληση για μια συνεκτική προσέγγιση. Δεν μπορούμε, ταυτόχρονα, να ζητούμε νέα ευρωπαϊκά προγράμματα, να καταγγέλλουμε την προσφυγή στα γραφεία τεχνικής βοήθειας, και να αρνούμεθα μία αύξηση των ανθρώπινων πόρων. Δεν μπορούμε, από τη μία πλευρά, να προβαίνουμε σε μεγάλες δηλώσεις σχετικά με την αρχή της επικουρικότητας και, από την άλλη να απαιτούμε χωρίς διακοπή νέες πρωτοβουλίες της Επιτροπής. Δεν μπορούμε να απαιτούμε από την Επιτροπή να διαδραματίσει ένα ισχυρό ρόλο πολιτικής ώθησης και, ταυτόχρονα, να δίνουμε την εντύπωση ότι θέλουμε να τη μετατρέψουμε σε μία γραμματεία του Συμβουλίου ή του Ευρωπαϊκού Κοινοβουλίου.
<P>
Χειροκροτήματα από ορισμένα έδρανα
<P>
Κύριε Πρόεδρε, έχουν ήδη εντοπισθεί ορισμένα θέματα: η στάθμιση των ψήφων στο Συμβούλιο, η μείωση του αριθμού των Επιτρόπων. Όμως, πρέπει να γίνουν και άλλα βήματα προκειμένου να ολοκληρωθεί μία σε βάθος μεταρρύθμιση των διατάξεων της Συνθήκης σχετικά με τη σύνθεση και τη λειτουργία των θεσμικών οργάνων. Μία παρόμοια μεταρρύθμιση, οφείλει, πάντως, να συνεπάγεται τη γενικευμένη εισαγωγή της ειδικής πλειοψηφίας, όπως είπε προ ολίγου ο προεδρεύων. Πρέπει, επίσης, να εξετασθεί το ενδεχόμενο επέκτασης της διαδικασίας συναπόφασης.
<P>
Πρέπει να κάνουμε ένα μεγαλύτερο βήμα; Χωρίς αμφιβολία. Για παράδειγμα, σχετικά με το δύσκολο θέμα της Επιτροπής ως σώματος και της ατομικής ευθύνης των Επιτρόπων. Η αρχή της συλλογικής ευθύνης όσον αφορά τη λήψη των πολιτικών αποφάσεων είναι κατά τη γνώμη μου απαραίτητη, σήμερα όπως και χθες, για την ίδια τη νομιμότητα της Επιτροπής και του ευρωπαϊκού θεσμικού συστήματος, χωρίς αυτό πάντως να οδηγεί σε απουσία της ατομικής ευθύνης σε ορισμένες καταστάσεις στις οποίες οι αποφάσεις δεν λαμβάνονται - και δεν μπορούν να ληφθούν - συλλογικά. Η αντίφαση αυτή είναι πολύ προφανής και θα επιλυθεί χάρη στην άσκηση των νέων εξουσιών του Προέδρου της Επιτροπής που θα γίνουν σαφώς κατανοητές.
<P>
Κύριε Πρόεδρε, το Ευρωπαϊκό Συμβούλιο της Κολωνίας θα κληθεί, συνεπώς, να αποφανθεί σχετικά με πραγματικά σημαντικά θέματα. Είτε πρόκειται για την απασχόληση, το Κοσσυφοπέδιο, τη διεύρυνση, είτε τη λειτουργία των θεσμικών οργάνων, η Ευρωπαϊκή Ένωση πρέπει να μάθει να μιλά με μία μόνο φωνή: μία μόνο φωνή για τα Δεκαπέντε κράτη μέλη, αλλά και για τα θεσμικά όργανα επίσης. Αυτό δεν σημαίνει ότι πρέπει να υπάρχει πάντα ευθυγράμμιση, αλλά ότι πρέπει να συνεργαζόμαστε, να έχουμε μία εποικοδομητική προσέγγιση προκειμένου να βελτιώσουμε και να ενισχύσουμε την Ευρώπη του μέλλοντος τόσο απέναντι στους συμπολίτες μας, όσο και προκειμένου να της δώσουμε τη θέση που της αρμόζει στη διεθνή σκηνή.

<SPEAKER ID=24 LANGUAGE="IT" NAME="De Giovanni">
Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, αξιότιμοι συνάδελφοι, θα ήθελα πρώτα απ' όλα και εγώ, ως πρόεδρος της Επιτροπής Θεσμικών Θεμάτων, κατά την έναρξη αυτής της τελευταίας δημόσιας παρέμβασής μου, να ευχαριστήσω ιδιαίτερα τον Πρόεδρο του Κοινοβουλίου μας για την εργασία που μπορέσαμε να διεξάγουμε από κοινού, για την οποία πραγματικά θέλω να σας ενημερώσω δημόσια, ώστε να μπορέσω να μιλήσω έπειτα για το θέμα των θεσμικών μεταρρυθμίσεων.
<P>
Οι συζητήσεις σχετικές με το θέμα των θεσμικών μεταρρυθμίσεων ξεκίνησαν και πάλι και αυτό, πρέπει να το πούμε, οφείλεται κατά πολύ στη Γερμανική Προεδρία, ξεκινώντας από την παρέμβαση που έκανε τον Ιανουάριο ο Προεδρεύων σε αυτό το Κοινοβούλιο.
<P>
Δύο είναι τα σημαντικά σημεία που ετέθησαν: η ανάγκη μιας Διακυβερνητικής Διάσκεψης που θα έχει σύντομη διάρκεια κατά το έτος 2000, με μέθοδο και χρονοδιάγραμμα που πρέπει να συζητηθούν, και το ζήτημα του Συντάγματος, το οποίο με ικανοποίηση είδα σήμερα το πρωί να τίθεται ξανά από τον κύριο Verheugen. Ποιος είναι ο λόγος για τον οποίον θεωρώ σημαντικό και ουσιώδες το ότι τίθεται ξανά το θέμα των θεσμικών μεταρρυθμίσεων; Την ίδια στιγμή που υπάρχει η απαίτηση για περισσότερη Ευρώπη, υπάρχει και η απαίτηση να παίξει η Ευρώπη ένα ρόλο στον κόσμο όπως μας αποδεικνύει και το ιστορικο-πολιτικό πλαίσιο, και εάν δεν υπάρχουν ανανεωμένα θεσμικά όργανα και μια ισχυρή πολιτική βούληση, αυτή η ανάγκη για την Ευρώπη δεν θα μπορέσει να έχει μια πρακτική υλοποίηση. Έπειτα, για το λόγο ότι χρειάζεται να επαναπροσδιορίσουμε - όπως έλεγε και ο Προεδρεύων του Συμβουλίου σήμερα το πρωί - τις θεσμικές ισορροπίες που αντιμετωπίζουν δυσκολίες. Ήταν πολύ σωστή η πράξη του Συμβουλίου να υποδείξει ταχύτατα ως υποψήφιο Πρόεδρο τον Romano Pronti, αλλά γνωρίζουμε όλοι - και το ανέφερε μόλις τώρα ο Πρόεδρος Santer - ότι υπάρχει το πρόβλημα του πολιτικού ρόλου της Επιτροπής ο οποίος πρέπει να ενισχυθεί και να προσδιοριστεί. Με λίγα λόγια, υπάρχουν θεσμικές ισορροπίες που πρέπει να τεθούν ξανά στο σωστό πλαίσιο.
<P>
Ποια πρέπει να είναι συνεπώς η ημερήσια διάταξη της Διακυβερνητικής Διάσκεψης; Οπωσδήποτε αυτό που συνηθίζουμε να αποκαλούμε στην κοινοτική αργκό «το τρίγωνο του Αμστερνταμ», οπωσδήποτε η ειδική πλειοψηφία η οποία, όπως όλοι γνωρίζουμε, δεν είναι καθόλου τεχνικό, αλλά βαθιά πολιτικό θέμα, λόγω του ότι επανεξετάζει την κυριαρχία των εθνικών κρατών και, οπωσδήποτε, κάτι που να αφορά το ζήτημα της σύνθεσης της Επιτροπής και τη στάθμιση των ψήφων. Όλα αυτά τα γνωρίζουμε. Χρειαζόμαστε όμως και άλλα, γιατί η Διακυβερνητική Διάσκεψη του 2000 θα διεξαχθεί σε ένα σύνθετο και δύσκολο πλαίσιο, όπως τονίστηκε, και κατά συνέπεια τα προβλήματα της εξωτερικής πολιτικής και, κυρίως, τα προβλήματα του χώρου ελευθερίας, ασφάλειας και δικαιοσύνης θα πρέπει να επανεξεταστούν.
<P>
Στο νομοθετικό μας ψήφισμα εγείρουμε το πρόβλημα της μεθόδου. Δεν θέτουμε υπό συζήτηση ορισμένες σημαντικές πτυχές όπως το άρθρο Ν, φυσικά, αλλά αναφέρουμε ότι κατά τη φάση προετοιμασίας χρειάζονται νεωτερισμοί, λόγω του ότι τονίσαμε την ανεπάρκεια της διακυβερνητικής μεθόδου και την ανάγκη που προκύπτει, να προετοιμάσουμε με διαφορετικό τρόπο την έκβαση της Διακυβερνητικής Διάσκεψης. Εμείς προτείνουμε, όπως κάναμε ήδη στο έγγραφο του Νοεμβρίου του 1997, στο ψήφισμα δηλαδή Mιndez De Vigo και Τσάτσου, ένα έγγραφο της Επιτροπής που θα μπορέσει να αποτελέσει τη βάση μιας διοργανικής διαβούλευσης στην οποία να συμμετάσχουν φορείς της κοινωνίας των πολιτών, των εθνικών κοινοβουλίων και των περιφερειών. Χρειάζεται, λοιπόν, για να το πω με λίγα λόγια, να θέσουμε στο τραπέζι της Διακυβερνητικής Διάσκεψης ένα έγγραφο που να χαρακτηρίζεται από τη μέγιστη εγγυρότητα, και αυτό γιατί η διαφορετική προετοιμασία της Διακυβερνητικής Διάσκεψης μπορεί να εγγυηθεί ένα πιο σίγουρο μεταρρυθμιστικό αποτέλεσμα. Αυτό είναι το θέμα! Δεν επαναξετάζουμε το άρθρο Ν, δεν αμφισβητούμε την αναγκαιότητα της τελικής ομοφωνίας, αλλά λέμε: πρέπει να προετοιμάσουμε με διαφορετικό τρόπο αυτήν τη συνάντηση. Γιατί; Γιατί το ζητά η Ευρώπη, γιατί η Ευρώπη θέλει ισχυρά θεσμικά όργανα!
<P>
Ας μου επιτραπεί μια τελευταία νύξη στο θέμα του Συντάγματος. Είμαι, το επαναλαμβάνω, πολύ ικανοποιημένος που σήμερα το πρωί ο Προεδρεύων επανήλθε σε αυτό το θέμα. Γνωρίζουμε ότι το πρόβλημα σήμερα δεν είναι να συντάξουμε ένα Σύνταγμα, όπως κάναμε στο παρελθόν και όπως αποδείξαμε ότι είμαστε ικανοί να κάνουμε. Σήμερα γνωρίζουμε ότι τα προβλήματα είναι δύο: πρώτον, αυτό που αφορά τις απλοποιημένες αρχές που μπορούν να προέλθουν από τις ίδιες τις Συνθήκες και που μπορούν να υποδείξουν κανόνες, σημεία, αρχές και αξίες που να είναι σαφή για τους πολίτες, ώστε να γνωρίζουν για τι πράγμα μιλάμε όταν κάνουμε λόγο για την Ευρώπη και όταν κάνουμε λόγο για το Σύνταγμα της Ευρώπης, και, δεύτερον, ο χώρος ελευθερίας, ασφάλειας και δικαιοσύνης, ο οποίος είναι ένας χώρος όπου κυκλοφορούν άνθρωποι με σάρκα και οστά, πολίτες που έχουν ανάγκη από εγγυήσεις τόσο νομικές όσο και δικαστικές. Να γιατί μιλάμε κατ'αυτήν την έννοια για θεμελιώδη δικαιώματα που πρέπει να ενσωματωθούν στη Συνθήκη - το υπενθύμισε και πάλι σήμερα το πρωί ο κύριος Verheugen - και πιστεύω ότι πάνω σε αυτό θα καταφέρουμε να οικοδομήσουμε μια πολιτική Ευρώπη και συγχρόνως μια Ευρώπη των πολιτών, γιατί τα δύο αυτά είτε θα προχωρήσουν μαζί είτε δεν θα προχωρήσουν καθόλου.

<SPEAKER ID=25 NAME="Πρόεδρος">
Ευχαριστώ πολύ, κύριε De Giovanni. Θέλω να σας ευχαριστήσω, εξ ονόματος του Κοινοβουλίου, σε αυτή την τελευταία παρέμβασή σας, για το σημαντικά μεγάλο έργο που περατώσατε και για την αφοσίωση και το σθένος με τα οποία επιτελέσατε αυτό το έργο.

<SPEAKER ID=26 LANGUAGE="FR" NAME="Gollnisch">
Θα ήθελα να μάθω, κύριε Πρόεδρε, και σας ευχαριστώ ταυτόχρονα που μου δώσατε το λόγο, εάν προβλέπεται να δοθεί συνέχεια στην παρούσα δήλωση του Συμβουλίου και της Επιτροπής με προτάσεις ψηφίσματος δυνάμει του άρθρου 37 του Κανονισμού μας.

<SPEAKER ID=27 NAME="Πρόεδρος">
Ναι, βεβαίως, και θα τεθούν σε ψηφοφορία αύριο.

<SPEAKER ID=28 LANGUAGE="FR" NAME="Gollnisch">
Μάλιστα, θα τεθούν σε ψηφοφορία αύριο. Συνεπώς, υπήρξε ειδική απόφαση κατά παρέκκλιση του άρθρου 37, παράγραφος 4, το οποίο προβλέπει ότι κανονικά τίθενται σε ψηφοφορία την ίδια ημέρα.
<P>
Αυτό είναι ακριβώς το σημείο που επιθυμούσα να επαληθεύσω.

<SPEAKER ID=29 NAME="Πρόεδρος">
Ναι, έτσι έχει αποφασισθεί.

<SPEAKER ID=30 LANGUAGE="ES" NAME="Medina Ortega">
Κύριε Πρόεδρε, αρχίζοντας αυτή την παρέμβαση, θα ήθελα να προσυπογράψω τις δηλώσεις που πραγματοποίησαν προτύτερα διάφοροι συνάδελφοί μου, εξ ονόματος πολιτικών Ομάδων, συγχαίροντάς σας για το έργο σας. Στην προκειμένη περίπτωση, η προσωπική σχέση που με συνδέει με τον κ. Πρόεδρο από μακρού, με κάνει να προσθέσω στα συγχαρητήριά μου και ένα είδος επαίνου που έφερε σε πέρας με επιτυχία το έργο του.
<P>
Δράττομαι επίσης της ευκαιρίας προκειμένου ως ένα βαθμό να αποχαιρετίσω τον κ. Santer ως Πρόεδρο της Επιτροπής, διότι νομίζω ότι αυτή θα είναι η τελευταία συζήτηση στην οποία θα είναι παρών. Τον συγχαίρω δε για το έργο του στη διάρκεια αυτής της περιόδου.
<P>
Η Γερμανική Προεδρία πραγματοποίησε σημαντικό έργο αυτό το εξάμηνο. Παρόλες τις προβλέψεις, η Γερμανική Προεδρία έκλεισε το θέμα της Ατζέντας 2000 που φαινόταν δύσκολο να κλείσει, τώρα δε, για το Ευρωπαϊκό Συμβούλιο της Κολωνίας, η Προεδρία μόλις μας ανακοίνωσε ένα αρκετά φιλόδοξο πρόγραμμα. Συγχαίρω επίσης τη Γερμανική Προεδρία για τη φιλοδοξία αυτού του προγράμματος. Η Προεδρία της Επιτροπής μας ανακοίνωσε στην παρέμβασή της πέντε πολύ σαφή σημεία που ανταποκρίνονται στις πραγματικές ανάγκες της Ένωσης.
<P>
Η πρώτη ανάγκη είναι το Ευρωπαϊκό Σύμφωνο για την Απασχόληση. Πιστεύω ότι καλώς πράττει η Γερμανική Προεδρία να θέσει αυτή την πρόταση σε πρώτη προτεραιότητα, διότι παρά τα όποια άλλα ζητήματα, το βέβαιο είναι ότι για τους Ευρωπαίους το καθημερινό πρόβλημα είναι το πρόβλημα της απασχόλησης. Το μόνο ζήτημα που δεν τίθεται είναι το εάν, λαμβανομένης υπόψη της μείωσης που πραγματοποιήθηκε στις δημοσιονομικές προοπτικές από το 2000 έως το 2006, η Ευρωπαϊκή Ένωση θα διαθέτει για τα επόμενα χρόνια επαρκείς πόρους για μια πολιτική ειδικά για την απασχόληση, μια και πρακτικά όλες οι κοινοτικές πολιτικές χρειάστηκε να περικοπούν.
<P>
Βεβαίως, μας ενθαρρύνει πολύ η σαφής αναφορά σε μια Διακυβερνητική Διάσκεψη για το έτος 2000, στην οποία αναφέρθηκε ο συνάδελφός μου, ο κ. De Giovanni. Είναι σαφές ότι στο Αμστερνταμ έμεινε ανοιχτό το θεσμικό ζήτημα, και εάν αυτό το θεσμικό ζήτημα δεν κλείσει δεν θα ήταν δυνατή η διεύρυνση. Η ποσότητα των κρατών που σε αυτή τη φάση ζητούν την εισδοχή στην Ευρωπαϊκή Ένωση θα προϋπέθετε μια ποιοτική αλλαγή - στην περίπτωση που θα γίνονταν δεκτά υπό τις παρούσες συνθήκες - στη διάρθρωση της Ευρωπαϊκής Ένωσης. Πιστεύω ότι το καθήκον αυτής της Διακυβερνητικής Διάσκεψης θα είναι δύσκολο, σε κάθε περίπτωση όμως, συγχαίρω εκ νέου τη Γερμανική Προεδρία που έθεσε το ζήτημα κατά τρόπο σαφή.
<P>
Βέβαια, το αδύνατο σημείο της Ευρωπαϊκής Ένωσης συνεχίζει να είναι η κοινή εξωτερική πολιτική και πολιτική ασφάλειας. Η Γερμανική Προεδρία επέμεινε στην ανάγκη συμπλήρωσης του άρθρου 17 της Συνθήκης του Αμστερνταμ. Η ενσωμάτωση της Δυτικοευρωπαϊκής Ένωσης στο σύστημα της Ευρωπαϊκής Ένωσης είναι το πρώτο βήμα προς τη δημιουργία μιας ευρωπαϊκής αμυντικής ταυτότητας, που επιβεβαιώνεται ως απαραίτητη. Μαζί δε με αυτό, ο διορισμός αυτού του τόσο σημαντικού ατόμου - του ή της κ. ΚΕΠΠΑ - που θα είναι το άτομο το επιφορτισμένο με την υλοποίηση αυτής της πολιτικής. Πρέπει να θυμούμαστε ότι από πλευράς Κοινοβουλίου, θα ήταν προτιμότερο να αφεθεί αυτό στην ευθύνη της Επιτροπής και να μην συνεχίσουμε - όπως έλεγε ο κ. Santer - να μετατρέπουμε την Επιτροπή σε ένα είδος Γραμματείας του Συμβουλίου.
<P>
Τέλος κύριε Πρόεδρε, δεν μου μένει παρά να κλείσω την παρέμβασή μου συγχαίροντας τη Γερμανική Προεδρία - και ειδικά τον κ. Verheugen - για το σημαντικό έργο που επιτέλεσε στη διάρκεια αυτού του εξαμήνου.

<SPEAKER ID=31 LANGUAGE="DE" NAME="Brok">
Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, μας έγινε εδώ μια εισαγωγή στα δύσκολα θέματα της Συνόδου Κορυφής της Κολωνίας, που πρέπει να επιλυθούν προς το κοινό μας συμφέρον, και ευχαριστώ ιδιαίτερα για το ότι τέθηκε τόσο έντονα στο προσκήνιο η ιδέα της ΚΕΠΠΑ, διότι το Κοσσυφοπέδιο μας δείχνει πόσο αναγκαίο είναι να επιτύχουμε αποτελέσματα τόσο στον τομέα της πρόληψης όσο και στον τομέα της ικανότητας δράσης. Πρέπει επίσης να επικροτηθεί το γεγονός ότι η γερμανική Προεδρία θέλει να επωφεληθεί ανάλογα από την διπλή της προεδρία στην ΕΕ και στην ΔΕΕ. Όμως, το ζητούμενο είναι επίσης να υλοποιηθεί σύμφωνα με το αληθινό κοινοτικό πνεύμα το δυναμικό της Συνθήκης του Αμστερνταμ στον τομέα της μεταφοράς της κοινοτικής εξωτερικής πολιτικής και πολιτικής ασφαλείας και να μην συνεχίσουμε να εφαρμόζουμε εδώ παλιές μεθόδους.
<P>
Αργά, όχι όμως πολύ αργά, αρχίζουμε να βάζουμε πάλι στο παιχνίδι τη Ρωσία. Πρέπει να επικροτηθεί μια κοινή στρατηγική για τη Ρωσία, προκειμένου να έχουμε ισορροπία στην ήπειρο αυτή και να συμβάλουμε σε λύσεις. Δεν πρέπει όμως παράλληλα να ξεχνάμε ότι εν όψει πολλών διαφορών που έχουμε σήμερα π.χ. στον εμπορικό τομέα, πρέπει να βελτιώσουμε τις σχέσεις μας με τις ΗΠΑ. Κύριε Verheugen, θα ήθελα να σας παρακαλέσω θερμά να εκμεταλλευθείτε τη σύνοδο κορυφής ΗΠΑ-ΕΕ στις 19 Ιουνίου στη Βόννη και για την ενίσχυση της εταιρικής συνεργασίας μεταξύ ΗΠΑ και Ευρώπης, ούτως ώστε να δοθεί στη συνεργασία αυτή μια πιο καλή μορφή και ώστε να συμπεριληφθούν επίσης και τα κοινοβούλια.
<P>
Το θέμα του συμφώνου για την απασχόληση έχει εν όψει των προβλημάτων της ανεργίας μεγάλη σημασία. Βέβαια, θα εξετάσουμε με ακρίβεια το αποτέλεσμα της συνόδου κορυφής και την κατανομή καθηκόντων στην πολιτική απασχόλησης, συγκρίνοντας τον ρόλο των εθνικών κρατών και της Ευρώπης, ώστε να μη δημιουργηθούν εδώ εσφαλμένες εντυπώσεις στα λάθος σημεία σχετικά με τις ευρωπαϊκές ευθύνες. Επίσης, θα προσέξουμε να μην υπάρξει ξανά σε ευρωπαϊκό επίπεδο τη σύνθεση πολιτικής του Lafontaine μεταξύ νομισματικής, δημοσιονομικής και εισοδηματικής πολιτικής. Δεν ξέρω τί εννοούσατε λέγοντας ότι εδώ πρέπει να συμμετέχει και η Ευρωπαϊκή Κεντρική Τράπεζα καθώς και οι κοινωνικοί εταίροι, ελπίζω ότι κατάλαβα λάθος αυτό το σημείο της αγόρευσής σας. Η ΕΚΤ πρέπει να έχει εντελώς ανεξάρτητο ρόλο και δεν μπορεί να αποτελεί μέρος μιας στρατηγικής δημιουργημένης από τις κυβερνήσεις.
<P>
Επιτρέψτε μου μια τελευταία παρατήρηση. Περισσότερα θα πει σχετικά ο συνάδελφος Mιndez de Vigo. Η θεσμική μεταρρύθμιση πρέπει να επιτευχθεί σε συνεργασία με το Ευρωπαϊκό Κοινοβούλιο, το οποίο ασφαλώς θα παίξει μεγαλύτερο ρόλο στη διακυβερνητική διάσκεψη απ' ό, τι στο Αμστερνταμ, όπου ακόμη βρισκόταν κάπως απέξω. Ελπίζω ότι η γερμανική Προεδρία θα το κατορθώσει αυτό. Πρέπει να επιτύχουμε να καταστεί η Ευρωπαϊκή Ένωση ικανή για διεύρυνση επεκτείνοντας τις περιπτώσεις λήψης αποφάσεων κατά πλειοψηφία. Όταν θα αναλύονται σε ένα δεύτερο βήμα τα συνταγματικά και άλλα παρόμοια ζητήματα, πρέπει να καταστεί σαφές ότι αυτό δεν επιτρέπεται να οδηγήσει σε μετάθεση της προθεσμίας για τη διεύρυνση. Αυτό πρέπει όμως να παραμείνει στο χρονοδιάγραμμα και δεν μπορώ παρά να σας συγχαρώ για την ιδέα να δημιουργήσουμε μια στρατηγική για την κατάρτιση ενός καταλόγου θεμελιωδών δικαιωμάτων. Αν το κατορθώναμε αυτό σε συνεργασία με τα κοινοβούλια της Ευρώπης και των εθνικών κρατών, θα ήταν πολύ σημαντικό όφελος για τους πολίτες και την ταυτότητα της Ευρωπαϊκής Ένωσης.

<SPEAKER ID=32 LANGUAGE="FR" NAME="Spaak">
Κυρία Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, κατά το συνέδριο της Χάγης το 1998, το ευρωπαϊκό κίνημα είχε εκφράσει τη λύπη του γιατί η Ένωση φαίνεται σήμερα να είναι καταδικασμένη να προχωρήσει σε ένα μεγάλο εννοιολογικό κενό και φαίνεται ότι είναι στερημένη κάθε πολιτικής προοπτικής τη στιγμή κατά την οποία ξεκινά τις δύο μεγάλες περιπέτειες της ιστορίας της: την επιτυχία του ενιαίου νομίσματος και τη διεύρυνση.
<P>
Από το 1998 τίθεται μία άλλη μεγάλη πρόκληση: ο πόλεμος του Κοσσυφοπεδίου. Πράγματι, πρέπει να αντιταχθούμε, στην επικράτεια της Ευρώπης, σε κάθε προσβολή των δικαιωμάτων του ανθρώπου. Όμως, πρέπει να επαναληφθεί, δεν είναι η ευρωπαϊκή ιδέα η οποία τίθεται σε αμφισβήτηση. Χθες το πρωί, κατά την παρέμβαση του ο κ. Prodi υπενθύμισε ποίες ήταν οι θεμελιώδεις αξίες. Αυτό το οποίο διακυβεύεται και που θα επέτρεπε να εξετάσει σοβαρά το Συμβούλιο της Κολωνίας είναι η τάση των πολιτικών υπεύθυνων ορισμένων κρατών μελών οι οποίοι προσηλώνονται, εδώ και πολύ καιρό, στα εντελώς ξεπερασμένα υπολείμματα της εθνικής κυριαρχίας προπάντων και κυρίως όσον αφορά την εξωτερική πολιτική.
<P>
Η τραγωδία του Κοσσυφοπεδίου, που αναμενόταν εδώ και δέκα σχεδόν χρόνια, αποτελεί τρανή απόδειξη. Το συμβιβαστικό κείμενο του Ευρωπαϊκού Κοινοβουλίου εμμένει, συνεπώς, ώστε στην Κολωνία να ορισθεί ο ανώτατος αξιωματούχος ο οποίος θα εκπροσωπεί την κοινή εξωτερική πολιτική και πολιτική άμυνας, να επικουρείται από μονάδα σχεδιασμού και έγκαιρης προειδοποίησης και, τέλος, να μπορεί, χάρη στην προσωπικότητά του, να διαδραματίσει ένα σημαντικό ρόλο.
<P>
Η Ομάδα των Φιλελευθέρων εκφράζει την ιδιαίτερη ικανοποίησή της που τονίσθηκε η επείγουσα ανάγκη ενίσχυσης των θεσμικών σχέσεων με τη Δυτικοευρωπαϊκή Ένωση η οποία, μακροπρόθεσμα, θα πρέπει να διαθέτει μία δύναμη άμυνας και πρόληψης.
<P>
Θα επιθυμούσα, τώρα, να συγχαρώ τον Πρόεδρο De Giovanni για το κείμενο του ψηφίσματός του το οποίο θα αποτελέσει, είμαι πεπεισμένος, αναφορά για το επόμενο Κοινοβούλιο και να επαναλάβω ότι η συνεργασία μου μαζί του υπήρξε για μένα ένα μεγάλο προνόμιο.
<P>
Δύο θέματα τα οποία κατά τη γνώμη μου έχουν προτεραιότητα και τα οποία θα έπρεπε να υποβληθούν για εξέταση στην Κολωνία: εν πρώτοις το χρονοδιάγραμμα. Το χρονοδιάγραμμα το οποίο υιοθετήθηκε από την Επιτροπή Θεσμικών Θεμάτων εμμένει στην ολοκλήρωση των εργασιών της προσεχούς ΔΔ πριν την πρώτη διεύρυνση. Μόνο μία παρόμοια απαίτηση θα επιτρέψει στις υποψήφιες χώρες να δεσμευθούν, έχοντας πλήρη επίγνωση των στοιχείων ενός πολιτικού σχεδίου, το κοινοτικό κεκτημένο του οποίου δεν μπορεί να αμφισβητηθεί.
<P>
Στη συνέχεια, η μέθοδος. Η μέθοδος η οποία υιοθετήθηκε για την προετοιμασία της Συνθήκης του Αμστερνταμ αποδείχθηκε ότι είχε μειονεκτήματα. Συνεπώς, πρέπει να τροποποιηθεί, δηλαδή να αποδοθεί στην Επιτροπή ο ρόλος ο οποίος της αρμόζει, δηλαδή να καταστεί η κινητήρια δύναμη της προσεχούς μεταρρύθμισης.
<P>
Η φιλοδοξία που εξέφρασε ο κ. Prodi όσον αφορά την πολιτική εξουσία την οποία προτίθεται να ασκήσει, με τους συναδέλφους του και το Ευρωπαϊκό Κοινοβούλιο, αποτελεί άριστο οιωνό και ευχόμαστε κάθε επιτυχία στον πεπεισμένο αυτό ευρωπαίο εκφράζοντας, επίσης, τις ευχαριστίες μας στον κ. Santer για τα όσα επιτέλεσε κατά τη διάρκεια της εντολής του.

<SPEAKER ID=33 LANGUAGE="PT" NAME="Cardona">
Κύριε Πρόεδρε του Συμβουλίου, κύριε Πρόεδρε της Επιτροπής, διάβασα πολύ προσεκτικά το ψήφισμα και άκουσα την παρέμβαση του κ. De Giovanni, τον οποίο θα ήθελα επί τη ευκαιρία να συγχαρώ και να τον ευχαριστήσω για την ανιδιοτέλεια, την αυστηρότητα και την αμεροληψία που επέδειξε όταν προήδρευε της Επιτροπής Θεσμικών Θεμάτων, στην οποία συμμετείχα και εργάστηκα επί σειρά ετών.
<P>
Ας μου επιτραπεί να υπογραμμίσω ένα σημείο που, κατά τη γνώμη μου, είναι το πιο σημαντικό στο υπό συζήτηση ψήφισμα και αναδείχθηκε στη διάρκεια των σχετικών συζητήσεων: πρόκειται για την υποβόσκουσα ιδέα περί δημιουργίας ενός ευρωπαϊκού συντάγματος, για την ύπαρξη ή την επιθυμία ανάδειξης μιας ειδικής συνταγματικής εξουσίας σε κοινοτικό επίπεδο και για μια συγκεκριμένη ερμηνεία, που θα την αποκαλούσα διορθωτική, του άρθρου ΙΔ της Συνθήκης.
<P>
Διάβασα, άκουσα και συλλογίστηκα. Σε όλη μου τη ζωή έμαθα και δίδαξα στους μαθητές μου πως το δίκαιο και η πολιτική πρέπει να ανταποκρίνονται στις προσδοκίες του πληθυσμού και των πολιτών. Την παρούσα στιγμή, απ' ό, τι μπορώ να αντιληφθώ, στο επίκεντρο των ανησυχιών των πολιτών των κρατών μελών της Ένωσης βρίσκονται ο πόλεμος, η εξαθλίωση, ο κοινωνικός αποκλεισμός, η ανεργία, η διακίνηση ναρκωτικών και γενικότερα η εγκληματικότητα. Πουθενά δεν άκουσα κανέναν να επιζητεί ένα ευρωπαϊκό σύνταγμα. Εκτός και αν έχουμε την εντύπωση ότι, άπαξ και δημιουργηθεί ένα ευρωπαϊκό σύνταγμα, αυτομάτως θα βρεθεί λύση για τα προβλήματα των πολιτών. Δεν συμμερίζομαι αυτή την αντίληψη. Φρονώ ότι οποιοδήποτε ευρωπαϊκό σύνταγμα, από τη στιγμή που θα διατρανώνει δικαιώματα και υποχρεώσεις που είναι ανέφικτα και των οποίων η άσκηση και η τήρηση δεν μπορεί να επιβληθεί, δεν θα έχει μεγάλη αξία όσον αφορά την αντιμετώπιση των προβλημάτων που απασχολούν τη σήμερον ημέρα τους Ευρωπαίους πολίτες.
<P>
Όσο για την ειδική συνταγματική εξουσία που θα ασκείται σε ευρωπαϊκό επίπεδο, να με συγχωρήσετε, αλλά και εκεί διατηρώ τις αμφιβολίες μου. Έχω τη γνώμη ότι και η συνταγματική εξουσία πηγάζει και απορρέει από τους λαούς. Απ' ό, τι γνωρίζω, από όσα είμαι σε θέση να κρίνω και να υποστηρίξω, επί του παρόντος δεν έχει ακόμη διαμορφωθεί ένας ευρωπαϊκός λαός, παρ' ότι ενδέχεται και ίσως να είναι ευκταίο να διαμορφωθεί στο μέλλον. Την παρούσα στιγμή τα σύνορά μας δεν έχουν ακόμη προσδιορισθεί. Θεωρώ συνεπώς - ή τουλάχιστον συμμερίζομαι μια τέτοια αντίληψη -, πως ναι μεν χρειάζεται να προωθήσουμε θεσμικές μεταρρυθμίσεις, αλλά αυτές δεν θα πρέπει να εκλαμβάνονται σαν ένα πεδίο οικοδόμησης σε διαρκή κίνηση, και ότι θα πρέπει μάλλον να δρομολογούνται με επίκεντρο τον πληθυσμό, με σκοπό να ανταποκριθούν στις προσδοκίες του και, σε κάθε περίπτωση, με τη συμμετοχή των Ευρωπαίων πολιτών. Τέλος, πιστεύω ότι, εάν δεν εξασφαλισθεί η συμμετοχή των πολιτών, οποιοδήποτε οικοδόμημα κινδυνεύει ανά πάσα στιγμή να καταρρεύσει. Και αν υπάρχει κάτι που πράγματι δεν εύχομαι, μιας και έχω ριζωμένες φιλοευρωπαϊκές πεποιθήσεις, είναι να κινδυνεύσει η Ευρώπη με κατάρρευση από οποιοδήποτε εμπόδιο ή αναποδιά.

<SPEAKER ID=34 LANGUAGE="ES" NAME="Puerta">
Κυρία Πρόεδρε, με την διαρθρωτική ανεργία που έχουμε στην Ευρώπη, αντιλαμβανόμαστε τη σπουδαιότητα του προσεχούς Ευρωπαϊκού Συμβουλίου στην Κολωνία. Το να διακυβερνά κανείς σημαίνει να προβαίνει σε επιλογές και υπάρχουν ποικίλλες διαφορετικές επιλογές. Πιστεύω - μιλώ πλέον εξ ονόματος της Ομάδας μου - ότι απέναντι σε αυτές τις επιλογές που θέτει, για παράδειγμα, η διακήρυξη των Πρωθυπουργών της Μεγάλης Βρετανίας και της Ισπανίας, του Τόνυ Μπλερ και του Χοσέ Μαρία Αθνάρ, που σημαίνει περισσότερη απορρύθμιση και περισσότερη ευελιξία, εμείς θα επιλέγαμε μια γαλλο-ιταλική πρόταση, με επανέναρξη των ενεργών πολιτικών απασχόλησης και με επανέναρξη επίσης των δημοσίων επενδύσεων.
<P>
Αυτό το οποίο δεν μπορεί να είναι το Ευρωπαϊκό Συμβούλιο της Κολωνίας είναι να αποτελεί σύνολο καλών προθέσεων, ένα κατάλογο ασύνδετων δράσεων ή το απλό άθροισμα των εθνικών σχεδίων για την απασχόληση. Αυτό πια δεν θα το δεχόταν η κοινή γνώμη και ούτε θα ήταν αξιόπιστο.
<P>
Αναφορικά με το θεσμικό χρονοδιάγραμμα, είμαστε απόλυτα σύμφωνοι ότι είναι επιτακτική ανάγκη να γίνει η θεσμική μεταρρύθμιση, να ορισθούν τα στάδια που θα οδηγήσουν σε μια Διακυβερνητική Διάσκεψη, μπορούμε δε να πούμε στο Συμβούλιο ότι το Κοινοβούλιο δούλεψε για πολλά χρόνια για την θέσπιση ενός πραγματικού καταλόγου θεμελιωδών δικαιωμάτων. Βρισκόμαστε στην καλύτερη φάση.
<P>
Σε ό, τι δε αφορά τον πόλεμο στη Γιουγκοσλαβία, στα Βαλκάνια, με μείζονος σημασίας το Κοσσυφοπέδιο, πρέπει να διατρανώσουμε με ζωηρή και καθαρή φωνή ότι, παρότι καταδικάζουμε απερίφραστα τις ενέργειες του καθεστώτος Μιλόσεβιτς στο Κοσσυφοπέδιο, ήλθε η ώρα να βρεθεί πολιτική λύση. Δεν υπάρχει μήπως στη Γιουγκοσλαβία ή στη Σερβία ένα εκατομμύριο αθώων, ένα εκατομμύριο δίκαιων ανθρώπων, που να επιτρέπει την παύση των βομβαρδισμών, της γενικευμένης καταστροφής της υποδομής και των εφελκόμενων ζημιών και την εξεύρεση πολιτικής λύσης μετά από την τιμωρία που έλαβε όχι μόνο το καθεστώς Μιλόσεβιτς, αλλά ο πληθυσμός εν γένει; Πιστεύω ότι η Γερμανική Προεδρία θα έπρεπε να επιδείξει ιδιαίτερη ευαισθησία. Εγώ ποτέ δεν θα επέρριπτα στον γερμανικό λαό τα λάθη του καθεστώτος που αναγκάστηκε να υποστεί με τη δικτατορία του Χίτλερ. Υιοθετώ αυτή την οπτική και στην περίπτωση της Γιουγκοσλαβίας. Το πράττω με την πρόθεση να υπερπηδηθούν τα προβλήματα και να μπορέσουμε όλοι να συμφωνήσουμε στην επίτευξη ειρήνης στην Ευρώπη.

<SPEAKER ID=35 LANGUAGE="DE" NAME="Wolf">
Κυρία Πρόεδρε, Πρόεδροι και συνάδελφοι, η πορεία των Προεδριών, όπως μάθαμε εδώ στο Σώμα, δεν είναι τόσο ζήτημα της εκάστοτε χώρας ή των ικανοτήτων των κορυφαίων εκπροσώπων της, αλλά της υποκείμενης δυναμικής που αποπνέει η κατάσταση στην Ένωση. Πρέπει να πω εδώ αυτήν την επίσημη στιγμή ότι πραγματικά πρέπει να ανησυχούμε πολύ. Κάθε λογικός άνθρωπος γνωρίζει στο μεταξύ ότι η νεοφιλελεύθερη αντιμεταρρύθμιση απέτυχε. Παρ' όλα αυτά, εξακολουθούμε εδώ να συνεχίζουμε σαν να μην είχε συμβεί τίποτα και σε δεδομένες περιπτώσεις δημιουργούμε νέους μηχανισμούς διαβουλεύσεων σωματειακού τύπου, όπου εντάσσονται οι ενεχόμενοι. Αυτό είναι καλό, δεν είναι όμως η απαραίτητη αλλαγή πορείας, χωρίς την οποία δεν εκπληρώνουμε τις προσδοκίες των λαών της Ευρώπης που από το 1995/96 καταψήφισαν αυτούς ακριβώς τους εκπροσώπους της νεοφιλελεύθερης αντιμεταρρύθμισης. Γιατί δεν έχουμε το θάρρος, τη δύναμη και τη συγκεκριμένη οραματιστική ικανότητα για να επιτύχουμε αυτήν την αλλαγή πορείας; Σε συνάρτηση με αυτά θέλω να εκφράσω ρητά τη λύπη μου ως Πρασίνου για την παραίτηση του παλιού μου φίλου Oskar Lafontaine.
<P>
Αντί ενός σαφούς αναπροσανατολισμού της ευρωπαϊκής πολιτικής τον πρώτο χρόνο του ευρώ προς την κατεύθυνση μιας νέας μορφής οικονομικής ανάπτυξης που θα μπορέσει να επιλύσει και το πρόβλημα της μαζικής ανεργίας, μας δίδεται ένα ευρωπαϊκό σύμφωνο απασχόλησης που υπολείπεται κατά πολύ από το περιεχόμενο της πρωτοβουλίας Santer και των αρχικών προτάσεων της Προεδρίας, των προερχομένων από το γερμανικό Υπουργείο Οικονομικών. Το ζητούμενο δεν είναι αν το μπουκάλι είναι μισογεμάτο ή μισοάδειο αλλά αν θα υπάρξει καν μπουκάλι ή αν στην Κολωνία θα φτιάξουμε ένα χάρτινο μπουκάλι που δεν μπορεί κανείς να γεμίσει. Γι' αυτό θα αναγκαστούμε τώρα να αγωνιστούμε, για να υπάρξει ένα μπουκάλι που θα μπορέσουμε κατόπιν να γεμίσουμε. Παρακαλώ τους συναδέλφους να δείξουν αλληλεγγύη και επικροτώ ρητά τις ευρωπαϊκές πορείες εναντίον της μαζικής ανεργίας, που θα κάνουν στην Κολωνία για άλλη μια φορά επίκαιρα τα αιτήματα αυτά, και ελπίζω ότι αυτό θα βοηθήσει τη Σύνοδο.

<SPEAKER ID=36 LANGUAGE="FR" NAME="Dell'Alba">
Κυρία Πρόεδρε, αγαπητοί συνάδελφοι, πιστεύω ότι η Διάσκεψη Κορυφής της Κολωνίας πρέπει να φέρει σε πέρας πολλές σημαντικές εργασίες και να προβεί σε ένα σημαντικό διορισμό, στο διορισμό του «κυρίου ΚΕΠΠΑ».
<P>
Από την άποψη αυτή, είναι λυπηρό - και εμμένω ιδιαίτερα στο σημείο αυτό - ότι θα πραγματοποιηθεί στις προβλεπόμενες ημερομηνίες. Εάν δεν είχε εκδηλωθεί η κρίση η οποία κλόνισε την Επιτροπή, θα βρισκόμαστε σε μία κατάσταση όπου - παρά τα αιτήματα του Ευρωπαϊκού Κοινοβουλίου - το Ευρωπαϊκό Συμβούλιο θα είχε αποφασίσει τα πάντα χωρίς να λάβει υπόψη τη γνώμη των εκλογέων οι οποίοι θα προσέλθουν στις κάλπες από τις 10 έως τις 13 Ιουνίου.
<P>
Θέλω να υποβάλω δύο αιτήματα στο Συμβούλιο. Όσον αφορά την εξωτερική πολιτική και την πολιτική έναντι των Ηνωμένων Εθνών, οφείλουμε, ως Ευρωπαϊκή Ένωση, να πραγματοποιήσουμε προόδους και να πούμε ορισμένα πράγματα σχετικά με δύο θεμελιώδη ζητήματα, δηλαδή την κύρωση του καθεστώτος του διαρκούς ποινικού δικαστηρίου και την αναστολή της θανατικής ποινής που ζητήθηκε κατόπιν ψηφοφορίας από την Επιτροπή των Ηνωμένων Εθνών στη Γενεύη.
<P>
Εάν η Ένωση και η προεδρία προωθήσει αυτά τα δύο θέματα στο Ευρωπαϊκό Συμβούλιο για να δείξει το δρόμο, προκειμένου τους προσεχείς μήνες να προβεί η Ένωση σε μία κατάλληλη επιλογή, θα έχουμε μία σταθερή δέσμευση στους δύο τομείς οι οποίοι, κατά τη γνώμη μου, θα είναι αποφασιστικής σημασίας ενόψει της τρίτης χιλιετηρίδας.
<P>
Όσον αφορά τις θεσμικές μεταρρυθμίσεις, οφείλω να ευχαριστήσω τον Biagio De Giovanni, Πρόεδρο της Επιτροπής Θεσμικών Θεμάτων, για τις προτάσεις που έθεσε επί τάπητος προκειμένου να εξετασθούν κατά τη νέα νομοθετική περίοδο και από τη σημερινή και μελλοντική προεδρία.
<P>
Προσθέσαμε, ως Ομάδα της Ευρωπαϊκής Ριζοσπαστικής Συμμαχίας, τροπολογία η οποία, ελπίζω, να υπερψηφισθεί προκειμένου να επισημοποιηθεί, επικυρωθεί, το γεγονός ότι έχουμε το δικαίωμα, ως Ευρωπαϊκό Κοινοβούλιο να κυρώνουμε κάθε πρόταση μεταρρύθμισης. Ελπίζω ότι η τροπολογία αυτή θα υιοθετηθεί κατά τη ψηφοφορία η οποία θα διεξαχθεί αργότερα.

<SPEAKER ID=37 LANGUAGE="FR" NAME="Berthu">
Κυρία και κύριοι Πρόεδροι, από τη θεσμική κρίση που διέρχεται η Ευρωπαϊκή Ένωση με τη συλλογική παραίτηση της Επιτροπής, το Συμβούλιο φαίνεται ότι επιθυμεί να συνάγει το συμπέρασμα ότι πρέπει να κατευθυνθούμε περισσότερο προς το φεντεραλισμό, περισσότερο προς το υπερκράτος, δηλαδή ακριβώς προς την κατεύθυνση περισσότερων εξουσιών για την Επιτροπή.
<P>
Ήδη οι αρχηγοί κρατών και κυβερνήσεων επιθύμησαν να διορίσουν έναν περισσότερο πολιτικό Πρόεδρο της Επιτροπής στον οποίο θα ανατεθεί να αξιοποιήσει όλες τις φεντεραλιστικές δυνατότητες που προσφέρει η Συνθήκη του Αμστερνταμ. Ο προταθείς Πρόεδρος Romano Prodi, φαίνεται, πράγματι, αποφασισμένος να αναλάβει ένα ιδιαίτερα πολιτικό ρόλο. Κατά την παρέμβασή του χθες, τον ακούσαμε να μιλά για την πολιτική του ευθύνη, την ικανότητα πολιτικής διεύθυνσης του σώματος, και το ρόλο του όσον αφορά τον πολιτικό προσανατολισμό, την ανάγκη να αναλάβει μία μεγάλη πολιτική πρωτοβουλία. Εν συντομία, ο Πρόεδρος τον οποίο όρισε η Επιτροπή ήδη τείνει να λαμβάνει στάση αρχηγού κυβέρνησης, προσθέτοντας ταυτόχρονα μία δόση υπερφιλελευθερισμού και πλήρους ελευθερίας των συναλλαγών που θα έπρεπε να ανησυχήσει ακόμα και τους παραδοσιακούς φιλελεύθερους.
<P>
Προφανώς, το Ευρωπαϊκό Κοινοβούλιο θα ενθαρρύνει αυτή την κυβερνητική εξέλιξη αρχίζοντας με το ψήφισμα το οποίο θα υιοθετήσει, χωρίς αμφιβολία, το οποίο αποσκοπεί στο να δοθεί στην Επιτροπή ένας βασικός ρόλος όσον αφορά τη μεταρρύθμιση των θεσμικών οργάνων. Ωστόσο, προτού ληφθεί οποιαδήποτε απόφαση θα ήταν πιο συνετό να αναμείνουμε τη δεύτερη έκθεση εμπειρογνωμόνων, τη δημοσίευση της οποίας το Ευρωπαϊκό Κοινοβούλιο με σύνεση ανέβαλε για μετά τις ευρωπαϊκές εκλογές και η οποία, χωρίς αμφιβολία, θα παρουσιάσει κάτω από ένα ενδιαφέρον φως τη λειτουργία των κοινοτικών οργάνων.
<P>
Η Ομάδα Ευρώπη των Εθνών κρίνει ότι το πραγματικό δίδαγμα το οποίο μπορεί να εξαχθεί θα πρέπει να είναι η αποκατάσταση της υπεροχής των εθνικών δημοκρατιών προκειμένου να προσεγγίσει η Ευρώπη του λαούς της. Από την πλευρά αυτή, το σχέδιο καθεστώτος των βουλευτών που το Συμβούλιο ενέκρινε προσφάτως δίδει ένα σήμα προς τη λανθασμένη κατεύθυνση. Κρίνουμε ότι είναι απολύτως απαράδεκτο τα μέλη της συνέλευσής μας να μην πληρώνονται πλέον από τους αντίστοιχους λαούς τους, αλλά από τον κοινοτικό προϋπολογισμό. Ένας εκλεγμένος αντιπρόσωπος πρέπει να πληρώνεται από τα άτομα τα οποία αντιπροσωπεύει και από κανένα άλλο, γιατί αλλιώς αυτό θα αποτελούσε θεσμοποίηση μίας επικίνδυνης μεροληψίας εναντίον των λαών, πράγμα που θα αποτελούσε - τολμώ να τονίσω Κυρία Πρόεδρε - βίαιο πραξικόπημα.

<SPEAKER ID=38 LANGUAGE="IT" NAME="Muscardini">
Κυρία Πρόεδρε, η Συνθήκη του Αμστερνταμ, η οποία θα μπορούσε να χαρακτηριστεί η Συνθήκη των χαμένων ευκαιριών, τέθηκε σε ισχύ πριν από λίγες μόλις ημέρες και ήδη πρέπει να φροντίσουμε να την ολοκληρώσουμε και να τη συμπληρώσουμε με τα κεφάλαια εκείνα που σχετίζονται με τα θεσμικά ζητήματα που δεν επιλύθηκαν στο Αμστερνταμ.
<P>
Το Ευρωπαϊκό Συμβούλιο της Κολωνίας θα έπρεπε να διορθώσει αυτές τις παραλείψεις και να θέσει τις βάσεις για τη μεταρρύθμιση της Επιτροπής, για την επέκταση της ψήφου με ειδική πλειοψηφία και για τη επαναστάθμιση των ψήφων στα πλαίσια του Συμβουλίου.
<P>
Όσον αφορά την Επιτροπή, είμαστε αντίθετοι με οποιαδήποτε λύση που περιορίζει τις εξουσίες της. Η Επιτροπή πρέπει να διατηρήσει την ανεξαρτησία της και την εξουσία που έχει να παρουσιάζει προτάσεις. Και οι δύο είναι απαραίτητες προϋποθέσεις για την εκτέλεση των αυτόνομων λειτουργιών της, στα πλαίσια του γενικού συμφέροντος της Ευρωπαϊκής Ένωσης. Αυτή, ακριβώς, η άσκηση των προνομίων είναι που θα εμποδίσει την Επιτροπή να γίνει ένα είδος γραμματείας του Συμβουλίου και κατά συνέπεια να εκπέσει σε ένα επίπεδο που δεν ταιριάζει με τον πολιτικό ρόλο που θα έπρεπε να επιτελεί. Θα ήταν επίσης ακατάλληλο και άτοπο να περιοριστεί σε ένα γραφειοκρατικό ρόλο, χωρίς να λαμβάνεται υπόψη η ανάγκη να διευρύνεται η αρχή της επικουρικότητας κάθε φορά που παρουσιάζεται η ευκαιρία. Αλλά, ακόμα και αν υποθέσουμε ότι όλες αυτές οι ανησυχίες γίνουν αντικείμενο μελέτης κατά την προετοιμασία της Συνόδου Κορυφής των Αρχηγών Κρατών και Κυβέρνησης, αυτές δεν θα αποτελούσαν μια επαρκώς κατάλληλη απάντηση στη σοβαρότητα της κρίσης στο Κόσοβο και δεν θα αναπλήρωναν την απουσία της Ευρώπης που διαπιστώθηκε σε αυτήν την ιδιαίτερα δύσκολη στιγμή της επικαιρότητας της ηπείρου.
<P>
Εάν θέλει να βρίσκεται στο ύψος του ρόλου που θα έπρεπε να επιτελεί, η Ευρώπη πρέπει επιτέλους να αποφασίσει να αποκτήσει ένα πολιτικό όργανο που θα της επιτρέπει να καθορίζει μια δική της κοινή εξωτερική και αμυντική πολιτική. Από την Κολωνία πρέπει να δοθεί το σύνθημα προς αυτήν την κατεύθυνση. Πρέπει να ληφθεί μια απόφαση για την έναρξη της πολιτικής ένωσης. Πρέπει να είναι φανερή η βούληση να διανύσουμε αυτόν το δρόμο. Πρέπει να είναι εμφανές ότι η Ευρωπαϊκή Ένωση σκοπεύει να τεθεί ως ενεργός φορέας τόσο στις διεθνείς σχέσεις όσο και στα πλαίσια των πιθανών κρίσεων, αφού είναι διατεθειμένη να αποκτήσει όλα τα αναγκαία και απαραίτητα μέσα που μπορούν να εγγυηθούν κυριαρχία και αυτονομία.
<P>
Χρειαζόμαστε μια νέα Συνθήκη, σήμερα, και αυτό που έχει μεγαλύτερη σημασία είναι να δώσουμε επιτέλους το σήμα της εκκίνησης και να υποδείξουμε με ακρίβεια τη διαδρομή που πρέπει να ακολουθήσουμε, να σημειώσουμε τις υποδείξεις που πρέπει να προέλθουν από την Κολωνία, καθώς η κοινή γνώμη, με την θλιβερή εμπειρία του Κοσόβου, αποδεικνύει ότι είναι πιο ευαίσθητη από ότι πριν στο ρόλο που πρέπει να επιτελέσει η Ευρώπη.
<P>
Ένα άλλο άλυτο ζήτημα, που περιορίζει την δυνατότητα δράσης της Ένωσης, είναι η ανυπαρξία μια κοινής οικονομικής πολιτικής. Η κοινή αγορά υπόκειται σε πιέσεις και σε επιρροές. Μια ισχυρή πολιτική στον τομέα της απασχόλησης, λόγω του ότι συνδέεται με την ανάπτυξη, χρειάζεται μια συνεκτική οικονομική πολιτική. Πρέπει να δοθεί ένα ξεκάθαρο σύνθημα, που να τονίζει την αρχή μιας μη αντιστρέψιμης πορείας, που να οδηγεί προς μια λύση που θεωρείται απαραίτητη για τη λειτουργία της Ένωσης. Η πραγματική οικονομία των χωρών μας χρειάζεται μια νέα ώθηση για να επεκταθεί. Δεν πρόκειται να είναι οι χρηματιστηριακοί δείκτες αυτοί που θα δώσουν αυτήν την ώθηση. Οι δείκτες αυτοί, ενίοτε, φουσκώνουν υπερβολικά το χρηματικό όγκο ο οποίος απειλεί σαν εφιάλτης τις πραγματικές οικονομίες. Η Κολωνία πρέπει να δώσει το σύνθημα και σε αυτόν τον τομέα, ώστε να υλοποιηθεί αυτή η οικονομική πολιτική που θα ορίσει επιτέλους τους στόχους που πρέπει να επιτευχθούν, όπως μια διαφορετική σχέση με τον Παγκόσμιο Οργανισμό Εμπορίου, την ανάκαμψη της ποιότητας του ευρωπαϊκού προϊόντος, την κατάργηση της φορολογίας για τις επιχειρήσεις. Πρέπει να προσπαθήσουμε ώστε το Αμστερνταμ να μείνει στις μνήμες ως η έδρα των ευκαιριών που κερδήθηκαν και όχι πλέον αυτών που χάθηκαν.

<SPEAKER ID=39 LANGUAGE="DE" NAME="Gφrlach">
Κυρία Πρόεδρε, κύριε Πρόεδρε, κύριε Πρόεδρε του Συμβουλίου, αγαπητοί συνάδελφοι, όσα μας είπε η Προεδρία του Συμβουλίου για την Κολωνία ήταν, όπως συμβαίνει πάντα με τις Προεδρίες - ιδιαίτερα δε με τη γερμανική - πολύ φιλόδοξα. Όμως δεν αρκεί να ευχόμαστε στην Προεδρία και σε ολόκληρο το Συμβούλιο μόνο καλή επιτυχία για τη σύνοδο της Κολωνίας. Θα πρέπει επίσης να κάνουμε σαφές ως Κοινοβούλιο ότι έχουμε δικές μας απόψεις για τα κεντρικά ζητήματα της συνόδου και ότι θέλουμε όσα αποφασιστούν να οδηγήσουν στην επιτυχία. Γι' αυτό θα ήθελα να επικεντρωθώ σε δύο σημεία.
<P>
Το πρώτο είναι οι θεσμικές μεταρρυθμίσεις και οι προετοιμασίες της διακυβερνητικής διάσκεψης. Δεν θα σας παραξενέψει, κύριε Πρόεδρε του Συμβουλίου, ότι εδώ θα συμφωνήσω με τον συνάδελφο Elmar Brok. Είναι σημαντικό όχι μόνο για την αποδοτική συνεργασία μεταξύ των θεσμικών οργάνων, αλλά και για τη μόνιμη διασφάλιση όσων επιτευχθούν κατόπιν στη διακυβερνητική διάσκεψη και για την επιτυχή υλοποίησή τους να συμμετέχει μελλοντικά το Ευρωπαϊκό Κοινοβούλιο περισσότερο από ό, τι στο παρελθόν στη διάσκεψη αυτή - συνειδητά αποφεύγω να χρησιμοποιήσω τώρα την έκφραση διακυβερνητική διάσκεψη, μολονότι είναι συνηθισμένη - στην ευρωπαϊκή αυτή διάσκεψη των κρατών μελών. Ξέρω ότι υπάρχει η σχετική βούληση. Δεν πρόκειται άλλωστε για κάτι το τυπικό, ούτε για το ότι θέλουμε αναγνώριση. Το ζητούμενο είναι απλά οι κανονικές διαδικασίες ανάμεσα στα δημοκρατικά θεσμικά όργανα, οι οποίες πρέπει να ληφθούν μελλοντικά περισσότερο υπ' όψιν.
<P>
Όταν συζητάτε για τις θεσμικές μεταρρυθμίσεις, αναλογιστείτε επίσης ότι δεν πρόκειται μόνο για αριθμούς, αλλά και για την πραγματική συμπερίληψη στην ημερήσια διάταξη αυτής της διάσκεψης εκείνου του τμήματος της δύναμης του Κοινοβουλίου που λείπει στη συνεργασία με το Συμβούλιο και την Επιτροπή - αναφέρομαι εδώ στη διαδικασία συναπόφασης που λείπει. Αναφέροντας αυτό, αναφέρω επίσης εντελώς συγκεκριμένα τον τομέα εκείνον, με τον οποίο έχουν μεγάλη σχέση το Κοινοβούλιο, το Συμβούλιο και η Επιτροπή και που εξακολουθεί να περιλαμβάνει σχεδόν τον μισό συνολικό προϋπολογισμό της ΕΕ. Αναφέρομαι συνειδητά στην ΚΓΠ. Δεν είναι δυνατόν το Κοινοβούλιο να μην έχει δικαίωμα συναπόφασης στον τομέα αυτόν που αποτελεί τον μισό προϋπολογισμό. Αυτό το δημοκρατικό κενό πρέπει πραγματικά να καλυφθεί. Είναι ένα πολύ ουσιαστικό σημείο!
<P>
Δεύτερον, η ΚΕΠΠΑ. Επείγει. Είναι σαφές και κατανοητό για τον καθένα ότι το Κοινοβούλιο δεν είναι και τόσο ευχαριστημένο με την κατασκευή ενός κυρίου ή μιας κυρίας ΚΕΠΠΑ, επειδή αυτό δεν ταιριάζει τόσο με τις κρατικές δομές που όλοι έχουμε στις χώρες μας. Όμως δεν θα ήθελα τώρα να μπω σε διαφωνίες γι' αυτό. Θέλω να υπάρξει πρόοδος στην ΚΕΠΠΑ. Αυτή είναι και η άποψη της Ομάδας μου. Γι' αυτό λέμε «εντάξει, κάντε το, και κάντε το γρήγορα!» Γιατί δυστυχώς αναγκαστήκαμε να μάθουμε με οδυνηρό τρόπο το εξής: μία από τις αιτίες για όλα όσα συνέβησαν ήδη και συμβαίνουν και τώρα στα Βαλκάνια είναι και η απουσία μιας πραγματικά αποτελεσματικής ΚΕΠΠΑ της Ευρωπαϊκής Ένωσης.
<P>
Χειροκροτήματα

<SPEAKER ID=40 LANGUAGE="ES" NAME="Mιndez de Vigo">
Κύριε Προεδρεύων του Συμβουλίου, πιστεύω ότι τόσο στην παρέμβαση του Προέδρου Santer - που υπήρξε μια εξαιρετική παρέμβαση και θέλω να τον συγχαρώ γι'αυτό - όπως και σε αυτές των υπολοίπων συναδέλφων αυτού του Κοινοβουλίου θα διαπιστώσετε μια σπάνια ομοφωνία. Αυτό το Κοινοβούλιο θέλει την θεσμική μεταρρύθμιση, αυτό το Κοινοβούλιο στηρίζει την Προεδρία στη θεσμική μεταρρύθμιση. Γιατί; Διότι είναι αναγκαία κύριε Πρόεδρε, απλά γι' αυτό, διότι στο Αμστερνταμ δεν επιχειρήθηκε. Και για ποιον επιπλέον λόγο είναι αναγκαία; Διότι αυτό το Κοινοβούλιο επιθυμεί τη διεύρυνση και δεν θέλουμε αυτή η διεύρυνση να καθυστερήσει περισσότερο, επειδή η θεσμική μεταρρύθμιση δεν πραγματοποιήθηκε. Γι'αυτό θα σας υποστηρίξουμε σε όλες τις πρωτοβουλίες που αυτή η Γερμανική Προεδρία θα αναλάβει προκειμένου να την υλοποιήσει το συντομότερο δυνατό.
<P>
Εγώ θα μιλήσω, κύριε Πρόεδρε - ο συνάδελφός μου Brok αναφέρθηκε πρωτύτερα στο περιεχόμενο -, για τη μέθοδο. Πιστεύω ότι αυτό το Κοινοβούλιο, στην απόφαση του Νοεμβρίου που επικαλέστηκε ο πρόεδρος De Giovanni, πρότεινε κάτι πρωτότυπο, είναι δε κάτι τόσο πρωτότυπο, όσο και απλό: να ανατρέξουμε στην κοινοτική μέθοδο, στη μέθοδο που έχουμε συνηθίσει, για να ετοιμάσουμε την θεσμική μεταρρύθμιση.
<P>
Δεν θέλουμε να υποκαταστήσουμε τις κυβερνήσεις, που είναι αυτές οι οποίες πρέπει να λάβουν την απόφαση. Όχι. Αυτό που θέλουμε είναι να συμβάλουμε στη διευκόλυνση του έργου των κυβερνήσεων και γι'αυτό, με τη σύμφωνη γνώμη του Προέδρου Santer επί των ημερών του - τον οποίο θέλω να επαινέσω για το λόγο αυτό - θεωρούμε ότι μια πιθανότητα, μια καλή πιθανότητα, είναι να ετοιμάσει η Ευρωπαϊκή Επιτροπή ένα σχέδιο, να το συζητήσει με το Κοινοβούλιο και να παρέμβουν επίσης τα εθνικά κοινοβούλια σε αυτό τον προβληματισμό, που θα είναι ένας απλός προβληματισμός κύριε Πρόεδρε. Τέλος δε, αυτό που θα κατατεθεί ενώπιον των κυβερνήσεων, θα είναι μια πρόταση, πρόταση που ευελπιστούμε ότι θα τύχει της μέγιστης δυνατής συναίνεσης.
<P>
Πιστεύω δε ότι εάν η Επιτροπή κινηθεί σε αυτή την κατεύθυνση, εάν το Ευρωπαϊκό Κοινοβούλιο κινηθεί σε αυτή την κατεύθυνση, εάν τα εθνικά κοινοβούλια έχουν συμμετάσχει, η νομιμότητα που θα έχει αυτό το έγγραφο θα είναι τεράστια και οιοδήποτε προεδρεύον κράτος και οι κυβερνήσεις θα μπορούν να αποδεχθούν ένα έγγραφο που εκφράζει προβληματισμούς. Επιμένω, τον τελευταίο λόγο θα τον έχετε εσείς.
<P>
Πιστεύω ότι αυτή είναι μια καλή δυνατότητα κύριε Προεδρεύοντα του Συμβουλίου και σας παρακαλώ να την λάβετε υπόψη στην Κολωνία.

<SPEAKER ID=41 LANGUAGE="FR" NAME="Elmalan">
Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής. Κύριε Santer, μας είπατε ότι η Κολωνία θα αποτελούσε ενδιαφέρουσα συνάντηση για την απασχόληση και ότι θα πραγματοποιείτο ένα βήμα περαιτέρω για την προώθηση της ευρωπαϊκής συμφωνίας για την απασχόληση. Αυτό αποτελεί την επιθυμία μας. Την εποχή εκείνη η ομάδα μας είχε εκφράσει την ικανοποίησή της για τη νέα κατεύθυνση που δόθηκε στο Λουξεμβούργο και στο Pφrtschach. Πράγματι, οι διασκέψεις κορυφής χαρακτηρίστηκαν από μία αλλαγή τόνου, με σαφή προτεραιότητα στην καταπολέμηση της ανεργίας. Ωστόσο, η Διάσκεψη Κορυφής της Βιέννης, στη συνέχεια, δεν συγκεκριμενοποίησε τις ελπίδες μας. Παραμείναμε, πράγματι, στις δηλώσεις, χωρίς συγκεκριμένα μέτρα.
<P>
Ελπίζουμε ότι η Διάσκεψη Κορυφής της Κολωνίας θα ανταποκριθεί στις προσδοκίες των ευρωπαίων πολιτών και θα υλοποιηθεί με συγκεκριμένες πράξεις. Ενόψει των προπαρασκευαστικών εργασιών έχουμε λόγους να ελπίζουμε, δεδομένου ότι ορισμένες κυβερνήσεις προτείνουν ενεργούς πολιτικές για την απασχόληση και αναζωογόνηση των επενδύσεων. Όμως, η ελπίδα αυτή, και εδώ επίσης, σκιάζεται μετά τις δηλώσεις του κ. Prodi και άλλων κυβερνήσεων που εκθειάζουν τον ανταγωνισμό, την ελευθέρωση, την ευελιξία της εργασίας.
<P>
Όπως τόνιζε πρόσφατα ο Γενικός Γραμματέας της Ευρωπαϊκής Συνομοσπονδίας Συνδικάτων, πρέπει να δοθεί τέρμα σε ένα ορισμένο δογματισμό και να τεθεί η σταθερότητα στην υπηρεσία της ανάπτυξης και της απασχόλησης. Η Ομάδα μας υποβάλλει καινοτόμες προτάσεις για να προωθηθεί αυτή η ανάπτυξη και να δημιουργηθεί απασχόληση. Προτείνουμε να αντικατασταθεί το σύμφωνο σταθερότητας από ένα πραγματικό σύμφωνο ανάπτυξης με προτεραιότητες, μεταξύ άλλων, την ανάκαμψη των παραγωγικών επενδύσεων, τη συνέχιση της πτώσης των επιτοκίων με επιλεκτικό τρόπο υπέρ της απασχόλησης, την εφαρμογή μίας διαδικασίας μείωσης του χρόνου εργασίας χωρίς μείωση των αμοιβών, τη διακοπή της διαδικασίας ελευθέρωσης και απορρύθμισης, τον καθορισμό ενός ελάχιστου μισθού σε κάθε κράτος μέλος.
<P>
Δικαίως η γερμανική προεδρία έδωσε έμφαση στη φορολογική πολιτική και στις αλληλεπιδράσεις της με την οικονομική και δημοσιονομική πολιτική. Στον τομέα αυτό, επίσης, πρέπει να καινοτομήσουμε, καταπολεμώντας το φορολογικό ντάμπιγκ και φορολογώντας τις χρηματοπιστωτικές συναλλαγές. Η ομάδα μας, με το κοινωνικό κίνημα το οποίο παγιώνεται ολοένα και περισσότερο σε ευρωπαϊκό επίπεδο, θα εργασθεί προκειμένου να υλοποιηθούν οι προτάσεις αυτές προς την κατεύθυνση μίας κοινωνικής και δημοκρατικής Ευρώπης.

<SPEAKER ID=42 LANGUAGE="DE" NAME="Voggenhuber">
Κύριε Πρόεδρε, ο πόλεμος του ΝΑΤΟ κατά της Γιουγκοσλαβίας δεν πέτυχε τον δεδηλωμένο στόχο του. Δεν κατόρθωσε να θέσει τέρμα στα εγκλήματα κατά των ανθρώπων στο Κοσσυφοπέδιο, αντίθετα, αύξησε δραματικά τη δυστυχία τους. Όμως αυτός ο στόχος, όπου το ΝΑΤΟ απέτυχε, δηλαδή η ανθρωπιστική κατάσταση ανάγκης, ήταν η μόνη νομιμοποίηση της προσβολής του διεθνούς δικαίου και της διεξαγωγής αυτού του επιθετικού πολέμου. Κανένας σκοπός δεν αγιάζει τα μέσα. Αυτή η επίγνωση ανήκει στις βάσεις του πολιτισμού μας. Η ultima ratio αποδείχθηκε παράλογη. Την ευθύνη για την καταστροφική βία, για τα θύματα μεταξύ των αμάχων, για την καταστροφή του θεμελίου της ζωής και της μη στρατιωτικής υποδομής στη Σερβία, για τη χρησιμοποίηση απαγορευμένων όπλων, την φέρουν όλοι εκείνοι που δεν αποκαθιστούν τώρα την κυριαρχία του δικαίου και δεν τερματίζουν αυτόν τον πόλεμο.

<SPEAKER ID=43 LANGUAGE="DE" NAME="Swoboda">
Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, θα ήθελα να αναφερθώ σε δύο τομείς, στην πολιτική για την απασχόληση και στην εξαγγελθείσα διακυβερνητική διάσκεψη.
<P>
Θέλω πρώτα-πρώτα με αυτήν την ευκαιρία να ευχαριστήσω τόσο τον Πρόεδρο του Συμβουλίου όσο και τον Πρόεδρο της Επιτροπής που ανέφεραν επανειλημμένα την πολιτική για την απασχόληση και την παρακολούθησαν στενά, ακόμη κι αν το σχέδιο Santer δυστυχώς δεν ακολουθήθηκε σε μεγάλο βαθμό και απέτυχε εξ αιτίας του Συμβουλίου.
<P>
Ως εκ τούτου, επικροτώ την πρωτοβουλία για να συναφθεί στην Κολωνία γι' άλλη μια φορά ένα Ευρωπαϊκό Σύμφωνο Απασχόλησης, ιδιαίτερα μάλιστα μετά τις προκαταρκτικές διαβουλεύσεις κατά τη διάρκεια της αυστριακής Προεδρίας. Διότι θα θεωρούσα πολύ επικίνδυνο να ξεχάσουμε εξ αιτίας των σοβαρών σημερινών κρίσεων - όπως του Κοσσυφοπεδίου - ότι υπάρχει εντός της Ευρωπαϊκής Ένωσης μία κοινωνική κρίση. Ο Πρόεδρος του Συμβουλίου δικαίως ανέφερε ότι η ανεργία είναι σήμερα το πιο πιεστικό κοινωνικό πρόβλημα. Παρατήρησα με λύπη μου ότι ο υποψήφιος για την Προεδρία της Επιτροπής της ΕΕ χθες δεν έθιξε το πρόβλημα αυτό με τόσο σαφή και ξεκάθαρο τρόπο.
<P>
Θέλω επίσης να δώσω έμφαση στην ανάγκη στενότερης συνεργασίας μεταξύ των ευρωπαϊκών χωρών και μεταξύ νομισματικής, δημοσιονομικής και μισθολογικής πολιτικής. Αποτελεί ψευδαίσθηση, και πιστεύω ότι κανείς δεν ισχυρίζεται, ότι θα ήταν δυνατή η αντικατάσταση της εθνικής ή περιφερειακής πολιτικής για την απασχόληση από μία πανευρωπαϊκή πολιτική. Η ανταγωνιστικότητα, η ανεργία και η κατάσταση ως προς την απασχόληση στην Ευρώπη είναι πράγματα που εξαρτώνται ουσιαστικά από την συμπεριφορά της ΕΚΤ, τον τρόπο που διαμορφώνει την πολιτική της για τα επιτόκια και τη νομισματική της πολιτική, τον τρόπο επέκτασης της υποδομής και το εάν θα υπάρξει επιτέλους δυνατότητα να επεκταθεί περισσότερο ειδικά η ευρωπαϊκή υποδομή. Κατά την άποψή μου, δεν πρέπει εδώ να χαλαρώσουμε τις προσπάθειές μας, παρά να τις εντείνουμε, προκειμένου να συντονίσουμε τις πολιτικές αυτές.
<P>
Θα κάνω μια σύντομη παρατήρηση για το δεύτερο σημείο, τη διακυβερνητική διάσκεψη. Λέω ξεκάθαρα ότι αντιμετωπίζω με σκεπτικισμό την πρόθεση να υλοποιηθεί η μεταρρύθμιση της ΕΕ μόνο με ένα είδος διακυβερνητικής διάσκεψης. Όσα είπε σήμερα εδώ ο Πρόεδρος του Συμβουλίου ουσιαστικά ενισχύουν τον σκεπτικισμό μου, αφού είπε ότι πρέπει να γίνουν πολύ ευρύτερες μεταρρυθμίσεις. Μπορούν όμως οι εκπρόσωποι κυβερνήσεων, των οποίων η δύναμη, οι δυνατότητες και η επιρροή πρόκειται να αφαιρεθούν και να μεταβιβασθούν σε ευρωπαϊκό επίπεδο, να πραγματοποιήσουν από μόνοι τους ένα πραγματικό μεταρρυθμιστικό έργο; Το Αμστερνταμ άλλωστε δεν απέτυχε μόνο εξ αιτίας της κακοβουλίας μεμονωμένων ατόμων, αλλά επίσης εξ αιτίας των δομών, με τις οποίες προσεγγίζονται αυτά τα ζητήματα. Θεωρώ ότι θα πρέπει να υπάρχει μια κοινοβουλευτική συντακτική συνέλευση, όπου θα συνεργάζονται αυτό το Κοινοβούλιο και τα εθνικά κοινοβούλια τουλάχιστον ως ισότιμοι εταίροι που πρέπει να συμπληρώσουν αυτήν τη διακυβερνητική διάσκεψη, διαφορετικά θα καταλήξουμε σε μια ακόμη αποτυχία της διακυβερνητικής διάσκεψης. Μου φαίνεται απόλυτα σημαντικό να περιλάβουμε και αυτό το Κοινοβούλιο περισσότερο στη συγκεκριμένη διαδικασία.

<SPEAKER ID=44 LANGUAGE="NL" NAME="Maij-Weggen">
Κύριε Πρόεδρε, η διεξαγωγή μιας ευρωπαϊκής Συνόδου Κορυφής τόσο σύντομα πριν από τις ευρωεκλογές περιλαμβάνει ευκαιρίες και κινδύνους. Ο μεγαλύτερος κίνδυνος είναι το ενδεχόμενο να μην ληφθεί καμία σημαντική απόφαση και να στρέψουν οι λαοί της Ευρώπης την πλάτη τους στην ευρωπαϊκή συνεργασία που πάρα πολύ συχνά κλυδωνίζεται και αποτυγχάνει. Η μεγάλη ευκαιρία που μας προσφέρεται είναι το ενδεχόμενο να ληφθούν ορισμένες σημαντικές αποφάσεις για να αποκατασταθεί και να ενισχυθεί η εμπιστοσύνη στην ευρωπαϊκή συνεργασία.
<P>
Κατονομάζουμε τρεις περιπτώσεις στις οποίες θα ήταν χρήσιμο και απαραίτητο να υπάρξει ένα άνοιγμα. Η κοινή εξωτερική πολιτική και πολιτική ασφάλειας ήταν πάντα το ορφανό της ευρωπαϊκής συνεργασίας, εκτός άλλων, επειδή ορισμένα μεγάλα κράτη μέλη ήθελα να διατηρήσουν τα κυριαρχικά τους δικαιώματα στον τομέα αυτό. Το δράμα του Κοσσυφοπεδίου και οι ηθικές και στρατιωτικές απαντήσεις που δόθηκαν σ'αυτό έφεραν για πρώτη φορά κοντά τις χώρες της Ευρωπαϊκής Ένωσης στον αντίστοιχο τομέα. Εάν μπορούσαμε να διατηρήσουμε την κατάσταση αυτή και να υπερασπιστούμε την ευρωπαϊκή συνεργασία με βάση αξίες όπως η δημοκρατία, τα ανθρώπινα δικαιώματα και τα δικαιώματα των μειονοτήτων, το αποτέλεσμα θα ήταν καθαρό κέρδος. Θέλω να απευθύνω έκκληση στο Συμβούλιο να επιδιώξει τον στόχο αυτό. Στα πλαίσια αυτά, είναι απολύτως απαραίτητο να καταργηθεί ο κανόνας της ομοφωνίας που ισχύει στο Συμβούλιο στην περίπτωση εξωτερικής πολιτικής.
<P>
Ένα δεύτερο βήμα προς τα εμπρός πρέπει να είναι ο καθορισμός καλύτερων προτύπων και αξιών για μια κοινωνική Ευρώπη. Για μια Ευρώπη η οποία δεν θα περιλαμβάνει μόνο την οικονομική και νομισματική συνεργασία, αλλά θα φροντίζει και για την απασχόληση, την καταπολέμηση της φτώχειας, τη μέριμνα για τα άτομα με ειδικές ανάγκες και τους ηλικιωμένους, εν ολίγοις μια Ευρώπη η οποία δεν θα θέλει μόνο να πλουτίσει, αλλά θα εξυπηρετεί και την κοινωνία, το επίκεντρο της οποίας θα είναι οι ανθρώπινες αξίες.
<P>
Ένα τρίτο αποφασιστικό βήμα χρειάζεται να γίνει στον τομέα της εσωτερικής δημοκρατίας και της διαφάνειας των ευρωπαϊκών θεσμικών οργάνων. Μετά την ευρωπαϊκή Σύνοδο Κορυφής της Κολωνίας θα πρέπει να γίνει άπαξ διά παντός η επιλογή για μια Ευρώπη, στην οποία η νομοθεσία και το σύνολο του προϋπολογισμού θα τεθούν υπό τον έλεγχο του Ευρωπαϊκού Κοινοβουλίου, ενώ η Ευρωπαϊκή Επιτροπή θα υποχρεωθεί να ασκεί μία διοίκηση, η οποία θα χαρακτηρίζεται από μέγιστη διαφάνεια και θα είναι πλήρως απαλλαγμένη από το φαινόμενο της απάτης. Τα κενά και οι ελλείψεις της συνθήκης του Αμστερνταμ που αφορούν τον τομέα αυτό πρέπει να καλυφθούν όσο γίνεται πιο γρήγορα. Κύριε Πρόεδρε, αυτή είναι η Ευρώπη που θέλουμε, μία ασφαλής, κοινωνική και δημοκρατική Ευρώπη που θα είναι απαλλαγμένη από την απάτη. Εάν η Σύνοδος Κορυφής της Κολωνίας προωθήσει τα στοιχεία αυτά, κατά τη γνώμη μου θα είναι επιτυχημένη.

<SPEAKER ID=45 LANGUAGE="FI" NAME="Myller">
Αξιότιμε κύριε Πρόεδρε, αξιότιμε κύριε εκπρόσωπε του Συμβουλίου, αξιότιμε κύριε Πρόεδρε της Επιτροπής, τα θέματα απασχόλησης τοποθετήθηκαν σε αξιόλογη θέση στην πολιτική της Ευρωπαϊκής Ένωσης και η Γερμανία δίνει τώρα βάρος στην προώθηση του ευρωπαϊκού συμφώνου απασχόλησης κατά τη Σύνοδο Κορυφής της Κολωνίας. Από αυτήν την πλευρά μπορούμε να πούμε ότι το άρθρο του Αμστερνταμ για την απασχόληση αποκτά περιεχόμενο. Κατά την προώθηση της ευρωπαϊκής πολιτικής για την απασχόληση θα πρέπει να εστιάσουμε ιδιαίτερα σε θέματα τα οποία δίνουν μεγαλύτερη αξία στις εθνικές προσπάθειες. Ειδικότερα, θα πρέπει να δοθεί προσοχή στην ευρωπαϊκή ανταγωνιστικότητα, εφαρμόζοντας όμως τις συμφωνίες. Η υπεροχή της ευρωπαϊκής αγοράς εργασίας θα φανεί από τη διατήρηση της ανάπτυξης και της απασχόλησης μέσα από τον πραγματικό διάλογο των εργατικών φορέων.
<P>
Οι Ευρωπαίοι έχουν ανησυχήσει, έχουν στενοχωρηθεί και έχουν απορήσει που η περιοχή των Βαλκανίων έχει γίνει για μία ακόμα φορά θέατρο ενός θλιβερού πολέμου, στον οποίο υποφέρουν μικρά παιδιά και ηλικιωμένοι. Η Σύνοδος Κορυφής της Κολωνίας θα πρέπει να προχωρήσει στη δημιουργία μίας αξιόπιστης κοινής εξωτερικής πολιτικής και πολιτικής ασφάλειας. Δεν αρκούν μόνο οι υψηλού επιπέδου αντιπρόσωποι, θα πρέπει να δημιουργηθούν και ικανοποιητικά μέσα δράσης.
<P>
Η Ευρωπαϊκή Ένωση θα πρέπει να αναλάβει πιο ολοκληρωμένη ευθύνη, προκειμένου οι συνθήκες στα Βαλκάνια να γίνουν πιο σταθερές και να επιτρέψουν τη συμβίωση διαφορετικών ομάδων. Θα πρέπει και εμείς επίσης έστω και τώρα, όπως και η προεδρεύουσα χώρα Γερμανία έπραξε ικανοποιητικά, να εμπλακούμε ενεργά σε μία συνεργασία με τη Ρωσία. Η σημερινή και η επόμενη προεδρεύουσα χώρα θα πρέπει να δημιουργήσουν ένα πρόγραμμα εργασίας, με το οποίο να προωθηθεί η στρατηγική έναντι της Ρωσίας. Ένα σημαντικό μέρος αυτής της δουλειάς αποτελεί η ήδη εγκεκριμένη σύσταση δράσης για τη Βόρεια Διάσταση και η εφαρμογή της στη πράξη.

<SPEAKER ID=46 LANGUAGE="NL" NAME="Tindemans">
Κύριε Πρόεδρε, αξιότιμοι συνάδελφοι, την τελευταία ομιλία μου στο Ευρωπαϊκό Κοινοβούλιο θα την αφιερώσω στην κοινή εξωτερική πολιτική και πολιτική ασφάλειας. Η διεύρυνση της Ευρωπαϊκής Ένωσης και οι εξελίξεις στην Κεντρική Ευρώπη μας υποχρεώνουν πλέον να εξετάσουμε ρεαλιστικά τις δυνατότητες μιας παρόμοιας πολιτικής. Διαπιστώνουμε ότι κάτι κινείται στην Ευρωπαϊκή Ένωση: Pφrtschach, Saint-Malo, Βρέμη, Βερολίνο. Η Σύνοδος Κορυφής στην Κολωνία μπορεί να αποβεί ιστορικής σημασίας. Οι δηλώσεις τόσο του Καγκελλαρίου Schrφder, όσο και του Υπουργού Verheugen εγείρουν ελπίδες.
<P>
Ένα νέο στοιχείο είναι ότι γίνεται πλέον αντιληπτό πάνω σε ποιες αρχές πρέπει να στηρίζεται η παγκόσμια πολιτική. Η Ευρώπη πρέπει να καθορίσει τώρα τις μελλοντικές της ευθύνες. Η αρχή της συνεργασίας επί ίσοις όροις με τις Ηνωμένες Πολιτείες θα πρέπει να προσδιοριστεί καλύτερα. Πρέπει να χαραχθούν στρατηγικές. Πολλά πράγματα μπορούν να αποφασιστούν από τώρα χωρίς να χρειάζεται να τροποποιηθούν άμεσα οι συνθήκες. Πρέπει να εγκριθεί ένα άλλο χρονοδιάγραμμα από αυτό που προτείνεται από την Επιτροπή Θεσμικών Θεμάτων. Για παράδειγμα, η προθεσμία για την ενσωμάτωση της Δυτικοευρωπαϊκής Ένωσης στην Ευρωπαϊκή Ένωση θα μπορούσε να λήγει το 2002. Εν τω μεταξύ μπορεί να οριστεί ο/η υπεύθυνος της ΚΕΠΠΑ μαζί με τον αναπληρωτή του/της. Πρέπει να αναθέσουμε στους Υπουργούς Αμυνας έναν υπεύθυνο ρόλο. Πρέπει να προσδιορίσουμε τη σωστή θέση της Πολιτικής Επιτροπής. Πρέπει να διευκολύνουμε την ενισχυμένη συνεργασία στον τομέα της εξωτερικής πολιτικής και της πολιτικής ασφάλειας. Ο αυτοσχεδιασμός και η ανάλυση μπορούν να αρχίσουν άμεσα. Πρέπει να καθορίσουμε το περιεχόμενο της έννοιας ευρωπαϊκός πυλώνας, η οποία έχει ιδιαίτερη σημασία υπό το φως του Pφrtschach.
<P>
Είναι καιρός να διαμορφωθεί η ευρωπαϊκή αμυντική ταυτότητα, εφόσον τουλάχιστον το Ευρωπαϊκό Συμβούλιο αντιληφθεί τι διακυβεύεται και κατορθώσει να καταστήσει επιτυχή τη Σύνοδο Κορυφής της Κολωνίας.

<SPEAKER ID=47 LANGUAGE="DE" NAME="Schδfer">
Κύριε Πρόεδρε, κύριε Πρόεδρε του Συμβουλίου, συνάδελφοι, είναι πολύ καλό που η γερμανική Προεδρία θα δώσει στη Σύνοδο Κορυφής της Κολωνίας το σήμα για την εκκίνηση μιας ακόμη διακυβερνητικής διάσκεψης. Ο εκδημοκρατισμός της ΕΕ πρέπει να προχωρήσει. Τα κεντρικά σημεία είναι τα εξής: να γίνει κανόνας η λήψη αποφάσεων κατά πλειοψηφία, να υπάρξει νέα στάθμιση ψήφων στο Συμβούλιο, να αλλάξουν οι δομές της Επιτροπής και επίσης να έχει το Κοινοβούλιο δικαίωμα έγκρισης όλων των τροποποιήσεων των Συνθηκών. Επίσης, θα μπορούσε να καταργηθεί ο διαχωρισμός μεταξύ υποχρεωτικών και μη υποχρεωτικών δαπανών. Ο εκδημοκρατισμός δεν είναι όμως μόνο ο στόχος των επιδιώξεών μας, πρέπει να είναι και το μέσον. Γι' αυτό χρειαζόμαστε την κοινοτική μέθοδο για μελλοντικές μεταρρυθμίσεις, δηλαδή οι αρχικές προτάσεις πρέπει να υποβάλλονται από την Επιτροπή, αλλά μια σαφώς ευρύτερη συμμετοχή του Ευρωπαϊκού Κοινοβουλίου είναι απαραίτητη - επαναλαμβάνω - είναι απαραίτητη!
<P>
Με τη Συνθήκη του Αμστερνταμ, την Ατζέντα 2000 και το ευρώ, η ΕΕ έφθασε σε μια νέα ποιότητα, με τις στρατιωτικές επιχειρήσεις στο Κοσσυφοπέδιο άλλαξε η φυσιογνωμία της. Όλα αυτά μας θέτουν επίσης μπροστά στο ερώτημα ποιό σύνταγμα έχουμε και ποιό χρειαζόμαστε. Είναι σαφές ότι, παρ' όλη την εκτίμησή μας για προέδρους και ηγετικές προσωπικότητες της περιόδου έναρξης της ευρωπαϊκής ενοποίησης και του κοινού έργου δημιουργίας των συνθηκών, σήμερα στο επίκεντρο πρέπει να βρίσκονται τα θεμελιώδη δικαιώματα. Θεμελιώδη δικαιώματα όπου θα διακηρύσσεται με αυτοπεποίθηση: Εμείς, οι πολίτες, δημιουργούμε την Ευρώπη με ελευθερία, ειρήνη και αλληλεγγύη. Η ανθρώπινη αξιοπρέπεια, το δίκαιο και το κοινωνικό κράτος είναι ταυτόχρονα μέσον και σκοπός. Το ψήφισμα του Viaggio de Giovanni είναι μια κατευθυντήρια γραμμή για τα επόμενα χρόνια. Η γερμανική κυβέρνηση αξίζει την υποστήριξή μας για τις προσπάθειές της.

<SPEAKER ID=48 LANGUAGE="IT" NAME="Bianco">
Κύριε Πρόεδρε, τα επόμενα χρόνια θα έχουν αποφασιστική σημασία για τη νέα στρατηγική, για το νέο σχέδιο του ευρωπαϊκού χάρτη.
<P>
Πιστεύω ότι το πρόβλημα που θα αντιμετωπίσουμε είναι εάν η πολιτική θα καταφέρει να οργανώσει μια γραμμή που θα περιλαμβάνει και πάλι ολόκληρη την ήπειρο ή εάν, με επιλογές που πιθανώς δεν θα είναι και τόσο εμπνευσμένες, θα προκαλέσει ξανά τόσο τις διασπάσεις που υπήρχαν παλιότερα όσο και νέες συγκρούσεις, γεγονός που θα μπορούσε να δημιουργήσει ένα είδος χάσματος στην καρδιά της Ευρώπης.
<P>
Είναι σωστό αυτό που είπατε, κύριε Πρόεδρε, ότι χρειάζεται δηλαδή να εξυγιάνουμε το βαλκανικό ζήτημα. Αλλά είναι σημαντικό, στα πλαίσια αυτού του σχεδίου, να μπορέσουμε να εμπλέξουμε με κατάλληλο και έντονο τρόπο και την Ρωσία. Αυτό έγινε επιτέλους κατανοητό. Δεν μπορούμε να δημιουργούμε τέτοιου είδους διασπαστικές διαδικασίες. Η απάντηση πρέπει να είναι υψηλού επιπέδου. Συμφωνώ με το πρόγραμμα που παρουσιάσατε: το Ευρωπαϊκό Σύνταγμα και μια νέα Χάρτα που θα πρέπει να συμπεριληφθεί σε αυτό. Τα προβλήματα της ανεργίας θα πρέπει να αντιμετωπιστούν με μια νέα δυναμική.
<P>
Πιστεύω ότι είναι σημαντικό το ότι μιλήσαμε με μια και μόνο φωνή. Είναι ουσιαστικό για την ευρωπαϊκή πολιτική το ότι μιλήσαμε με μια και μόνο φωνή. Χρειάζεται όμως να μιλήσουμε και με μια σωστή φωνή. Και η σωστή φωνή δεν μπορεί να είναι μόνο αυτή του πολέμου, αλλά και εκείνη της διπλωματίας και της πολιτικής, που θα είναι ικανή να βρει τους τρόπους για την επίλυση των προβλημάτων.
<P>
Εμείς δεν βρισκόμαστε σε πόλεμο με τη Σερβία, αλλά θέλουμε να αναγκάσουμε τη Σερβία να σεβαστεί τα δικαιώματα εκείνα που είναι θεμελιώδη, και πρέπει να μπορέσουμε να εκμεταλλευτούμε όλα τα μέσα που προσφέρονται. Αυτήν τη στιγμή υπάρχει κάποια αμυδρή ελπίδα. Η Ευρωπαϊκή Ένωση πρέπει να προωθήσει ένα διάλογο που να προχωρά και παρά πέρα.
<P>
Κύριε Πρόεδρε, συμφωνώ με την πρόταση που κάνατε εδώ σχετικά με το σχέδιο ειρήνευσης και σταθερότητας. Είναι ένα σχέδιο που κινείται προς την κατεύθυνση που εμείς ορίσαμε. Απευθύνω ένα ευχαριστώ στον Πρόεδρο Santer γιατί, εάν το Κοινοβούλιο πρέπει να γίνει ισχυρό, πρέπει να είναι και υπεύθυνο. Μερικές φορές μια υπερβολική μορφή έπαρσης μπορεί να οδηγήσει σε συγκρούσεις που προκαλούν αστάθεια. Να γιατί είναι αναγκαίο το Ευρωπαϊκό Σύνταγμα, να γιατί είναι αναγκαία μια απάντηση υψηλού επιπέδου, που να προέρχεται από τη Σύνοδο Κορυφής της Κολωνίας.

<SPEAKER ID=49 LANGUAGE="PT" NAME="Barros Moura">
Κύριε Πρόεδρε, αγαπητοί συνάδελφοι, πιστεύω ότι, πέρα από το θέμα της διεύρυνσης, η Ευρωπαϊκή Ένωση βρίσκεται σήμερα ενώπιον της ανάγκης να δώσει συγκεκριμένες πολιτικές απαντήσεις, αντιληπτές και κατανοητές από τους πολίτες - θα προσέθετα εγώ, «φιλικές» προς τους πολίτες, προς τους άνδρες και τις γυναίκες στην Ευρώπη -, στο σύνολο των προβλημάτων από τη διευθέτηση των οποίων εξαρτάται το μέλλον μας. Φρονώ ότι έχει τεθεί επί τάπητος η αναγκαιότητα ενός πραγματικού συντονισμού ανάμεσα στην προώθηση των οικονομικών πολιτικών και την καθιέρωση ενός συμφώνου για την απασχόληση, κάτι που προϋποθέτει πολιτική βούληση ώστε να αξιοποιηθούν προς το σκοπό αυτό οι δυνατότητες που παρέχει το ευρώ. Αυτό που χρειαζόμαστε είναι μία πολιτική στους τομείς της ασφάλειας και της δικαιοσύνης, η οποία θα ανταποκρίνεται στις προσδοκίες και στις ανάγκες για προάσπιση των ελευθεριών των πολιτών. Και ειδικότερα όσον αφορά το βαλκανικό ζήτημα, έχουμε ασφαλώς την ανάγκη να καλύψουμε το τεράστιο έλλειμμα που παρατηρείται στον τομέα της κοινής εξωτερικής πολιτικής και πολιτικής ασφαλείας.
<P>
Συμφωνώ με όσους επεσήμαναν ότι, άπαξ και εκδηλωθεί πολιτική βούληση, οι ισχύουσες Συνθήκες παρέχουν ήδη πολλές και σημαντικές δυνατότητες. Δεν υπήρξε πολιτική βούληση προς την κατεύθυνση της αξιοποίησης των υφιστάμενων Συνθηκών προς το συγκεκριμένο σκοπό, και πολύ φοβούμαι ότι, μετά τον τερματισμό του Ψυχρού Πολέμου, θα βρεθούν ορισμένοι που θα έχουν την τάση να εκδηλώσουν μειωμένη βούληση για επίτευξη της πολιτικής ολοκλήρωσης, που αποτελεί το υπόβαθρο των επιτευγμάτων μας αλλά και της ειρήνης στην Ευρώπη.
<P>
Θέλω να συγχαρώ τη γερμανική Προεδρία για την απόφασή της να εγκαινιάσει τη Διακυβερνητική Διάσκεψη, αν και πιστεύω πως η συγκεκριμένη διαδικασία θα έπρεπε να προωθείται σύμφωνα με την κοινοτική μέθοδο. Θεωρώ περιορισμένης εμβέλειας τις θεσμικές μεταρρυθμίσεις και την πρόθεση να ασχοληθεί η Διάσκεψη αποκλειστικά και μόνο με τις ελάχιστες μεταρρυθμίσεις που προβλέπονται από τη Συνθήκη του Αμστερνταμ: στάθμιση των ψήφων, αριθμός Επιτρόπων κ.λπ. Και φοβούμαι ότι παρασκηνιακά υποβόσκει η ιδέα για οπισθοχώρηση προς τη διακυβερνητική μέθοδο, με την καθιέρωση ενός διευθυντηρίου που θα απαρτίζεται από τα μεγάλα κράτη μέλη. Και το δηλώνω εντελώς ξεκάθαρα, μιας και έχω την εντύπωση πως μια τέτοια πρόθεση διαφαίνεται σε πολλές διακηρύξεις. Έχω την άποψη ότι εάν επιτύχουμε να φέρουμε στο προσκήνιο την ιδέα για ένα σύμφωνο περί συντάγματος και ιθαγένειας, αυτό θα πρέπει να σηματοδοτεί, πρώτα και κύρια, μια ενισχυμένη πολιτική βούληση για επίτευξη της πολιτικής ολοκλήρωσης, για υπέρβαση του εθνικισμού - και επιτρέψτε μου να το υπογραμμίσω την παρούσα στιγμή, όπου ο πόλεμος αναζωπυρώνεται στα Βαλκάνια. Η πορεία μας θα πρέπει να είναι αυτή της ολοκλήρωσης διότι, όπως είχε πει από αυτό το βήμα ο Mitterrand, «εθνικισμός σημαίνει πόλεμο».

<SPEAKER ID=50 NAME="Verheugen">
Κύριε Πρόεδρε, αξιότιμοι κυρίες και κύριοι, σας ευχαριστώ για τη συμβολή σας σε αυτήν τη συζήτηση που την θεωρώ συνολικά μια μεγάλη ενθάρρυνση για το πρόγραμμα της γερμανικής Προεδρίας για τη Σύνοδο Κορυφής της Κολωνίας, το οποίο σας εξέθεσα. Θα ήθελα να τοποθετηθώ πολύ σύντομα σε τέσσερα ζητήματα που θίχθηκαν επανειλημμένα εδώ.
<P>
Πρώτα, στο ζήτημα της βασικής προοπτικής, της βασικής στρατηγικής. Εντελώς αντίθετα από ορισμένες ανησυχίες που εκφράσθηκαν εδώ, φαίνεται ότι η Ευρώπη στην περίοδο κρίσης αποκτά μεγαλύτερη συνοχή και ότι οι διαδικασίες ολοκλήρωσης αποκτούν μια νέα δυναμική, τόσο εσωτερικά όσο και στον χώρο, απλά επειδή - αυτό το έχω εξηγήσει άλλη μια φορά εδώ στο Κοινοβούλιο - στην κρίση αυτήν οι ευρωπαϊκές εναλλακτικές λύσεις γίνονται ορατές περισσότερο παρά ποτέ, και συγκεκριμένα οι εναλλακτικές που παρουσιάζει αυτό το Κοινοβούλιο: η Ευρώπη της ολοκλήρωσης, που σημαίνει μια Ευρώπη της ειρήνης, της σταθερότητας, της ευημερίας. Από την άλλη πλευρά έχουμε την παλιά εικόνα της Ευρώπης, όπως τη βρίσκουμε στους βαλκανικούς πολέμους: εθνικισμός με συνέπεια τον πόλεμο, την εκδίωξη και την αθλιότητα. Βλέποντας αυτές τις εναλλακτικές, αισθανόμαστε σε ολόκληρη την Ευρώπη μια σαφή κίνηση προς αυτήν την Ευρώπη της ολοκλήρωσης. Η κίνηση αυτή πρέπει να αξιοποιηθεί και να ενισχυθεί. Θα δώσω ένα μικρό παράδειγμα: το γεγονός ότι το Συμβούλιο κάλεσε την περασμένη εβδομάδα την Επιτροπή να υποβάλει επειγόντως μια πρόταση για την έναρξη διαπραγματεύσεων σύνδεσης με την Αλβανία και τη Μακεδονία ουσιαστικά μας πηγαίνει 10 με 20 χρόνια εμπρός, γιατί υπό κανονικές συνθήκες αυτό θα ήταν κάτι που θα το σκεφτόμασταν το ενωρίτερο σε δέκα χρόνια. Οι πολιτικές συνθήκες είναι εκείνες που μας αναγκάζουν να εξετάσουμε τη στρατηγική και να αξιοποιήσουμε πραγματικά τη δυναμική που έχει δημιουργηθεί σήμερα.
<P>
Το δεύτερο αναφέρεται στο σύμφωνο για την απασχόληση. Θέλω να πω κάτι για το περιεχόμενό του. Δεν πρόκειται για ένα σχέδιο δράσης για την πολιτική για την απασχόληση. Αυτό παραμένει ζήτημα των υπευθύνων στα κράτη μέλη. Η Γερμανία για παράδειγμα έχει ήδη υποβάλει το εθνικό της σχέδιο και εργάζεται για την υλοποίησή του, διέθεσε 2 δις μάρκα για ένα ειδικό πρόγραμμα δημιουργίας 100.000 θέσεων εκπαίδευσης και εργασίας για νέους ανέργους. Αυτό περιμένουμε από τα κράτη μέλη. Αυτό που μπορεί να προσφέρει το ευρωπαϊκό σύμφωνο για την απασχόληση είναι τη δέσμευση σε στόχους και μεθόδους, κυρίως όμως τον μακροοικονομικό συντονισμό, που δεν πρέπει να υποτιμηθεί, γιατί μέχρι τώρα δεν λειτουργούσε επαρκώς. Σε αυτό το πλαίσιο, ο μακροοικονομικός διάλογος μεταξύ των θεσμικών οργάνων από την μία πλευρά και από την άλλη πλευρά των κοινωνικών εταίρων και της ΕΚΤ αποτελεί ένα νέο και ουσιαστικό στοιχείο. Το ζητούμενο δεν είναι να παραβλαφθεί με οποιοδήποτε τρόπο η ανεξαρτησία της ΕΚΤ, φυσικά όμως πρέπει να συμπεριλαμβάνεται σε έναν διάλογο για τον μακροοικονομικό συντονισμό. Διαθέτει άλλωστε αποφασιστικής σημασίας μέσα και είναι σίγουρα καλύτερο να συναντιέται και να συνομιλεί κανείς - και η ΕΤΚ να μπορεί να εκτιμήσει ποιές προσδοκίες δημιουργούνται βασικά στην Ευρώπη - παρά να προβαίνει σε δημόσιες αντιπαραθέσεις και αγώνες που δεν μπορούν να έχουν κανένα πρακτικό αποτέλεσμα.
<P>
Το δεύτερο είναι, σε σχέση μ' αυτά, ότι φυσικά θα βελτιστοποιήσουμε τα μέσα και όργανα που διαθέτει η Ευρωπαϊκή Ένωση και ιδιαίτερα η Επιτροπή, και στα οποία έχουν χορηγηθεί κονδύλια, με στόχο την απασχόληση. Από τα λεγόμενα του Πρόεδρου Santer εγώ κατάλαβα ότι η έκθεση που σκοπεύει να υποβάλει εξυπηρετεί αυτόν ακριβώς τον σκοπό.
<P>
Το τρίτο σημείο είναι οι θεσμικές μεταρρυθμίσεις. Δεν θέλω να δημιουργηθεί εδώ παρανόηση. Αυτό που οραματίζεται η γερμανική Προεδρία είναι η έναρξη μιας μεσοπρόθεσμης και μακροπρόθεσμης διαδικασίας, της οποίας δεν μπορούμε να προβλέψουμε το τέλος, ούτε να εκτιμήσουμε την έκταση. Στη διαδικασία αυτήν περιλαμβάνονται συγκεκριμένα βήματα που μπορούμε να τα εκτιμήσουμε και που πρέπει εν συνεχεία να εκτελέσουμε αμέσως μόλις είναι δυνατόν, και όχι ένα μεγάλο, τεράστιο μεταρρυθμιστικό σχέδιο που εμπερικλείει τα πάντα, μια διακυβερνητική διάσκεψη που θα ξεπερνούσε κάθε προηγούμενη. Αυτό ασφαλώς θα οδηγούσε επίσης σε μια αποτυχία που θα ξεπερνούσε κάθε προηγούμενη. Ο λογικός δρόμος είναι να αποφασίζουμε βήμα-βήμα για τα θέματα που μπορούμε να αποφασίσουμε, αλλά πάντα να κατανοούμε ότι κινούμαστε στο πλαίσιο μιας ευρύτερης διαδικασίας που θα είναι ουσιαστικά μια διαδικασία κοινωνικού διαλόγου, μια διαδικασία κοινοβουλευτικού διαλόγου.
<P>
Συνεπώς, τα πρώτα δύο βήματα είναι αυτά που είπα: πρώτον τα περίφημα leftovers του Αμστερνταμ με την επιπλέον εξέταση της ερώτησης αν η σημερινή κατάστασή μας όσον αφορά τη σχέση μεταξύ των θεσμικών οργάνων μας αναγκάζει σε περαιτέρω τροποποιήσεις της Συνθήκης, και δεύτερον ο χάρτης των θεμελιωδών δικαιωμάτων, για τον οποίον είπα ότι πρέπει να εκπονηθεί από τα κοινοβούλια.
<P>
Το τελευταίο σημείο αναφέρεται σε αυτά που είπαν ο κ. Tindemans και άλλοι. Ευχαριστώ πολύ τον κ. Tindemans για τα πολύ σαφή λόγια του, γι' αυτήν την πιεστική έκκληση να κάνουμε επιτέλους τώρα αυτά που είναι από καιρό αναγκαία. Η γερμανική Προεδρία έχει θέσει εδώ πάρα πολλούς στόχους. Θέλει, η Ευρώπη τώρα να μην προετοιμαστεί μόνο για δράση αλλά να δράσει πραγματικά, να κινητοποιηθούμε μια φορά πραγματικά ώστε να αξιοποιήσουμε στ' αλήθεια τα μέσα που διαθέτουμε, γιατί βασικά είναι όλα διαθέσιμα. Όλα ενυπάρχουν στη Συνθήκη του Αμστερνταμ. Όλα ενυπάρχουν στα διάφορα θεσμικά όργανα που ασχολούνται με την ασφάλεια στην Ευρώπη. Το μόνο που απομένει είναι να τα διαρθρώσουμε σε ένα λογικό σύνολο και να τα συνοψίσουμε. Είναι ζήτημα πολιτικής βούλησης και τίποτε άλλο. Δεν είναι ζήτημα έλλειψης δυνατοτήτων ή νομικών βάσεων. Είναι μόνο ζήτημα πολιτικής βούλησης. Σήμερα, δεν μπορώ να προβλέψω αν οι αρχηγοί κρατών και κυβερνήσεων θα βρουν αυτήν την ισχυρή πολιτική βούληση για να κάνουν τα απαραίτητα βήματα και να εγκαινιάσουν τη νέα διάσταση της ολοκλήρωσης που χρειαζόμαστε επειγόντως, σας υπόσχομαι όμως ότι θα κάνουμε τα πάντα γι' αυτό. Γενικά, είμαι άλλωστε αισιόδοξος, γιατί η κατάστασή μας στην πραγματικότητα μας πιέζει να συναγάγουμε τα συμπεράσματα που θα έπρεπε να είχαμε συναγάγει εδώ και καιρό.

<SPEAKER ID=51 NAME="Πρόεδρος">
Έλαβα οκτώ προτάσεις ψηφίσματος, που υπεβλήθησαν σύμφωνα με τα άρθρα 37, παράγραφος 2, και 40, παράγραφος 5 του Κανονισμού, σχετικά με τη σύνοδο του Ευρωπαϊκού Συμβουλίου στην Κολωνία και τις προφορικές ερωτήσεις για τη θεσμική μεταρρύθμιση.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=4>
Ατζέντα 2000
<SPEAKER ID=52 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων εκθέσεων:
<P>
Έκθεση (A4-0264/99) της κ. McCarthy και του κ. Χατζηδάκη, εξ ονόματος της Επιτροπής Περιφερειακής Πολιτικής, σχετικά με την πρόταση κανονισμού του Συμβουλίου περί των γενικών διατάξεων για τα Διαρθρωτικά Ταμεία [6959/99 - C4-0189/99-98/0090(AVC)].
<P>
Σύσταση του κ. G. Collins (A4-0218/99) - Πρόταση κανονισμού του Συμβουλίου για την τροποποίηση του κανονισμού (ΕΚ) αριθ. 1164/94 για την ίδρυση του Ταμείου Συνοχής [6958/1/99 - C4-0195/99-98/0104(AVC)], Επιτροπή Περιφερειακής Πολιτικής.
<P>
Έκθεση ( A4-0228/99 ) του κ. G. Collins, εξ ονόματος της Επιτροπής Περιφερειακής Πολιτικής σχετικά με την πρόταση κανονισμού του Συμβουλίου για την τροποποίηση του παραρτήματος ΙΙ του κανονισμού (ΕΚ) αριθ. 1164/94 για την ίδρυση του Ταμείου Συνοχής [COM(98)0130 - C4-0312/98-98/0118(CNS)].
<P>
Σύσταση για τη δεύτερη ανάγνωση (Α4-0246/99), εξ ονόματος της Επιτροπής Περιφερειακής Πολιτικής, σχετικά με την κοινή θέση που καθόρισε το Συμβούλιο για την έκδοση του κανονισμού (EK) του Συμβουλίου που αφορά το Ευρωπαϊκό Ταμείο Περιφερειακής Ανάπτυξης (6405/01/99 - C4-0182/99-98/0114(SYN)]. Εισηγήτρια: η κ. Varela Suanzes-Carpegna.Τροποποιημένη διαδικασία μετά την έναρξη ισχύος της Συνθήκης του 'Αμστερνταμ.
<P>
Σύσταση για τη δεύτερη ανάγνωση (A4-0250/99), εξ ονόματος της Επιτροπής Απασχόλησης και Κοινωνικών Υποθέσεων, σχετικά με την κοινή θέση που καθόρισε το Συμβούλιο για την έκδοση του κανονισμού Συμβουλίου για το Ευρωπαϊκό Κοινωνικό Ταμείο [6406/1/99- C4-0183/99-98/0115(SYN)]. Εισηγήτρια: η κ. Jφns.Τροποποιημένη διαδικασία μετά την έναρξη ισχύος της Συνθήκης του 'Αμστερνταμ.
<P>
Δεύτερη έκθεση (A4-0244/99) του κ. Arias Caρete, εξ ονόματος της Επιτροπής Αλιείαςσχετικά με: Ι. την πρόταση κανονισμού του Συμβουλίου για τη διαθρωτική ενίσχυση στον τομέα της αλιείας [COM(98)0728 - C4-0101/99-98/0347(CNS)]ΙΙ. την πρόταση κανονισμού του Συμβουλίου για τον καθορισμό των κριτηρίων και όρων των διαρθρωτικών ενεργειών στον τομέα της αλιείας [COM(98)0728 - C4-0101/1999-98/0347(CNS)].
<P>
Δεύτερη έκθεση (Α4-0191/99) του κ. Barσn Crespo, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την πρόταση κανονισμού του Συμβουλίου (ΕΚ) για τον συντονισμό της βοήθειας που παρέχεται στις υποψήφιες χώρες στο πλαίσιο της προενταξιακής στρατηγικής (COM(98)0551 - C4-0606/98-98/0094(CNS)).
<P>
Δεύτερη έκθεση (Α4-0214/99) του κ. Sonneveld, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου που αφορά την κοινοτική στήριξη για τα προενταξιακά μέτρα που αφορούν τη γεωργία και την αγροτική ανάπτυξη στις υποψήφιες για ένταξη χώρες της Κεντρικής και Ανατολικής Ευρώπης κατά την προενταξιακή περίοδο (COM(98)0153 - C4-0244/98-98/0100(CNS)).
<P>
Δεύτερη έκθεση (A4-0238/99) του κ. Walter, εξ ονόματος της Επιτροπής Περιφερειακής Πολιτικήςσχετικά με τη πρόταση κανονισμού του Συμβουλίου για την ίδρυση του Μέσου Προενταξιακών Διαρθρωτικών Πολιτικών [COM(98)0138 - C4-0301/99-98/0091(CNS)].
<P>
Συμπληρωματική έκθεση (A4-0146/99) του κ. Tomlinson, εξ ονόματος της Επιτροπής Προϋπολογισμών, σχετικά με την πρόταση κανονισμού (ΕΚ, ΕΥΡΑΤΟΜ) του Συμβουλίου ο οποίος τροποποιεί τον κανονισμό (ΕΚ, Ευρατόμ) αριθ. 2728/94 περί ιδρύσεως Ταμείου Εγγύησης για τις εξωτερικές δράσεις [COM(98)0168 - C4-0302/98-98/0117(CNS)].
<P>
Δεύτερη έκθεση (A4-0229/99) του κ. Gφrlach, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου για τη στήριξη της αγροτικής ανάπτυξης από το Ευρωπαϊκό Γεωργικό Ταμείο Προσανατολισμού και Εγγυήσεων (EΓΤΠΕ) [COM(98)0158 - C4-0297/98-98/0102(CNS)].
<P>
Δεύτερη έκθεση (A4-0213/99) του κ. Mulder, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου περί χρηματοδοτήσεως της κοινής γεωργικής πολιτικής [COM(98)0158 - C4-0298/98-98/0112(CNS)].
<P>
Δεύτερη έκθεση (A4-0231/99) του κ. Graefe zu Baringdorf, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου σχετικά με τη θέσπιση κοινών κανόνων για τα καθεστώτα άμεσης στήριξης στο πλαίσιο της κοινής γεωργικής πολιτικής [COM(98)0158-C4-0299/98-98/0113(CNS)].
<P>
Δεύτερη έκθεση (A4-0212/99) του κ. Garot, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου περί κοινής οργάνωσης αγοράς στον τομέα του βοείου κρέατος [COM(98)0158 - C4-0294/98-98/0109(CNS)].
<P>
Δεύτερη έκθεση (Α4-0232/00) του κ. Goepel, εξ ονόματος της Επιτροπής Γεωργίας και Ανάπτυξης της ΥπαίθρουI. σχετικά με την πρόταση κανονισμού του Συμβουλίου περί κοινής οργανώσεως αγοράς στον τομέα του γάλακτος και των γαλακτοκομικών προϊόντων (COM(98)0158 - C4-0295/98-98/0110 (CNS))II. σχετικά με την πρόταση κανονισμού του Συμβουλίου για την τροποποίηση του Κανονισμού (ΕΟΚ) αριθ. 3950/92 για τη θέσπιση συμπληρωματικής εισφοράς στον τομέα του γάλακτος και των γαλακτοκομικών προϊόντων (COM(98)0158 - C4-0296/98-98/0111 (CNS)).
<P>
Δεύτερη έκθεση (A4-0215/99) του κ. Fantuzzi, εξ ονόματος της Επιτροπής Γεωργίας και Ανάπτυξης της Υπαίθρου σχετικά μεI. την πρόταση κανονισμού το Συμβουλίου για τη θέσπιση καθεστώτος στήριξης των παραγωγών ορισμένων αροτραίων καλλιεργειών [COM(98)0158 - C4-0293/98-98/0108 (CNS)]ΙΙ. την πρόταση κανονισμού του Συμβουλίου για την τροποποίηση του κανονισμού (ΕΟΚ) αριθ. 1766/92 περί κοινής οργανώσεως αγοράς στον τομέα των σιτηρών και για την κατάργηση του κανονισμού (ΕΟΚ) αριθ. 2731/75 περί των ποιοτικών τύπων του μαλακού σίτου, της σικάλεως, της κριθής, του αραβοσίτου και του σκληρού σίτου [COM(98)0158 - C4-0292/98-98/0107 (CNS)].
<P>
Δεύτερη έκθεση (A4-0223/99) του κ. P. Martin, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου για την κοινή οργάνωση αγοράς στον αμπελοοινικό τομέα [COM(98)0370 - C4-0497/98-98/0126(CNS)].
<P>
Έκθεση (A4-0230/99) του κ. Colom i Naval, εξ ονόματος της Επιτροπής Προϋπολογισμών, σχετικά με:
<P>
την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο σχετικά με την κατάρτιση νέων δημοσιονομικών προοπτικών για την περίοδο 2000-2006 (COM(98)0164 - C4-0304/98)-την έκθεση περί της εφαρμογής της διοργανικής συμφωνίας της 29ης Οκτωβρίου 1993 σχετικά τη δημοσιονομική πειθαρχία, τη βελτίωση της διαδικασίας του προϋπολογισμού και τις προτάσεις για την ανανέωση της εν λόγω συμφωνίας (COM(98)0165 - C4-0305/98).Σύσταση για τη δεύτερη ανάγνωση (A4-0265/99) του κ. Kellett-Bowman, εξ ονόματος της Επιτροπής Προϋπολογισμών σχετικά με την πρόταση κανονισμού του Συμβουλίου για την τροποποίηση του κανονισμού (ΕΚ) αριθ. 2236/95 περί καθορισμού των γενικών κανόνων για τη χορήγηση κοινοτικής ενίσχυσης στον τομέα των διευρωπαϊκών δικτύων [C4-0006/99-98/0101(SYN)].Τροποποιημένη διαδικασία μετά την έναρξη ισχύος της Συνθήκης του 'Αμστερνταμ.

<SPEAKER ID=53 LANGUAGE="ES" NAME="Colom i Naval">
Κύριε Πρόεδρε, επιθυμώ να παρέμβω επί θέματος διαδικασίας. Οι υπηρεσίες της Ολομέλειας μας πληροφόρησαν ότι αυτή η κοινή συζήτηση σχετικά με την Ατζέντα 2000 θα αρχίσει με μια δήλωση του Συμβουλίου και της Επιτροπής και στη συνέχεια, θα παρέμβουν οι πρώτοι ομιλητές των Ομάδων, όχι οι εισηγητές. Ερωτώ εάν αυτό είναι ορθό και βάσει τίνος, διότι είναι μια τελείως ανώμαλη διαδικασία. Δεν ενθυμούμαι - για να είμαι ακριβής - σε 14 χρόνια στην Ολομέλεια, σε κάποια έκθεση επί προϋπολογισμών να μίλησαν πρώτα οι Ομάδες και κατόπιν οι εισηγητές. Θα ήθελα να μάθω εάν αυτό είναι ορθό και ποια είναι η διαδικασία που πρόκειται να ακολουθηθεί.

<SPEAKER ID=54 NAME="Πρόεδρος">
Η απόφαση για το εν λόγω ζήτημα ελήφθη κατά τη Διάσκεψη των Προέδρων και μας δεσμεύει. Επομένως, θα προχωρήσουμε.

<SPEAKER ID=55 NAME="Verheugen">
Κύριε Πρόεδρε, αξιότιμοι κυρίες και κύριοι, το πακέτο του Βερολίνου για την Ατζέντα 2000 με περισσότερα από 680 δις ευρώ αποτελεί ασφαλώς την πιο ευρεία μεταρρύθμιση των πολιτικών της ΕΕ στην ιστορία της Ένωσης. Εδώ περιλαμβάνονται ένα σταθερό δημοσιονομικό πλαίσιο μέχρι το 2006, ουσιαστικές μεταρρυθμίσεις της ΚΓΠ και της διαρθρωτικής πολιτικής, καθώς και τροποποιήσεις της απόφασης περί ιδίων πόρων που ανταποκρίνονται καλύτερα στην οικονομική δυνατότητα των κρατών μελών και συμβάλλουν σε μια πιο δίκαιη κατανομή βαρών.
<P>
Με την ψήφιση της Ατζέντας 2000 τηρήθηκε το χρονοδιάγραμμα που είχε καθοριστεί στο Cardiff και αποδείχθηκε η ικανότητα δράσης της Ευρωπαϊκής Ένωσης κάτω από δύσκολες συνθήκες. Η έγκαιρη συμφωνία ανοίγει τον δρόμο στην προς ανατολάς διεύρυνση. Αποτελεί επίσης σημαντική προϋπόθεση για μια χωρίς διακοπή συνέχιση της διαρθρωτικής πολιτικής από την 1η Ιανουαρίου 2000. Θέλω να σας εξηγήσω γι' άλλη μια φορά εν συντομία τα βασικά χαρακτηριστικά της μεταρρύθμισης. Κοινή Γεωργική Πολιτική: το πακέτο του Βερολίνου περιέχει την μέχρι σήμερα ευρύτερη μεταρρύθμιση της ΚΓΠ. Η βαθμιαία και υποστηριζόμενη από άμεσες πληρωμές προσέγγιση του επιπέδου των τιμών στήριξης στο επίπεδο των τιμών της παγκόσμιας αγοράς προετοιμάζει τις επιχειρήσεις μας για τη διαγραφόμενη περαιτέρω φιλελευθεροποίηση του παγκοσμίου εμπορίου. Στα κεντρικά στοιχεία του μεταρρυθμιστικού πακέτου ανήκει η επέκταση της πολιτικής για την ανάπτυξη της υπαίθρου, μαζί με την καλύτερη ενίσχυση των φιλικών προς το περιβάλλον τρόπων διαχείρισης.
<P>
Αναφορικά με τη διαρθρωτική πολιτική: η σαφώς αυστηρότερη διαρθρωτική πολιτική μέσω της εσωτερικής συγκέντρωσης, δηλαδή λιγότερων στόχων ενίσχυσης και λιγότερων κοινοτικών πρωτοβουλιών και μέσω της συγκέντρωσης των ενισχύσεων επιφέρει αύξηση της αποδοτικότητας. Οι διαρθρωτικοί πόροι συγκεντρώνονται στις περιφέρειες. όπου πραγματικά υπάρχει ανάγκη, κυρίως με μια σαφή προτεραιότητα του στόχου 1 και με τη διατήρηση του Ταμείου Συνοχής. Ένα επιπλέον κέντρο βάρους αποτελεί η καταπολέμηση της ανεργίας, για την οποία οι πόροι του στόχου 3 που αφορά την ενίσχυση μέτρων για την απασχόληση αυξάνονται σημαντικά. Για το διάστημα 2000-2006 προβλέπονται συνολικά γι' αυτό 24 δις ευρώ.
<P>
Σχετικά με το δημοσιονομικό σύστημα: το Ευρωπαϊκό Συμβούλιο αναγνώρισε την ύπαρξη δημοσιονομικών ανισορροπιών κατά τη χρηματοδότηση της Ένωσης και προέβλεψε τροποποιήσεις του υφισταμένου συστήματος ιδίων πόρων που θα ανταποκρίνονται καλύτερα στην οικονομική δυνατότητα των κρατών μελών και θα οδηγήσουν έτσι σε πιο δίκαιες συνεισφορές. Από τη σκοπιά του Συμβουλίου είναι ιδιαίτερα σημαντικό το ότι παρά τις εκτεταμένες αυτές μεταρρυθμίσεις επιτεύχθηκε σταθεροποίηση των δαπανών. Το ανώτατο όριο των δαπανών της ΕΕ παραμένει στο 1, 27 % του κοινοτικού ΑΕΠ, το οποίο αποφασίστηκε να μην εξαντληθεί.
<P>
Οι δαπάνες για το 2006 θα αντιστοιχούν στο 1, 13 % του κοινοτικού ΑΕΠ. Αυτό βρίσκεται στο ύψος του 1999. Οι πόροι που προβλέπονται για τη διεύρυνση μέχρι το 2006 συμπεριλαμβάνονται στον αριθμό αυτόν, σ' αυτό το 1, 13 %. Οι δαπάνες της Ευρώπης των 15 μέχρι το 2006 θα είναι 686 δις ευρώ, θα διατηρηθούν στην πραγματικότητα σταθερές, δηλαδή θα επιτύχουμε για πρώτη φορά και σε ευρωπαϊκό επίπεδο αυτό που ήδη επιτεύχθηκε στα κράτη μέλη: αυστηρή δημοσιονομική πειθαρχία, αυστηρή πειθαρχία στο ζήτημα των δαπανών και περιορισμό της αύξησης των προϋπολογισμών σύμφωνα με οικονομικές εντολές.
<P>
Οι αγροτικές δαπάνες θα περιοριστούν για το διάστημα 2000-2006 σε 40, 5 δις ευρώ κατά μέσον όρο ετησίως για μέτρα που αφορούν την αγορά, συν περίπου 13 δις ευρώ για την ανάπτυξη της υπαίθρου. Αυτό σημαίνει μια σταθεροποίηση στο επίπεδο του 1999. Το μεταρρυθμιστικό πακέτο της Ατζέντας 2000 αποτελεί ένα μεγάλο βήμα προς τη διεύρυνση. Στη γεωργική πολιτική θα επιτύχουμε να λάβει η αγροτική οικονομία στις υπό ένταξη χώρες από τώρα θεμελιώδεις βάσεις σχεδιασμού για την κατεύθυνση της αγροτικής παραγωγής της μέσω ενισχυμένου προσανατολισμού προς την παγκόσμια αγορά και το περιβάλλον. Αυτό διευκολύνει την ενσωμάτωση στην ευρωπαϊκή εσωτερική αγορά.
<P>
Περίπου 22 δις ευρώ διατέθηκαν ως προενταξιακή βοήθεια για την εξοικείωση των υποψήφιων χωρών, καθώς και άλλα 58 δις ευρώ για δαπάνες που οφείλονται στη διεύρυνση, πράγμα που σημαίνει ότι για το διάστημα αυτό διατίθενται 80 δις ευρώ για τη διεύρυνση, που όμως μπορούν τότε μόνο να δοθούν, αν πραγματικά γίνει η διεύρυνση. Τα κονδύλια αυτά δεν μεταβιβάζονται για άλλους σκοπούς.
<P>
Όσον αφορά την οικονομική πρόνοια, ανέφερα ήδη ότι θα παραμείνουμε κάτω από το ανώτατο όριο ιδίων πόρων, δηλαδή έχουμε ένα σημαντικό περιθώριο της τάξεως του 0, 14 % του κοινοτικού ΑΕΠ για απρόβλεπτες δαπάνες. Όλα πλέον εξαρτώνται από την ταχεία υλοποίηση των πολιτικών αποφάσεων μέσω των απαραίτητων νομικών πράξεων, δηλαδή από μια ταχεία περάτωση της νομοθετικής διαδικασίας.
<P>
Θέλω να υπογραμμίσω την ευθύνη όλων μας για την επιτυχία αυτού του ιστορικής σημασίας μεταρρυθμιστικού έργου. Η απόφαση για την Ατζέντα 2000 εναπόκειται τώρα στο Ευρωπαϊκό Κοινοβούλιο. Θέλω να επισημάνω ότι η διαδικασία συνδιαλλαγής που συμφωνήθηκε μεταξύ της αυστριακής Προεδρίας και του Κοινοβουλίου αποδείχθηκε ως μία εξαιρετικά επιτυχημένη και εύλογη διαδικασία. Το Κοινοβούλιο ενημερωνόταν τακτικά και πλήρως για την πρόοδο των εργασιών για την Ατζέντα 2000, οι ιδέες του Κοινοβουλίου συμπεριλήφθηκαν στους προβληματισμούς της Επιτροπής και του Συμβουλίου. Δεν υπήρξε μόνον ανταλλαγή απόψεων, αλλά υπήρξε πραγματικά μια διαδικασία αμοιβαίου επηρεασμού, την οποία βρήκα εξαιρετικά σημαντική και η οποία ανταποκρίθηκε επίσης σε πολύ μεγάλο βαθμό στην εικόνα του Κοινοβουλίου για τον εαυτό του ως οργάνου διαμόρφωσης.
<P>
Για τον λόγο αυτόν, αισιοδοξώ ότι το Ευρωπαϊκό Κοινοβούλιο θα ασκήσει με υπευθυνότητα το δικαίωμα συμμετοχής του στην απόφαση για τους κανονισμούς των διαρθρωτικών ταμείων και του Ταμείου Συνοχής. Επιτρέψτε μου να επισημάνω γι' άλλη μια φορά ότι η Προεδρία κατέβαλε μεγάλες προσπάθειες για να επιτύχει ένα αποτέλεσμα καλό και ικανοποιητικό για όλες τις πλευρές, όχι μόνο για το Κοινοβούλιο, αλλά και για τα κράτη μέλη. Αν μου επιτρέπετε εδώ μία προσωπική παρατήρηση - άλλωστε προφανώς είναι και για μένα η τελευταία μου εμφάνιση στο Ευρωπαϊκό Κοινοβούλιο - είναι τελικά ενδιαφέρον να βλέπει κανείς ότι μια τέτοια Ατζέντα σαν την Ατζέντα 2000 είναι φυσικά και ένας αγώνας μεταξύ των κρατών μελών για την κατανομή των πόρων. Η κατανομή αφορά πάρα πολλά χρήματα. Γι' αυτό, δεν ήταν βασικά άξιον απορίας ότι πριν από τη σύνοδο κορυφής της Κολωνίας ασκήθηκε από διάφορες πλευρές κριτική στη στρατηγική της Προεδρίας και στη διεξαγωγή των διαπραγματεύσεων, μετά όμως από τη σύνοδο κορυφής του Βερολίνου η εκτίμηση έχει αλλάξει τελείως.
<P>
Από όλες τις ευρωπαϊκές πρωτεύουσες φθάνουν ομόφωνοι έπαινοι και συναίνεση, πράγμα που δείχνει ότι πετύχαμε αυτό που θέλαμε να πετύχουμε. Στο Βερολίνο δεν υπήρξαν νικητές και ηττημένοι. Όλοι συνέβαλαν στον συμβιβασμό και όλοι κέρδισαν κάτι από αυτόν. Θεωρώ ότι, συνεπώς, μπορώ δικαιολογημένα να πω ότι ήταν μια επιτυχημένη σύνοδος κορυφής.
<P>
Θέλω να ευχαριστήσω όλα τα μέλη των επιτροπών, τους προέδρους των επιτροπών που συμμετείχαν, τους εισηγητές του Κοινοβουλίου, για την καλή συνεργασία των τελευταίων μηνών. Πιστεύω ότι δεν είναι ανάγκη να παραθέσω τώρα εδώ αναλυτικά τις ποικίλες επιθυμίες τροποποιήσεων που εξέφρασε το Κοινοβούλιο και αποδέχθηκε το Συμβούλια. Όλοι σας τις γνωρίζετε.
<P>
Μπορώ όμως να αναφερθώ στο πρόσφατο παράδειγμα προθυμίας του Συμβουλίου για συμβιβασμό με το Κοινοβούλιο, συγκεκριμένα στη συνέχιση της κοινοτικής πρωτοβουλίας URBAN, που έγινε τώρα μετά από πίεση του Ευρωπαϊκού Κοινοβουλίου. Μέσω του συμβιβαστικού δρόμου κατέστη επίσης δυνατό να βρεθεί λύση για τη χρηματοδότηση του URBAN. Επιπλέον, το Συμβούλιο δέχθηκε να συζητήσει σε δεδομένο χρόνο τη διάθεση έως και 200 εκατ. ευρώ από το αποθεματικό ευελιξίας του προϋπολογισμού ως αντιστάθμισμα καινοτόμων μέτρων. Αυτό αποτελεί καλό παράδειγμα της επιτυχημένης συνεργασίας Συμβουλίου και Κοινοβουλίου.
<P>
Συμμετείχα και εγώ προσωπικά με ενδιαφέρον στη θέσπιση της Ατζέντας και γι' αυτό σας απευθύνω έκκληση να υπερψηφίσετε το πακέτο αυτό. Πιστεύω ότι και οι δύο πλευρές, το Συμβούλιο και το Κοινοβούλιο, έκαναν ό, τι μπορούσαν. Κανείς δεν μπορεί να αμφισβητήσει ότι παρέμειναν ανεκπλήρωτες κάποιες επιθυμίες. Και για μας, για μένα, για την Προεδρία παρέμειναν ανεκπλήρωτες κάποιες επιθυμίες. Όμως ποτέ δεν πρέπει να ξεχνάμε ότι ένα τέτοιο αποτέλεσμα διαπραγματεύσεων δεν είναι τίποτε άλλο παρά αυτό που μπορούν να κάνουν σε δεδομένη στιγμή δεκαπέντε κράτη μέλη μαζί, και όλοι μαζί δεν μπορούσαμε να κάνουμε περισσότερα. Θα μπορούσαμε να κάνουμε κάποια πράγματα και οι 14 ή οι 13 ή οι 12, όχι όμως και οι 15 μαζί. Το προκείμενο αποτέλεσμα είναι αυτό που μπορούν σήμερα να κάνουν οι δεκαπέντε. Το Κοινοβούλιο μπορεί να κάνει περισσότερα, το ξέρω, αλλά σας παρακαλώ να μην αγνοήσετε κατά την απόφασή σας ότι τα κράτη μέλη έφθασαν σύμφωνα με τις πεποιθήσεις τους όσο πιο μακριά μπορούσαν.
<P>
Είναι αναγκαίο και για το συμφέρον των ανθρώπων, των πολιτών της Ευρώπης, να δρομολογηθούν οι αναγκαίοι κανονισμοί και να μην υπάρξει άλλη καθυστέρηση. Πολλές περιοχές της Ευρώπης πρέπει να προσαρμοσθούν σε όσα άλλαξαν εξ αιτίας της Ατζέντας 2000. Δεν θα πρέπει να τους επιβαρύνουμε με μια περίοδο ανασφάλειας και αβεβαιότητας. Σας ευχαριστώ για την προσοχή σας!
<P>
Χειροκροτήματα

<SPEAKER ID=56 NAME="Wulf-Mathies">
Κύριε Πρόεδρε, κύριε Πρόεδρε του Συμβουλίου, κυρίες και κύριοι βουλευτές, η ψήφιση της Ατζέντας 2000 γίνεται με φόντο τον πόλεμο στο Κοσσυφοπέδιο. Τίποτα δεν θα μπορούσε να καταστήσει σαφέστερη τη σημασία της διασφάλισης και της εμβάθυνσης της ευρωπαϊκής ολοκλήρωσης. Όπως έδειξε η ευρωπαϊκή ιστορία, για να εξελίσσονται διαρκώς ειρηνικά οι κοινωνίες απαιτούνται πολύ περισσότερα από την απουσία πολέμου. Η δημοκρατία, ο σεβασμός των ανθρωπίνων δικαιωμάτων, η ανοχή, η ασφάλεια και η οικονομική και κοινωνική σταθερότητα αποτελούν τις βάσεις για την επιτυχία της ΕΕ και την προσωπική ευημερία κάθε ατόμου.
<P>
Η ανθρωπιστική καταστροφή στο Κοσσυφοπέδιο κάνει ακόμη πιο επείγουσες την προς ανατολάς διεύρυνση και τη δημοκρατική και οικονομική σταθεροποίηση των Βαλκανίων, όχι μόνο προς το συμφέρον των ανθρώπων στην Κεντρική και Ανατολική Ευρώπη, αλλά και για τη δική μας ασφάλεια. Η οικονομική εξασφάλιση της διαδικασίας της διεύρυνσης από την Ατζέντα 2000 και το θετικό μήνυμα που στέλνει έτσι η Κοινότητα στις χώρες που θέλουν την ένταξη έχουν εν όψει της κατάστασης αυτής πάρα πολύ μεγάλη αξία. Όμως πέρα από αυτό προβάλλονται στην Ένωση και άλλες απαιτήσεις, και γι' αυτό είναι σωστή και απαραίτητη η δήλωση του Συμβουλίου ότι είναι διατεθειμένο, πέρα από την Ατζέντα 2000, να καλύψει ενδεχομένως τα πρόσθετα κονδύλια που θα χρειαστούν στα Βαλκάνια με μια αναθεώρηση της δημοσιονομικής προοπτικής.
<P>
Μέχρι τώρα, η Ευρώπη μπόρεσε να αναπτύξει ένα κοινωνικό πρότυπο που διασφαλίζει σε μεγάλο βαθμό τη δημοκρατία, την πολιτιστική ποικιλομορφία, την ανταγωνιστικότητα και την αλληλεγγύη. Σ' αυτό συνέβαλαν οι τρεις πυλώνες - εσωτερική αγορά, ΟΝΕ και προώθηση της οικονομικής και κοινωνικής συνοχής. Η Ατζέντα 2000 διασφαλίζει αυτούς τους βασικούς πυλώνες και καθιστά δυνατή την περαιτέρω εξέλιξη του ευρωπαϊκού προτύπου στο μέλλον.
<P>
Η ψήφιση της Ατζέντας 2000 από το Ευρωπαϊκό Κοινοβούλιο κλείνει μια διετή διαδικασία εντατικών συζητήσεων και διαπραγματεύσεων. Με την κατά κάποιον τρόπο προεξόφληση του Αμστερνταμ - έτσι θέλω να την ονομάσω - το Συμβούλιο, η Επιτροπή και το Κοινοβούλιο απέδειξαν σε μια διαδικασία αλληλοπροσέγγισης ότι είναι δυνατόν να επιτύχουν μέσα σε ένα θετικό κλίμα έντασης αποτελέσματα που φέρνουν πρόοδο στην ΕΕ ως σύνολο. Αυτό δεν αλλάζει ούτε από το γεγονός ότι πρόκειται για έναν γνήσιο συμβιβασμό, ότι δηλαδή δεν μπόρεσαν όλοι να επιβάλουν με τον πιο ικανοποιητικό τρόπο τις ιδέες τους, έναν συμβιβασμό που σε ορισμένους τομείς οδηγεί σε πιο ικανοποιητικά αποτελέσματα από ό, τι σε άλλους.
<P>
Επιτρέψτε μου να ευχαριστήσω τις Προεδρίες που συμμετείχαν, ιδιαίτερα την Προεδρία του Συμβουλίου και τον Καγκελάριο Schrφder, για το ότι επιτεύχθηκε στις επίμονες διαπραγματεύσεις να καταλήξουμε σε συμφωνία μεταξύ των κρατών μελών. Αυτό ήταν μια ευρωπαϊκή επιτυχία σε μια δύσκολη ώρα. Επιτρέψτε μου όμως να ευχαριστήσω επίσης το Κοινοβούλιο όχι μόνο για πολλές βελτιώσεις των αρχικών προτάσεων, αλλά κυρίως και για την εποικοδομητική του στάση και τη μεγάλη ευελιξία του, που έκανε δυνατή μια τόσο γρήγορη συμφωνία.
<P>
Ανέφερα ήδη ότι δεν ρυθμίστηκαν όλα εξίσου ικανοποιητικά. Ο Franz Fischler θα το παρουσιάσει αυτό αργότερα πιο αναλυτικά όσον αφορά τη γεωργική πολιτική. Η Επιτροπή εκφράζει τη λύπη της που δεν επιτεύχθηκε στο Βερολίνο η ψήφιση τουλάχιστον εκείνων των μεταρρυθμίσεων που είχαν ήδη αποφασίσει οι Υπουργοί Γεωργίας. Η εξασθένιση των μεταρρυθμίσεων στον τομέα των σιτηρών και του γάλακτος δημιουργούν μια σειρά ερωτημάτων. Η ρήτρα επανεξέτασης στον τομέα των σιτηρών δείχνει ότι οι αρχηγοί κρατών και κυβερνήσεων δεν απέκλεισαν ακόμη και το ενδεχόμενο, ίσως δε και την αναγκαιότητα εκ των υστέρων βελτιώσεων..
<P>
Με την αναβολή της μεταρρύθμισης στον τομέα του γάλακτος για το τέλος της περιόδου 2000-2006 απλώς μεταφέρθηκαν οι δαπάνες στην επόμενη δημοσιονομική περίοδο, αλλά δεν αίρονται οι ανισορροπίες της αγοράς. Θέλω όμως να τονίσω ότι είναι θετικό πως το Συμβούλιο υιοθέτησε σχεδόν χωρίς τροποποίηση τις προτάσεις της Επιτροπής στον δεύτερο πυλώνα, δηλαδή την επέκταση της πολιτικής της υπαίθρου. Με τον τρόπο αυτόν δεν ενισχύεται μόνο η αειφόρος ανάπτυξη της υπαίθρου, αλλά καθίσταται επίσης δυνατή η αρχή για τη λήψη αποφάσεων με τη συμμετοχή του Ευρωπαϊκού Κοινοβουλίου σε θέματα γεωργίας, διότι οι δαπάνες αυτές στο μέλλον θα χαρακτηρίζονται μη υποχρεωτικές. Έτσι λοιπόν εκπληρώθηκε ένα σημαντικό αίτημα του Κοινοβουλίου. Βέβαια, η απορρέουσα από αυτό ανάγκη υποδιαίρεσης της κλασικής γεωργικής κατευθυντήριας γραμμής σε δύο υποκατηγορίες θα κάνει αυστηρότερη τη δημοσιονομική πειθαρχία στον τομέα της οργάνωσης αγοράς. Συνολικά όμως η γεωργική μεταρρύθμιση είναι ένα σημαντικό βήμα προς μια πιο ανταγωνιστική αγροτική οικονομία στην Ευρώπη.
<P>
Ο δεύτερος μεγάλος πυλώνας της Ατζέντας 2000 είναι η μεταρρύθμιση της περιφερειακής πολιτικής και της πολιτικής συνοχής. Η ενίσχυση της πολιτικής της κοινωνικής και οικονομικής συνοχής της ΕΕ με τη μεταρρύθμιση αυτή είναι δείγμα της καλής συνεργασίας όλων των εμπλεκομένων.
<P>
Ακόμη κι αν οι πόροι για την επόμενη περίοδο ενίσχυσης είναι κάπως λιγότεροι από τα ποσά που είχε προτείνει αρχικά η Επιτροπή, αποτελεί σημαντική επιτυχία το γεγονός ότι διατηρούνται χωρίς περικοπές ο σημερινός βαθμός κοινοτικής αλληλεγγύης με τις πιο φτωχές και διαρθρωτικά προβληματικές περιοχές της Ένωσης και το Ταμείο Συνοχής. Πιστεύω ότι είναι σημαντικό να υπογραμμίσουμε σχετικά ότι τα διαρθρωτικά ταμεία με το πτωτικό προφίλ δαπανών τους συμβάλλουν σημαντικά στη σταθεροποίηση του προϋπολογισμού, μολονότι εξακολουθεί να διασφαλίζεται η κοινοτική αλληλεγγύη στο ανώτατο επίπεδο της τελευταίας περιόδου ενίσχυσης, δηλαδή του 1999, για τις περιοχές με τις μεγαλύτερες διαρθρωτικές αδυναμίες. Αυτό κατέστη δυνατόν μόνον επειδή αυτή τη φορά επιτεύχθηκε η πραγματική επιβολή της αρχής της συγκέντρωσης. Οι περιοχές του στόχου 1 με τις μεγαλύτερες διαρθρωτικές αδυναμίες δεν θα λάβουν αυτή τη φορά μόνο το ένα τρίτο, αλλά το 70 % όλων των πόρων των διαρθρωτικών ταμείων.
<P>
Τα κριτήρια για τη δυνατότητα ενίσχυσης και την έντασή της δεν είναι μόνον αντικειμενικά και διαφανή, αλλά τηρούνται επίσης αυστηρά και χωρίς εξαιρέσεις και θεωρώ ότι αυτό είναι ένα ουσιαστικό σημείο που θα παραμείνει και μελλοντικά σημαντικό.
<P>
Κατά την εκτέλεση και διαχείριση, θα εστιαστούμε μελλοντικά με συνέπεια στην αποκέντρωση, στη σαφή κατανομή καθηκόντων και ευθυνών, στην επέκταση της εταιρικής σχέσης σε όλα τα επίπεδα και σε μια ουσιαστική βελτίωση της παρακολούθησης, του ελέγχου και της αξιολόγησης. Εφ' όσον το Ευρωπαϊκό Ελεγκτικό Συνέδριο, αλλά και η Επιτροπή Προϋπολογισμών του Κοινοβουλίου, αξιολόγησαν θετικά ειδικά αυτά τα στοιχεία της πρότασης της Επιτροπής, αισιοδοξώ ότι δημιουργήθηκαν έτσι οι προϋποθέσεις να μπορούν η Επιτροπή, το Ευρωπαϊκό Κοινοβούλιο και το Ελεγκτικό Συνέδριο μελλοντικά να ελέγχουν καλύτερα από ό, τι μέχρι σήμερα την εξέλιξη των οικονομικών και την αποδοτικότητα των διατιθεμένων πόρων.
<P>
Στην αρχή της συγκέντρωσης όμως ανήκει κυρίως η συγκέντρωση στις πολιτικές προτεραιότητες της Ένωσης. Για τον λόγο αυτόν, στο επίκεντρο όλων των διαρθρωτικών ταμείων θα είναι η δημιουργία ασφαλών θέσεων εργασίας, κι αυτό σημαίνει μεγέθυνση με ένταση απασχόλησης, ενίσχυση της ανταγωνιστικότητας και της ικανότητας των περιφερειών για καινοτομίες, αειφόρο ανάπτυξη και προώθηση της εξειδίκευσης και της ισότητας ευκαιριών. Αυτό ισχύει ιδιαίτερα για το Ευρωπαϊκό Κοινωνικό Ταμείο, στο οποίο θα αναφερθεί αργότερα αναλυτικά ο Padraig Flynn.
<P>
Ως όργανο της πολιτικής για την αγορά εργασίας και της ανάπτυξης των ανθρωπίνων πόρων, το Ευρωπαϊκό Κοινωνικό Ταμείο γίνεται ταυτόχρονα κέντρο της ευρωπαϊκής στρατηγικής για την απασχόληση, της ενεργού πολιτικής της αγοράς εργασίας. Τα αντίστοιχα κέντρα βάρους είναι η γενική ισότητα ευκαιριών ως προς την πρόσβαση στην αγορά εργασίας, η δια βίου μάθηση, η προσαρμοστικότητα των εργαζομένων και των επιχειρήσεων και θετικές δράσεις υπέρ των γυναικών. Δεν είναι εφικτή μια επιτυχής διαρθρωτική πολιτική χωρίς την επέκταση των εταιρικών σχέσεων. Εδώ η Επιτροπή συμφωνεί απόλυτα με το Ευρωπαϊκό Κοινοβούλιο και είμαι σίγουρη ότι το Κοινοβούλιο θα επαγρυπνεί και μελλοντικά στο να τηρείται αυτό επαρκώς κατά την καθημερινή πρακτική της υλοποίησης της μεταρρύθμισης των διαρθρωτικών ταμείων.
<P>
Μέρος της εταιρικής σχέσης μεταξύ Επιτροπής και Κοινοβουλίου αποτελεί επίσης ο κώδικας δεοντολογίας που συμφωνήσαμε. Επίσης, το Κοινοβούλιο επέβαλε τις απόψεις του και ως προς την συνένωση όλων των διαρθρωτικών μέτρων για την αλιεία στην κατηγορία 2 και τον οριζόντιο ενιαίο σχεδιασμό. Όπως επεσήμανε ήδη ο κ. Verheugen, την τελευταία στιγμή κατέστη επίσης δυνατόν να ενισχυθεί η διάσταση της αστικής πολιτικής των διαρθρωτικών ταμείων με την τέταρτη κοινοτική πρωτοβουλία URBAN που ζήτησε το Κοινοβούλιο.
<P>
Η Ατζέντα είναι επίσης η απαραίτητη προϋπόθεση για τη διαδικασία της διεύρυνσης. Με τις προενταξιακές ενισχύσεις και την βαθμιαία συμπερίληψη των κρατών της Κεντρικής και Ανατολικής Ευρώπης, η Ατζέντα κινητοποιεί ένα πακέτο 80 δις ευρώ για την οικονομική ανάπτυξη στην Κεντρική και Ανατολική Ευρώπη. Στηρίζεται εδώ σε δοκιμασμένα μέσα για την άρση ελλειμμάτων υποδομής στον τομέα των μεταφορών και του περιβάλλοντος και θα φροντίσει να συνδυαστούν τα μέσα αυτά αποτελεσματικά με τα υφιστάμενα μέσα PHARE και INTERREG.
<P>
Για την υλοποίηση του πακέτου της Ατζέντας 2000 είναι σημαντικό ότι δημιουργείται μέσω της νέας διοργανικής συμφωνίας ένα σταθερό επταετές δημοσιονομικό πλαίσιο. Στις διαπραγματεύσεις κατέστη δυνατή η επίτευξη συμφωνίας στα ακόλουθα σημεία: η ΕΕ συμβάλλει στη σταθεροποίηση του προϋπολογισμού σε ευρωπαϊκό επίπεδο μέσω του περιορισμού των δαπανών. Παράλληλα, διασφαλίζεται μεσοπρόθεσμα η χρηματοδότηση της κοινοτικής πολιτικής.
<P>
Επιπλέον, βελτιώνεται η δίκαιη κατανομή των χρηματοδοτήσεων. Ξέρω ότι δεν έχουν πεισθεί ακόμη όλοι οι βουλευτές για την ορθότητα της προτεινόμενης διοργανικής συμφωνίας. Γι' αυτό, θέλω να τονίσω ότι είναι και προς το συμφέρον του Κοινοβουλίου να μην κινδυνεύσει η υλοποίηση της Ατζέντας 2000 από ετήσιες διαφωνίες ως προς τον προϋπολογισμό. Ο Erkki Liikanen θα το επιβεβαιώσει αυτό γι' άλλη μια φορά αργότερα από τη δική του σκοπιά.
<P>
Η Επιτροπή θεωρεί πάντως ως ιδιαίτερη επιτυχία του Ευρωπαϊκού Κοινοβουλίου ότι η απαραίτητη πειθαρχία ως προς τις δαπάνες δεν αποβαίνει σε βάρος των φτωχότερων της Κοινότητας, ότι η πειθαρχία αυτή μας δίνει ταυτόχρονα τη δυνατότητα να δημιουργήσουμε ένα σημαντικό πακέτο για τη διεύρυνση και ότι επιτύχαμε επιπλέον περιθώρια στους εσωτερικούς πολιτικούς τομείς και στη διοίκηση, προκειμένου από τη μια να συνοδεύσουμε προσανατολισμένα την ανοδική πορεία που αρχίζει στην οικονομία και την απασχόληση και από την άλλη να κάνουμε ικανή τη διοίκηση να αντέξει πραγματικά τις νέες πρόσθετες δαπάνες. Αναλογιζόμενη τις συζητήσεις που είχαμε εδώ τους περασμένους μήνες, θεωρώ ότι αυτό είναι ένας σημαντικός κοινός μας στόχος.
<P>
Η Ατζέντα 2000 περιλαμβάνει στις μεταρρυθμίσεις της τομείς της πολιτικής της Ένωσης που απευθύνονται άμεσα στους πολίτες. Οι προτάσεις αυτές ανοίγουν σε πολλούς ανθρώπους νέες ατομικές προοπτικές. Αποτελεί δικό σας προνόμιο να θέσετε με την ψήφιση των νομοθετικών προτάσεων για την Ατζέντα 2000 έναν σημαντικό θεμέλιο λίθο όχι μόνο για την εκπλήρωση των προσδοκιών των πολιτών μας, αλλά και για την Ευρώπη του μέλλοντος. Για τον λόγο αυτόν, ελπίζω σε ευρεία συναίνεση και ευχαριστώ εξ ονόματος ολόκληρης της Επιτροπής για την εξαιρετική συνεργασία με το Ευρωπαϊκό Κοινοβούλιο στο πακέτο της Ατζέντας 2000.
<P>
Χειροκροτήματα

<SPEAKER ID=57 NAME="Πρόεδρος">
Σας ευχαριστώ, Επίτροπε Wulf-Mathies.
<P>
Η συζήτηση θα επαναληφθεί σήμερα το απόγευμα, στις 15.00.

<SPEAKER ID=58 NAME="Πρόεδρος">
Το λόγο έχει ο κ. Skinner επί θέματος διαδικασίας.

<SPEAKER ID=59 LANGUAGE="EN" NAME="Skinner">
Κύριε Πρόεδρε, οι εκπρόσωποι του Συμβουλίου συμφώνησαν χθες σε μια αποτελεσματική απαγόρευση του λευκού αμιάντου σε όλη την Ευρωπαϊκή Ένωση. Ωστόσο υπάρχουν ανησυχίες ότι θα παρουσιαστούν άσκοπες καθυστερήσεις στην υπογραφή αυτού του έγγραφου, για την προώθηση του οποίου το Ευρωπαϊκό Κοινοβούλιο διαδραμμάτισε έναν πολύ θετικό ρόλο. Θα μπορούσαμε να σας χρησιμοποιήσουμε, για να εξασφαλίσουμε ότι θα ενθαρρύνουμε την Επιτροπή να λάβει τα απαραίτητα βήματα για την αποφυγή άσκοπων καθυστερήσεων;

<SPEAKER ID=60 NAME="Πρόεδρος">
Σας ευχαριστώ πάρα πολύ. Θα το κάνω.

<CHAPTER ID=5>
Ψηφοφορίες
<SPEAKER ID=61 NAME="Πρόεδρος">
Συγχαίρω τον εντολοδόχο Πρόεδρο.
<P>
Οι βουλευτές, όρθιοι, επευφημούν ζωηρά

<CHAPTER ID=6>
Καλωσόρισμα
<SPEAKER ID=62 NAME="Πρόεδρος">
Με πρωτοβουλία του κ. Cox, χαιρετώ τον κ. Dedaj, Πρόεδρο του Κόμματος Φιλελευθέρων του Κοσσυφοπεδίου και αντιπρόεδρο του Κοινοβουλίου του Κοσσυφοπεδίου, που βρίσκεται αυτή τη στιγμή στα θεωρεία.
<P>
Ζωηρά και παρατεταμένα χειροκροτήματα

<CHAPTER ID=7>
Ψηφοφορίες (συνέχεια)
<SPEAKER ID=63 LANGUAGE="FR" NAME="Fayot">
Κύριε Πρόεδρε, δεν πιστεύω ότι μπορεί κανείς να υποπτευθεί ότι θέλω να αποτρέψω τη θέσπιση του καθεστώτος των βουλευτών με διαδικαστικά τερτίπια. Εντούτοις, θα ήθελα να πω, ως Πρόεδρος της Επιτροπής Κανονισμού, από την επαλήθευση των αρμοδιοτήτων και ασυλιών, δυνάμει του άρθρου 25 του κανονισμού μας, ότι κρίνω απαράδεκτες τις τροπολογίες 2 και 25. Θεωρώ ότι οι τροπολογίες αυτές αποσκοπούν στην αντικατάσταση τουλάχιστον δύο, αν όχι τριών, παραγράφων του ψηφίσματος έτσι όπως μας παρουσιάσθηκε και, συνεπώς, κρίνω ότι είναι απαράδεκτες.
<P>
Θέλω να πω, εξάλλου, ότι το Ευρωπαϊκό Κοινοβούλιο δεν πρόκειται να ωφεληθεί πολύ εάν προβεί σε μία υπερβολικά ελαστική ερμηνεία του Εσωτερικού Κανονισμού του προκειμένου να επιτύχει πολιτικούς στόχους. Εξάλλου, συμφωνώ απόλυτα με τη θέσπιση ενός καθεστώτος για τους ευρωβουλευτές όσο το δυνατόν ταχύτερα, αντιτίθεμαι όμως σε μία παράβαση των διαδικασιών του Κοινοβουλίου μας διαμέσου παραβιάσεως του εσωτερικού κανονισμού.
<P>
Χειροκροτήματα

<SPEAKER ID=64 NAME="Πρόεδρος">
Ναι, Κύριε Fayot, εξετάσαμε με προσοχή τις τροπολογίες αυτές. Δεν αντικαθιστούν εντελώς όλα τα τμήματα του κειμένου, αλλά ένα μόνο μέρος του.
<P>
Διάφορες κινήσεις
<P>
Αυτός είναι ο λόγος για τον οποίο αφού συμβουλευθήκαμε τις αρμόδιες υπηρεσίες, τις κρίναμε παραδεκτές. Εξάλλου, η Επιτροπή Νομικών Θεμάτων, η οποία είχε ορισμένες αμφιβολίες, προέβη σε ψηφοφορία, για μια παρόμοια περίπτωση, σε ένα από τα κείμενα τα οποία προτάθηκαν το οποίο και απορρίφθηκε.

<SPEAKER ID=65 NAME="Rothley">
Κύριε Πρόεδρε, συμμερίζομαι την άποψη του συναδέλφου Ben Fayot: είναι ανεύθυνο να δεχθούμε ένα κείμενο για το καθεστώς των βουλευτών, το οποίο δεν κατέστη δυνατόν να εξεταστεί στις επιτροπές!
<P>
Χειροκροτήματα
<P>
Θα ήθελα όμως να κάνω και μια άλλη υπόδειξη ως προς τον κανονισμό. Έχω στα χέρια μου τον επίσημο κατάλογο ψηφοφορίας. Βλέπω ότι θέλετε να αρχίσετε την παράγραφο 1 με την τροπολογία 2. Επισημαίνω ότι υπάρχει η τροπολογία αριθ. 27 της Ομάδας μου, η οποία προβλέπει τη διαγραφή της παραγράφου 1. Σχεδόν δεν υπάρχει αίτηση που να πηγαίνει πιο μακριά από την αίτηση διαγραφής παραγράφου. Γι' αυτό σας παρακαλώ να ψηφίσουμε πρώτα για την τροπολογία 27.
<P>
Χειροκροτήματα

<SPEAKER ID=66 NAME="Πρόεδρος">
Κύριε Rothley, αν και οι υπηρεσίες μου αναφέρουν ότι οι υπόλοιπες τροπολογίες απομακρύνονται περισσότερο από το κείμενο, εγώ αντιλαμβάνομαι, όπως εσείς, ότι αυτή που απαιτεί την απάλειψη μιας παραγράφου είναι πάντα αυτή που περισσότερο απομακρύνεται από το κείμενο. Γι'αυτό φυσικά, καθένας θα ξέρει αυτό που θα πρέπει να ψηφίσει κατόπιν. Εδώ δεν προδικάζουμε ψήφους, προσπαθούμε να προσαρμοστούμε στον Κανονισμό. Μου φαίνεται λοιπόν ότι μια τροπολογία που θέλει να απαλείψει μια παράγραφο είναι πάντα περισσότερο απομακρυσμένη από μια τροπολογία που προσπαθεί να την αλλάξει με άλλες. Γι'αυτό το λόγο, σύμφωνα με την παρατήρηση του εισηγητή, θα γίνει ψηφοφορία πρώτα επί της τροπολογίας αριθ. 27, που θέλει να απαλείψει αυτή την παράγραφο από την απόφαση του εισηγητή. Λυπάμαι πολύ, πρέπει όμως να τηρήσω τον Κανονισμό. Αρχίζουμε λοιπόν με την ψηφοφορία της τροπολογίας αριθ. 27. Να με συγχωρείτε, έχουμε μπροστά μας μια μακρά ψηφοφορία και πρέπει να την διεξαγάγουμε με ησυχία. Δεν θα ανοίξουμε τώρα συζήτηση για τον Κανονισμό. Λυπούμαι πολύ αλλά θα προβούμε στην ψηφοφορία.

<SPEAKER ID=67 LANGUAGE="FR" NAME="Martinez">
Κύριε Πρόεδρε, παρεμβαίνω απλώς για μία παρατήρηση επί της εφαρμογής του Κανονισμού, επικαλούμενος τα άρθρα 4 και 125.
<P>
Οι Γάλλοι βουλευτές του Εθνικού Μετώπου είναι πράγματι παρόντες στη Συνέλευσή μας. Ωστόσο, δεν συμμετέχουμε στη ψηφοφορία επί των τροπολογιών για ένα ουσιαστικό νομικό λόγο, δηλαδή επειδή είμαστε εθνικοί βουλευτές και εκπροσωπούμε δεκαπέντε διαφορετικούς λαούς και όχι έναν ενιαίο ευρωπαϊκό λαό. Συνεπώς, εάν αποδεχθούμε ένα καθεστώς για τους ευρωβουλευτές αυτό θα είχε ως αποτέλεσμα να μεταβούμε από μία νομική φύση διεθνούς δικαίου σε μία φύση εσωτερικού συνταγματικού δικαίου. Αυτό, δεν το επιθυμούμε. Αυτός είναι ο λόγος για τον οποίο δεν συμμετέχουμε στην ψηφοφορία.
<P>
Διάφορες κινήσεις

<SPEAKER ID=68 NAME="Πρόεδρος">
Πολύ καλά, ασκείτε το δικαίωμά σας. Σημειώνουμε ότι είσαστε παρόντες, αλλά δεν συμμετέχετε στη ψηφοφορία.

<SPEAKER ID=69 LANGUAGE="FR" NAME="Lehideux">
Κύριε Πρόεδρε, μολονότι ότι βρίσκω αρκετά εκπληκτικό το γεγονός ότι είμαστε υποχρεωμένοι να συμπεριφερθούμε σαν να είμαστε σε ένα πανηγύρι, προκειμένου να έχουμε το δικαίωμα να λάβουμε το λόγο στο Ευρωπαϊκό Κοινοβούλιο, τη στιγμή που είμαστε βουλευτές, θα ήθελα απλώς να τονίσω ότι είναι η πρώτη φορά κατά την οποία βλέπω, σε μία συνέλευση σαν τη δική μας, τη στιγμή κατά την οποία εκφράζονται δύο αντίθετες γνώμες, η μία να προέρχεται από τις αρμόδιες υπηρεσίες και η άλλη από το Πρόεδρο της Επιτροπής Κανονισμού ο οποίος έχει εκλεγεί από τους ομότιμούς του, και να υπερισχύει η γνώμη των υπηρεσιών.

<SPEAKER ID=70 NAME="Πρόεδρος">
Όχι, Κύριε Lehideux, δεν είναι οι υπηρεσίες, αλλά ο Πρόεδρος ο οποίος ερμηνεύει τον Κανονισμό και, συνεπώς, η απόφαση είναι αποκλειστικά δική μου και υπό την ευθύνη μου. Αυτή είναι η απόφαση η οποία λήφθηκε. Όπως πάντα, αναλαμβάνω την ευθύνη των αποφάσεων τις οποίες παίρνω, δικαίως ή αδίκως.
<P>
Το Σώμα εγκρίνει το ψήφισμα
<P>
(Χειροκροτήματα)

<SPEAKER ID=71 NAME="Wulf-Mathies">
Κύριε Πρόεδρε, αξιότιμοι κυρίες και κύριοι βουλευτές, μετά τις ψηφοφορίες για την έκθεση Rothley για το καθεστώς των βουλευτών επιβεβαιώνω ότι ισχύει χωρίς μεταβολή η γνωμοδότηση της Επιτροπής που κατατέθηκε σύμφωνα με το άρθρο 190, παράγραφος 5, της Συνθήκης του Αμστερνταμ.
<P>
Χειροκροτήματα

<SPEAKER ID=72 NAME="Van Putten">
Κυρία Πρόεδρε, μετά από δέκα χρόνια ο κύκλος έκλεισε. Η πρώτη έκθεση που εκπόνησα στο Σώμα αφορούσε τη βάση της ευρωπαϊκής αναπτυξιακής πολιτικής για την Ασία και τη Λατινική Αμερική. Στην έκθεση αυτή, ή στην πρόταση της Επιτροπής, δεν γινόταν καμία απολύτως αναφορά στις γυναίκες, τα ανθρώπινα δικαιώματα, τα δικαιώματα των γηγενών πληθυσμών και κυρίως για το περιβάλλον. Όλα αυτά έλειπαν. Οι λέξεις δεν υπήρχαν απλά στο κείμενο. Σήμερα όμως είναι αυτές που συνιστούν τη βάση της ευρωπαϊκής αναπτυξιακής πολιτικής. Μόλις πριν λίγο ψηφίσαμε για την τελευταία έκθεσή μου, δημιουργώντας ένα κονδύλιο για την περιβαλλοντική πολιτική σε συνδυασμό με την αναπτυξιακή πολιτική. Με την ευκαιρία αυτή θα ήθελα να ευχαριστήσω θερμά όλους τους συναδέλφους για τη συνεργασία που είχαμε την τελευταία δεκαετία.

<SPEAKER ID=73 NAME="Πρόεδρος">
Θέλω να ανακοινώσω κάτι. Ζητείται από τους συναδέλφους, οι οποίοι οφείλουν οπωσδήποτε να αποχωρήσουν από τη συνεδρίαση, να αφήσουν το δελτίο τους στην αντίστοιχη κάλπη.
<P>
Δεδομένου ότι μου ανατέθηκε να κάνω την ανακοίνωση αυτή και επειδή είναι η τελευταία φορά κατά την οποία προεδρεύω των ψηφοφοριών, θέλω να ωφεληθώ της ευκαιρίας να σας ευχαριστήσω για τη συνεργασία σας.
<P>
Οι βουλευτές, όρθιοι, χειροκροτούν την κ. Fontaine

<SPEAKER ID=74 LANGUAGE="FR" NAME="Berθs">
Κυρία Πρόεδρε, ίσως θα έπρεπε να προσκληθεί ο κ. Romano Prodi να συμμετάσχει στις αιτιολογήσεις ψήφου, όμως φαντάζομαι ότι μία παρόμοια κατάσταση δεν θα επαναληφθεί κατά την επόμενη νομοθετική περίοδο.
<P>
Θα ήθελα απλώς να του τονίσω εξ ονόματος των Γάλλων σοσιαλιστών ότι τον ψηφίσαμε σήμερα με μεγάλη πλειοψηφία. Όμως, θέλω να του υπενθυμίσω ότι η δέσμευσή μας είναι υπέρ μιας Ευρώπης με καρδιά, μιας Ευρώπης της αλληλεγγύης, και όχι μόνο υπέρ μιας Ευρώπης των αγορών. Η μείωση του ρόλου του κράτους, η τυφλή πίστη στους κανόνες του ανταγωνισμού ή της ελευθέρωσης για τη δημιουργία απασχόλησης αποτελούν συνταγές τις οποίες τις γνωρίζουμε ήδη. Δεν πιστεύουμε πλέον σε αυτές. Γνωρίζουμε ότι, προκειμένου να δημιουργήσουμε εκ νέου απασχόληση, έχουμε ανάγκη από περισσότερη αύξηση, ακόμα περισσότερη αύξηση η οποία δημιουργεί απασχόληση. Προσκαλούμε τον κ. Romano Prodi να υποβάλει προτάσεις προς την κατεύθυνση αυτή. Εξάλλου, στον τομέα της κοινωνικής Ευρώπης, οι λαοί μας δεν κατανοούν γιατί δεν προοδεύουμε.
<P>
Και ακόμα μία λέξη, Κυρία Πρόεδρε. Τη στιγμή κατά την οποία έχει εκραγεί πόλεμος στην ήπειρό μας δεν κατανοούμε ότι δεν υπάρχει σεβασμός της θρησκευτικής ποικιλομορφίας. Κατ'εμάς η αρχή του διαχωρισμού της κοσμικότητας αποτελεί ιδρυτική αρχή της Ένωσής μας. Η αρχή της μη διακριτικής μεταχείρισης λόγω θρησκευτικών πεποιθήσεων έχει θεσπισθεί στη Συνθήκη μας. Θα κρίνουμε τον κ. Romano Prodi με βάση την τήρηση αυτής της δέσμευσης επίσης.

<SPEAKER ID=75 LANGUAGE="FR" NAME="Lienemann">
Κυρία Πρόεδρε, αγαπητοί συνάδελφοι, ψήφισα κατά του διορισμού του κ. Romano Prodi στο αξίωμα του Προέδρου. Οι δηλώσεις του ενώπιον του Ευρωπαϊκού Κοινοβουλίου είναι απόλυτα κλασσικές, άνοστες και χωρίς κανένα όραμα για το μέλλον. Τίποτα στις δηλώσεις του δεν έκανε σαφή αναφορά στην ανάγκη προστασίας και επικαιροποίησης του ευρωπαϊκού κοινωνικού προτύπου. Δεν υπήρξε καμία αναφορά στην ανάγκη για ένα νέο ισορροπημένο σύμφωνο μεταξύ των εργατικών δυνάμεων και των κεφαλαιοκρατών. Καμία αναφορά στην ανακατανομή του πλούτου.
<P>
Η κοινωνική Ευρώπη δεν αποτελεί μέριμνά του. Εντούτοις, ανησυχεί εκατομμύρια ευρωπαίων. Δεν προτείνει καμία σοβαρή στρατηγική υπέρ της απασχόλησης και περιορίζεται σε προτάσεις για εξακολούθηση, απλώς, της αυτής μακροοικονομικής νομισματικής πολιτικής η οποία ασκείται εδώ και έτη, η οποία δεν απέδειξε ότι είναι ικανή να δημιουργήσει μία βιώσιμη και διαρκή αύξηση που θα μπορέσει να μειώσει σημαντικά την ανεργία.
<P>
Αφιέρωσε ένα μεγάλο μέρος της ομιλίας του στην ανάγκη για εξακολούθηση της απορύθμισης, της ελευθέρωσης όλων των τομέων της οικονομίας. Δεν τον άκουσα να υπερασπισθεί τις υπηρεσίες γενικού συμφέροντος και τις δημόσιες υπηρεσίες. Εν συντομία, οι δεσμεύσεις του δεν έχουν καμία σχέση με τις ελπίδες και τις προσδοκίες των λαών οι οποίοι, εκλέγοντας στην πλειονότητα των χωρών μας σοσιαλιστικές ή σοσιαλδημοκρατικές κυβερνήσεις, εκδήλωσαν τη βούλησή τους για αλλαγή. Ο κ. Prodi τους είπε: αύριο θα είναι όπως και χθες. Δεν μπορούμε να το δεχθούμε.
<P>
Εξάλλου, μου προκάλεσε έκπληξη όταν άκουσα τον κ. Prodi να αναφέρεται ρητά στις χριστιανικές αξίες ως κληρονομιά η οποία πρέπει να προστατευθεί στην Ευρώπη. Δεν είναι ότι τις αμφισβητώ, δεν είναι ότι αρνούμαι στον κ. Prodi την ελευθερία συνείδησής του, αλλά επειδή πιστεύω στην κοσμικότητα, η οποία ακριβώς εγγυάται αυτή τη βασική ελευθερία παντού και για όλους, αναμένω από ένα Πρόεδρο της Επιτροπής να μεριμνήσει για την αρχή αυτή και στο σημείο αυτό έχω ορισμένες αμφιβολίες.
<P>
Ο κ. Prodi έχει το δικαίωμα να είναι χριστιανοδημοκράτης, αναμένω όμως από την Ευρωπαϊκή Ένωση, στην οποία οι κυβερνήσεις είναι κατά πλειοψηφία αριστερές να προεδρεύεται από ένα άτομο το οποίο θα μπορεί να ενσαρκώνει αυτά τα ιδεώδη και αυτές τις πολιτικές. Τα πράγματα δεν φαίνεται να είναι έτσι.

<SPEAKER ID=76 LANGUAGE="IT" NAME="Ripa di Meana">
Κυρίε Πρόεδρε, δεν δίνω την ψήφο εμπιστοσύνης μου στον εντολοδόχο Πρόεδρο Romano Prodi γιατί δικαιολόγησε τον πόλεμο του NATO ορίζοντάς τον ως «αναγκαίο»: ένας ευρωπαϊκός πόλεμος που ξεκίνησε και διεξάγεται παραβιάζοντας κάθε αρχή του διεθνούς δικαίου, σε περιφρόνηση των Ηνωμένων Εθνών. Ο πόλεμος του NATO στη Γιουγκοσλαβία εκφυλίζει έως και τον αμυντικό προσανατολισμό της Ατλαντικής Συμμαχίας, όπως αυτός εκφράστηκε στην ιδρυτική της Συνθήκη.
<P>
Κατ' αυτόν τον τρόπο δημιουργήθηκε στην ήπειρό μας μια αιματηρή και σκοτεινή σύγκρουση, της οποίας κανένας δεν μπορεί σήμερα να προβλέψει την έκβαση και να υπολογίσει τις συνέπειες για το μέλλον των ευρωπαϊκών μας λαών.
<P>
Ο υποψήφιος Πρόεδρος Romano Prodi θα μπορούσε να είχε κάνει μια έκκληση - αναλαμβάνοντας έτσι έναν σημαντικό και ισορροπημένο ρόλο, που θα ήταν αποφασιστικός για το μελλοντικό έργο της Επιτροπής - μια έκκληση στα εμπλεκόμενα μέρη για την άμεση λήξη των εθνικιστικών σφαγών και των βομβαρδισμών, εξ ονόματος της «ευρωπαϊκής ψυχής». Δεν το έκανε από την στιγμή που συμπαρατάχθηκε με τους υποστηρικτές της επέμβασης, χάνοντας, έτσι, μια πολύτιμη και αναμενόμενη ευκαιρία.
<P>
Χειροκροτήματα από τα έδρανα της Αριστεράς

<SPEAKER ID=77 NAME="Barros Moura">
Αυτή τη φορά ψήφισα υπέρ, σε αντίθεση με ό, τι έκανα στην περίπτωση του Santer τον Ιούλιο του 1994. Δυστυχώς, όπως φάνηκε από τις εξελίξεις, τότε είχα κάνει μια ορθή επιλογή.
<P>
Ευελπιστώ ότι θα υλοποιηθεί εμπράκτως η πολιτική βούληση που διετράνωσε ο Prodi προς την κατεύθυνση της αποκατάστασης της θεσμικής ισορροπίας, κατά τρόπο ώστε η Επιτροπή να επανακτήσει τον απαραίτητο ρόλο της σαν φορέας πολιτικής ώθησης, που διαδραματίζει ως όργανο ανεξάρτητο από τις εθνικές κυβερνήσεις και τα ιδιωτικά συμφέροντα. Προς το σκοπό αυτό, θα πρέπει και το Ευρωπαϊκό Κοινοβούλιο να διαδραματίσει, με τη σειρά του, το δικό του ρόλο ώστε να αποτραπεί η οπισθοχώρηση προς μία διακυβερνητική Ευρώπη της οποίας θα ηγείται ένα «διευθυντήριο» απαρτιζόμενο από τα μεγάλα κράτη μέλη.
<P>
Όμως δεν μπορώ να μην εκφράσω τη βαθύτατη έκπληξη και την καταδίκη μου σχετικά με έναν χαρακτηρισμό του κυρίου Prodi αναφορικά με την ευρωπαϊκή συνείδηση (όπως διαβάζουμε στη σελίδα 11 των Πλήρων Πρακτικών), η οποία αποτελεί το βάθρο της ολοκλήρωσης που επιτεύχθηκε τα τελευταία πενήντα χρόνια, τονίζοντας ότι αυτή είναι αποκλειστικά "o κληρονόμος του ανθρωπιστικού και του χριστιανικού πολιτισμού» . Πράγματι, πρόκειται για έναν ιδιαίτερα περιοριστικό χαρακτηρισμό των κοιτίδων του ευρωπαικού πολιτισμού, συγκεκριμένα επειδή αγνοεί τη συμβολή του εβραϊκού και του μωαμεθανικού πολιτισμού. Έχουμε εδώ μια απαράδεκη παραχάραξη της Ιστορίας, και επιπλέον ο χαρακτηρισμός "χριστιανικός» , στη σημερινή συγκυρία της Ευρώπης, συνιστά και ένα ασυγχώρητο πολιτικό σφάλμα.

<SPEAKER ID=78 NAME="Bernardini">
Σήμερα, το θεσμικό μας όργανο αποφαίνεται σχετικά με το διορισμό του κ. Prodi στην προεδρία της Ευρωπαϊκής Επιτροπής. Όσο με αφορά, δεν μπορώ παρά να τον καταψηφίσω και να αρνηθώ την εμπιστοσύνη μου.
<P>
Κύριε Prodi, εμφανισθήκατε ως σωτήρας ενός ακυβέρνητου οργάνου, ως το άτομο το οποίο διαθέτει το χάρισμα που απαιτεί το λειτούργημα. Όμως, η γνωστή ισχύς της προσωπικότητάς σας δεν μπορεί να διαχωριστεί από το στόχο της πολιτικής σας. Έτσι, ακούγοντας τις δηλώσεις σας, ακούγοντας το πρόγραμμά σας, είμαι γεμάτος ανησυχίες.
<P>
Από την αρχή της εντολής μου, αγωνίσθηκα για να κάμψω τη φιλοσοφία που δέσποζε στο εκτελεστικό όργανο των Βρυξελλών. Αγωνίσθηκα ώστε η φιλελεύθερη Ευρώπη, η Ευρώπη των αγορών, να δώσει τη θέση της σε μία κοινωνική Ευρώπη.
<P>
Απογοητεύθηκα χθες όταν σας άκουσα να μιλάτε χωρίς να αναφερθείτε ούτε μία φορά στην κοινωνική Ευρώπη. Ούτε μία λέξη για την ιδέα των δημοσίων υπηρεσιών, αλλά εξύμνηση μόνο του οικονομικού φιλελευθερισμού.
<P>
Αρνείσθε, Κύριε Prodi, να αντιπαραβάλετε την Ευρώπη της αγοράς στην κοινωνική Ευρώπη. Γνωρίζετε, όμως, ότι οι συμπολίτες μας δεν μπορούν να ασπασθούν την ευρωπαϊκή ιδέα η οποία εστιάζεται αποκλειστικά στην αγορά και στην οποία το άτομο δεν έχει θέση.
<P>
Δύσκολα θα οδηγήσετε την Ευρώπη στη νέα χιλιετηρίδα και φοβάμαι με την ιδέα ότι ο 21ος αιώνας θα αποτελέσει άρνηση της κοινωνικής Ευρώπης.
<P>
Επιτύχατε τη δύσκολη πρόκληση της πρόσδεσης της χώρας σας στο ευρώ. Ήλπιζα και προσδοκούσα κατά το διορισμό σας ότι θα δίδατε στην Ευρώπη την κατάλληλη κοινωνική διάστασή της. Αυτό δεν το άκουσα και απογοητεύθηκα. Συνεπώς, δεν μπορώ να υπογράψω εν λευκώ προκειμένου να αναλάβετε το λειτούργημα αυτό.

<SPEAKER ID=79 NAME="Blak">
Ο κάτωθι υπογράφων ψήφισε σήμερα κατά της έγκρισης του Romano Prodi ως νέου Προέδρου της Επιτροπής.
<P>
Ο Prodi δεν αναγνώρισε αρκετά πειστικά την ανάγκη για μια κοινωνική Ευρώπη. Ακούσαμε μόνο την τετριμμένη μελωδία για πλήρη απελευθέρωση και περισσότερη ανάπτυξη ως λύση στα προβλήματα της Ευρώπης. Δεν ανέφερε ότι θα εκμεταλλευτεί δραστήρια τις νέες διατάξεις της συνθήκης του Αμστερνταμ στον τομέα του περιβάλλοντος και της απασχόλησης. Τα μελλοντικά σχέδια του Prodi για την ανάπτυξη της Ευρώπης έχουν σε πολύ μεγάλο βαθμό κατεύθυνση ομοσπονδίας. Θέλει μεταξύ άλλων να εργαστεί για την ανάπτυξη της κοινής αμυντικής και εξωτερικής πολιτικής στην Ευρώπη. Επίσης, οι φιλοδοξίες του στον τομέα της ισότητας είναι δυστυχώς σε μηδενικό σημείο. Ο Prodi δεν ανέφερε σχέδια για περισσότερη ισότητα μεταξύ των αντρών και των γυναικών είτε στη λέσχη της Επιτροπής είτε στις γενικές διευθύνσεις.
<P>
Οι φιλοδοξίες του Romano Prodi στον ανθρώπινο και κοινωνικό τομέα είναι λοιπόν υπερβολικά πενιχρές για να μπορέσει ο υπογεγραμμένος να ψηφίσει υπέρ της έγκρισής του.

<SPEAKER ID=80 NAME="Fιret">
Στο παρελθόν ψήφισα υπέρ του διορισμού του κ. Jacques Santer στο αξίωμα του Προέδρου της Επιτροπής, θεωρώντας ότι υπήρξε ο πρωθυπουργός μίας μικρής χώρας, όπως η δική μου, η οποία όμως είχε πληγεί πολύ λιγότερο από μεταναστευτικά ρεύματα προερχόμενα εκτός της Ευρώπης, από την ανεργία και τη φορολογία, εφιστώντας ταυτόχρονα την προσοχή του στο γεγονός ότι είχε δεχθεί επικεφαλής των διαφόρων υπηρεσιών, τους πλέον ανίκανους και τους πλέον ικανούς. Οι πλέον ανίκανοι κυριάρχησαν.
<P>
Η ομιλία του κ. Prodi δεν θα μπορούσε να ήταν πιο απογοητευτική. Ο Romano Prodi μακρηγόρησε μιλώντας για την Ευρώπη του χρήματος. Ούτε μία λέξη για την Ευρώπη των ανθρώπων! Ούτε μία αχτίδα ελπίδας ότι θα τεθεί τέρμα με τη νέα παγκόσμια τάξη πραγμάτων που επιβάλλουν οι γιάνκηδες. Δεν υπήρξε καταδίκη, ούτε έκφραση λύπης, για την απαράδεκτη στρατηγική επίθεση έναντι ενός ευρωπαϊκού κράτους από το ΝΑΤΟ που σκοτώνει τυφλά γυναίκες και παιδιά.
<P>
Δεν μπορώ, με ήσυχη τη συνείδησή μου, να δώσω την εμπιστοσύνη μου σε ένα πολιτικό άνδρα ο οποίος προσχώρησε στο στρατόπεδο των εχθρών της Ευρώπης.

<SPEAKER ID=81 NAME="Ilivitzky">
Ψήφισα λευκό κατά τον διορισμό του Προέδρου της Επιτροπής, διότι δεν θεωρώ ότι θα μπορούσα να παράσχω την υποστήριξή μου στον κ. Prodi. Η παρουσία του στο Ευρωπαϊκό Κοινοβούλιο δεν με διαβεβαίωσε ότι θα ήταν το κατάλληλο πρόσωπο να ηγηθεί της Επιτροπής κατά την επόμενη πενταετή της θητεία. Η βασική θέση του κ. Prodi είναι η οικοδόμηση μίας ευρωπαϊκής ομοσπονδίας, κάτι που μου είναι δύσκολο να αποδεχτώ.
<P>
Το πιο ανησυχητικό στην παρουσία του κ. Prodi ήταν η αντίληψή του για την απασχόληση, για τη ρύθμιση της αγοράς εργασίας και για τον δημόσιο τομέα. Τόνισε σε πολλά σημεία την ανάγκη εξάλειψης των ρυθμίσεων στην αγορά εργασίας και της αύξησης των συμφωνιών μεταξύ εργαζομένων και εργοδοτών. Θεώρησε τον δημόσιο τομέα υπερβολικά μεγάλο και ζήτησε την ορθολογική του οργάνωση και την περικοπή των δαπανών. Σε ό, τι αφορά τη βελτίωση της απασχόλησης δεν παρουσίασε τίποτα άλλο εκτός από ευσεβείς πόθους.
<P>
Ο κ. Prodi τονίζει αρκετά σθεναρά την κοινή άμυνα της Ευρώπης. Δεν πέτυχε να δώσει αρκετές εγγυήσεις ότι τα ουδέτερα κράτη μέλη της Ευρωπαϊκής Ένωσης θα είχαν και στη συνέχεια τη δυνατότητα να παραμείνουν εκτός στρατιωτικών συνασπισμών.
<P>
Ωστόσο, δεν θεώρησα ότι θα μπορούσα να καταψηφίσω τον διορισμό του κ. Prodi, διότι αυτό θα σήμαινε σοβαρή καθυστέρηση στον διορισμό της νέας Επιτροπής. Είναι σημαντικό στην παρούσα κατάσταση η νέα Επιτροπή να μπορέσει να ξεκινήσει το έργο της το ταχύτερο δυνατόν.

<SPEAKER ID=82 NAME="Lage και Marinho">
Εκ πρώτης όψεως, ο Romano Prodi δεν φαινόταν να είναι ένα πρόσωπο το οποίο είναι προικισμένο με όλα τα επιθυμητά προσόντα ώστε να αναλάβει την αναγκαία ισχυρή και δραστήρια ηγεσία της Ευρωπαϊκής Ένωσης. Αλλά υπήρχαν και άλλες προσωπικότητες που, χάρη στην ιδιοσυγκρασία τους και τη σκέψη τους, διέθεταν καλύτερα προσόντα ώστε να αναλάβουν το αξίωμα του Προέδρου της Επιτροπής. Εντούτοις, η πείρα αυτού του ανθρώπου στο πεδίο της ιταλικής πολιτικής, η αναγνωρισμένη προσωπική και πολιτική του ακεραιότητα, όπως και η ικανότητά του να προωθεί το διάλογο και τη συσπείρωση, αποτελούν θεμελιώδεις αρετές που συμβάλλουν στην πραγμάτωση του ευρωπαϊκού σχεδίου.
<P>
Οι λόγοι που εξεφώνησε στο Κοινοβούλιο οριοθέτησαν σιγά σιγά το περίγραμμα μίας συγκεκριμένης σκέψης για την Ευρώπη με πολλά θετικά στοιχεία. Ανέδειξαν κυρίως την επιθυμία του να διασφαλίσει την αυτονομία της Επιτροπής και να προχωρήσει σε μία εκ βάθρων μεταρρύθμιση των διοικητικών πρακτικών αυτού του οργάνου. Θέλουμε επίσης να υπογραμμίσουμε τη σημασία που προσδίδει ο Πρόεδρος Romano Prodi στις μεσογειακές πολιτικές, τις οποίες θέτει σε ισότιμο επίπεδο με την πολιτική της διεύρυνσης προς τις ΧΚΑΕ, την επιθυμία του να συμβάλει στην περαιτέρω τόνωση της ευρωπαϊκής οικονομίας και στην περιστολή της ανεργίας, αλλά επίσης - κάτι που για μας έχει θεμελιώδη σημασία - την προσήλωσή του στην προάσπιση της οικονομικής και κοινωνικής συνοχής. Διαπιστώνουμε ωστόσο ότι οι κοινωνικές πτυχές απουσίαζαν σχεδόν παντελώς από τις παρεμβάσεις του, κάτι που θεωρούμε ανησυχητικό. Παρ' όλα αυτά, υπάρχουν βάσιμοι λόγοι για να έχουμε θετικές προσδοκίες όσον αφορά τον νεοδιορισθέντα Πρόεδρο της Επιτροπής, και γι' αυτό ψηφίσαμε υπέρ του διορισμού του. Ελπίζουμε τώρα να επιβεβαιωθούν οι προσδοκίες μας και να είναι πράγματι ο κύριος Prodi ο Πρόεδρος που χρειάζεται η Επιτροπή, μετά τη σκοτεινή περίοδο που διανύσαμε υπό την Προεδρία του Jacques Santer.
<P>
Οι Πορτογάλοι σοσιαλιστές τάσσονται υπέρ μίας ισχυρής Επιτροπής η οποία θα σταθεί ικανή να κινητοποιήσει τη θέληση των Ευρωπαίων, μίας Επιτροπής που θα σέβεται τους πολίτες και θα υπερασπίζεται τα νόμιμα συμφέροντα των λαών, κυρίως των λαών μικρών χωρών όπως είναι η Πορτογαλία. Απαιτούμε συνεπώς μία αυτόνομη Επιτροπή η οποία θα είναι σε θέση να συμβάλλει, στο πλαίσιο της αρχιτεκτονικής των κοινοτικών θεσμικών οργάνων, στην επίτευξη μιας ισορροπίας μεταξύ όλων των κρατών μελών, τόσο των μικρών όσο και των μεγάλων, τόσο των κρατών του Νότου όσο και αυτών του Βορρά της Ευρώπης.

<SPEAKER ID=83 NAME="Lindeperg">
Είχα αποφασίσει να ψηφίσω υπέρ του κ. Prodi ως Πρόεδρου της Ευρωπαϊκής Επιτροπής επειδή ήμουν ικανοποιημένη, ταυτόχρονα, με την ταχύτητα και την αποτελεσματικότητα με τις οποίες το Συμβούλιο έλαβε την απόφασή του και το ευρωπαϊκό ανάστημα ενός ατόμου που με επιδεξιότητα και μεγάλη ικανότητα διηύθυνε μία αριστερή ιταλική κυβέρνηση υπό δύσκολες συνθήκες και οδήγησε την Ιταλία στην ΟΝΕ.
<P>
Ωστόσο, η παρέμβαση που ακούσαμε χθες με ανησύχησε με αποτέλεσμα να απόσχω: το Ευρωπαϊκό Κοινοβούλιο, και ιδιαίτερα η ομάδα μου, η Σοσιαλιστική Ομάδα, τόνισε επανειλημμένα την ανάγκη επανισορρόπησης του οικονομικού και νομισματικού πυλώνα με ένα κοινωνικό πυλώνα και μία σταθερή δέσμευση υπέρ μίας πολιτικής Ευρώπης.
<P>
Όμως, χθες άκουσα ένα φιλελεύθερο πιστεύω το οποίο με φόβισε έντονα ότι η επανισορρόπηση αυτή δεν θα συμπεριληφθεί στην ημερήσια διάταξη της επόμενης Επιτροπής. Εξάλλου, θίγηκε και η κοσμική αντίληψή μου του δημοσίου βίου.
<P>
Για το λόγο αυτό απείχα ελπίζοντας ότι οι φόβοι μου αυτοί δεν θα δικαιολογηθούν και, εν πάση περιπτώσει, η επαγρύπνηση του επόμενου Κοινοβουλίου και η δέσμευσή του για μία κοινωνική Ευρώπη θα τους καταστήσουν άνευ αντικειμένου.

<SPEAKER ID=84 NAME="Lindqvist (ELDR), Bonde, Lis Jensen, Krarup και Sandbζk (I-EDN)">
Καταψηφίσαμε την τοποθέτηση του Romano Prodi στη θέση του Προέδρου της Επιτροπής για τους εξής λόγους:
<P>
Ο κ. Romano Prodi έχει εκφρασθεί υπέρ της εξέλιξης της ΕΕ προς την κατεύθυνση της ομοσπονδίας, ένα είδος Ηνωμένων Πολιτειών της Ευρώπης. Έχει επανειλημμένα υπογραμμίσει το αίτημα μίας κοινής άμυνας και, συνεπώς, της στρατιωτικοποίησης της ΕΕ. Είναι εντυπωσιακό πόσο συχνά στην ομιλία του και στις απαντήσεις που έδωσε σε ερωτήσεις συνέκρινε την ΕΕ με τις ΗΠΑ ώστε να δημιουργηθεί «ισορροπία στον Ατλαντικό». Είμαστε αντίθετοι με την εξέλιξη προς ένα «κράτος της ΕΕ» και θεωρούμε ότι η ευρωπαϊκή συνεργασία θα πρέπει να βασίζεται σε μία διακρατική, κυρίως, συνεργασία μεταξύ ανεξαρτήτων χωρών.
<P>
Είναι μεγάλες τώρα οι δυνατότητες να υλοποιηθούν, στα πλαίσια της εκλογής του Προέδρου της Επιτροπής και της ίδιας της Επιτροπής, μεταρρυθμίσεις που θα ενισχύσουν τη δημοκρατία στην ΕΕ. Η ΕΕ πρέπει να αποκτήσει μία σύγχρονη νομοθεσία σ' ό, τι αφορά τη διοίκηση και τη διαφάνεια, σύμφωνα με το σκανδιναβικό πρότυπο, με ανοιχτές συσκέψεις του Συμβουλίου Υπουργών, μία αρχή σ' ό, τι αφορά τη δημοσιότητα, η οποία θα παρέχει σε όλους το δικαίωμα να έχουν πρόσβαση στο περιεχόμενο των δημοσίων εγγράφων, των αρχείων όλων των θεσμικών οργάνων της ΕΕ και ελευθερία πληροφόρησης, δηλαδή το δικαίωμα παροχής πληροφοριών στα μμε και σε άλλους εκτός των θεσμικών οργάνων, αναφορικά με τις παρατυπίες και τα σφάλματα στον τομέα της διοίκησης.
<P>
Εκτός της μεταρρύθμισης που αποσκοπεί στην αύξηση της διαφάνειας, πρέπει να μεταρρυθμιστεί επίσης το σύστημα των προσλήψεων προσωπικού στα θεσμικά όργανα της ΕΕ. Οι προσλήψεις θα πρέπει να γίνονται κατόπιν αίτησης και να βασίζονται σε προσόντα και όχι σε πολιτικούς διορισμούς. Όλοι οι υπάλληλοι θα πρέπει να γνωρίζουν ότι προϋποθέσεις για την πρόσληψη θα είναι οι γνώσεις και τα προσόντα και όχι οι φιλίες και οι διασυνδέσεις.
<P>
Η Επιτροπή πρέπει να αποκεντρωθεί, ώστε να αποκτήσουν οι εργαζόμενοι ευθύνες και αρμοδιότητες στις οποίες θα μπορούν να ανταποκριθούν. Πρέπει να αντιστραφεί η τάση να συγκεντρώνονται οι ευθύνες σε λίγους. Πρέπει να πραγματοποιηθει μία μεταρρύθμιση στον τομέα του υπαλληλικού προσωπικού που θα συνεπάγεται την κατάργηση των κοινοτικών προνομίων. Είναι αδικαιολόγητο να αμοίβεται ένας υπάλληλος της ΕΕ, για την ίδια δουλειά που θα έκανε σε κάποιο κράτος μέλος, τρείς φορές περισσότερο απ' όσο θα αμοιβόταν εκεί, να έχει διπλωματική ιδιότητα με ποινική απαλλαγή και άλλα προνόμια.
<P>
Ο μισθός του Προέδρου της Επιτροπής πρέπει επίσης να μειωθεί πριν τον διορισμό. Ένας Επίτροπος πρέπει να έχει τον ίδιο μισθό που έχει ένας υπουργός της χώρας την οποία εκπροσωπεί. Οι δαπάνες μετακόμισης πρέπει να καταβάλονται έπειτα από υπολογισμό των δαπανών και όχι με έναν επιπλέον μισθό δύο μηνών, της τάξης των 360000, περίπου, κορωνών.
<P>
Η ΕΕ πρέπει να επικεντρωθεί στα μεγάλα θέματα, να κάνει έναν διαχωρισμό των μεγάλων από τα μικρά και να πραγματοποιήσει μία ουσιαστική μεταρρύθμιση αποκέντρωσης, η οποία θα συνεπάγεται ότι, θέματα τα οποία δεν πρέπει να αντιμετωπίζονται σε κοινοτικό επίπεδο θα επαναφερθούν στα κράτη μέλη. Όλες αυτές οι προτάσεις για μεταρρυθμίσεις πρέπει να πραγματοποιηθούν, όμως, καμία τέτοια υπόσχεση δεν έχει δοθεί.
<P>
Το όραμά μας είναι ελεύθεροι ευρωπαϊκοί λαοί σε μία Ευρώπη των δημοκρατιών και της πολυμορφίας. Δεν θέλουμε τις Ηνωμένες Πολιτείες της Ευρώπης, αλλά, την Ευρώπη των εθνών.

<SPEAKER ID=85 NAME="Mutin">
Μολονότι ότι μετά τη δήλωση στο Κοινοβούλιο δεν μπορούμε να αμφισβητήσουμε τη βούληση του κ. Romano Prodi να εξυγιάνει και να βελτιώσει τη λειτουργία της Επιτροπής, δεν μπορούμε εξίσου να αμφιβάλουμε για τη βούλησή του να συνεχίσει την οικοδόμηση μίας φιλελεύθερης Ευρώπης στην οποία η πλευρά των εργαζομένων δεν λαμβάνεται υπόψη: ούτε μία λέξη για τον κοινωνικό διάλογο, ούτε μία λέξη για τη δημόσια υπηρεσία, ούτε μία λέξη για την ανάγκη δημιουργίας αυτού του πυρήνα των θεμελιωδών κοινωνικών δικαιωμάτων, χωρίς τα οποία θα έχουμε μετεγκαταστάσεις επιχειρήσεων διαμέσου του φορολογικού ντάμπινγκ. Το γεγονός ότι ο κ. Romano Prodi διορίσθηκε κυρίως από έντεκα σοσιαλιστικές ή σοσιαλδημοκρατικές κυβερνήσεις καθιστά εμφανές ότι η κοινωνική Ευρώπη δεν αποτελεί προτεραιότητα και ότι ο φιλελεύθερος προσανατολισμός δεν έχει εγκαταλειφθεί.
<P>
Ωστόσο, είμαι πεπεισμένη ότι τα δικαιώματα των ευρωπαίων πολιτών θα προοδεύσουν μόνο με την προϋπόθεση ότι θα οικοδομήσουμε μια ισχυρή πολιτική Ευρώπη η οποία στηρίζεται στην αρχή της κοσμικότητας. Για το λόγο αυτό, πρέπει να αναζωογονηθεί η πόλωση μεταξύ Δεξιάς και Αριστεράς, να καταστεί το Κοινοβούλιο μία πραγματική πολιτική αρχή και να μην επιδιώκουμε την ομοφωνία όπως έκαναν οι κυβερνήσεις διορίζοντας τον κ. Romano Prodi. Αυτός είναι ο λόγος για τον οποίο τάσσομαι κατά του διορισμού του επικεφαλής της Επιτροπής.

<SPEAKER ID=86 NAME="Pailler">
Έκανα το σφάλμα να πιστεύω ότι προκειμένου να εξέλθουμε από τη θεσμική και πολιτική κρίση που προκάλεσε η παραίτηση της Επιτροπής, με υπόβαθρο τον πόλεμο του Κοσσυφοπεδίου, ο μελλοντικός Πρόεδρός της, κ. Romano Prodi, θα μας εξήγγειλε ένα φιλόδοξο πρόγραμμα.
<P>
Δυστυχώς, εκτός από ορισμένες γενικότητες και την υπόσχεση για μία αυστηρή και διαφανή διαχείριση, κυρίως βρήκα λόγους για ανησυχίες.
<P>
Εκθειάζοντας με τη σειρά του, μετά τον Jacques Delors και τον πολύ φιλελεύθερο Επίτροπο Bangemann, το μύθο της παντοδυναμίας του Ίντερνετ και των λεωφόρων της πληροφορίας, μας υπόσχεται τον παράδεισο: «να γεφυρώσουμε το χάσμα που μας χωρίζει από τις Ηνωμένες Πολιτείες».
<P>
Προκειμένου να αποκριθούμε σε αυτές τις διεθνείς προκλήσεις οφείλουμε μοιραία «να μεταρρυθμίσουμε τον κόσμο του welfare» , «να αναθεωρήσουμε τους κανόνες της αγοράς εργασίας και της αγοράς των επαγγελμάτων, προκειμένου να μειώσουμε τα εμπόδια στην πρόσβαση στην αγορά και [...] να δημιουργήσουμε απασχόληση η οποία αντιδρά περισσότερο στην οικονομική ανάπτυξη»!
<P>
Αυτό βέβαια, μας λέει ακόμη ο κ. Prodi, θα μας επιβάλλει «να ελαφρύνουμε την παρουσία των δημοσίων διοικήσεων». Παρά την πρώτη οδυνηρή αποτυχία της Πολυμερούς Συμφωνία για τις Επενδύσεις (AMI), ο κ. Prodi υιοθετεί την ιδεολογία του Επιτρόπου Leon Brittan: «Η Ευρωπαϊκή Ένωση οφείλει να συνεχίσει την πολυεθνική ελευθέρωση στο πλαίσιο του ΠΟΕ. Επιθυμούμε να αποτρέψουμε κάθε τάση προστατευτισμού...». Όπως και οι Ηνωμένες Πολιτείες, η μελλοντική Επιτροπή θα θεωρήσει ως προστατευτικές τις κοινωνικές και περιβαλλοντικές ρήτρες; Εντούτοις, επείγει να θεσπισθούν στους εμπορικούς μηχανισμούς προκειμένου η παγκοσμιοποίηση να στηριχθεί στη συνεργασία και την αλληλεγγύη με τις φτωχότερες χώρες και περιοχές.
<P>
Όμως, η χαριστική βολή σε ένα προοδευτικό ευρωπαϊκό σχέδιο βρίσκεται, ίσως, στη σύλληψη την οποία έχει όσον αφορά την ευρωπαϊκή κουλτούρα που φαίνεται να την εξομοιώνει με το παρελθόν και να την περιορίζει σε μία μόνο κληρονομιά. Όσον αφορά το μέλλον στρέφεται προς την «ισχύ της αμερικανικής κουλτούρας, με την ευρεία έννοια του όρου, [η οποία] εκφράζεται συμβολικά με τα μέσα μαζικής ενημέρωσης, πράγματι, θεωρείται από ορισμένους ως ικανή να αποτελέσει τη μοναδική αναφορά για την Ευρώπη η οποία αναζητά τη ψυχή της. Δεν υπάρχει τίποτα το σκανδαλώδες στην υπόθεση αυτή...!» Με άλλα λόγια λίγους μήνες μετά τις διαπραγματεύσεις στους κόλπους του ΠΟΕ, η Ευρώπη σύμφωνα με τον κ. Prodi συνθηκολογεί πριν ακόμη ξεκινήσει την πολιτική μάχη!
<P>
Ευελιξία και προσαρμοστικότητα της εργασίας, δυσπιστία έναντι των δημοσίων υπηρεσιών, υποταγή στην αμερικανική κουλτούρα, ιδού ο ευρωπαϊκός φιλελεύθερος ύμνος του κ. Romano Prodi.
<P>
Συνεπώς, καταψήφισα το διορισμό του ως Προέδρου της Επιτροπής.

<SPEAKER ID=87 NAME="Παπακυριαζής">
Η έγκριση του κ. Prodi ως Προέδρου της Ευρωπαοκής Επιτροπής (την οποία πολύ ευχαρίστως υπερψηφίζω) από το Ευρωπαοκό Κοινοβούλιο σήμερα ανοίγει μία νέα εποχή για την Ευρωπαοκή «Ενωση, στην κρίσιμη καμπή που διέρχεται η Ευρώπη και ο κόσμος ολόκληρος. Σε συνδυασμό και με τις ευρωεκλογές της 13ης Ιουνίου 1999, η Ευρωπαοκή «Ενωση χρειάζεται να επιβεβαιώσει την αταλάντευτη προσήλωσή της στις αρχές της δημοκρατίας, της αλληλεγγύης, της δικαιοσύνης, της διαφάνειας, της σταθερότητας και της ειρήνης.
<P>
Οι πολίτες της Ευρώπης (των 15 χωρών μελών αλλά και των υπό ένταξη χωρών, της Ανατολικής Ευρώπης και της Κύπρου) προσδοκούν και αξιώνουν η Ευρωπαοκή «Ενωση να γίνει «Ενωση πραγματική, πολιτική και κοινωνική, με κύρος και ισχύ, ώστε να μπορεί να έχει πρωταγωνιστικό παγκόσμιο ρόλο μπροστά στο 2000.

<SPEAKER ID=88 NAME="Spiers">
Ψήφισα υπέρ της έγκρισης του διορισμού του κ. Prodi, αλλά με ορισμένες επιφυλάξεις.
<P>
Πρώτη προτεραιότητα του νέου Προέδρου της Επιτροπής θα πρέπει να είναι η διασφάλιση καλού διαχειριστικού και οικονομικού ελέγχου στους κόλπους της Επιτροπής και όχι η αύξηση της ευρωπαϊκής ολοκλήρωσης ή η οικοδόμηση μιας ομοσπονδιακής Ευρώπης. Για να δημιουργήσω μία φράση, η Ευρωπαϊκή Ένωση θα πρέπει να κάνει λιγότερα αλλά καλύτερα.

<SPEAKER ID=89 NAME="Theorin PSE)">
Δεν δέχομαι, έστω κι αν ψήφισα υπέρ του κ. Prodi για τη θέση του Προέδρου της Επιτροπής, τις απόψεις του, με τον έντονα ομοσπονδιακό προσανατολισμό για μία κοινή άμυνα και κοινούς φόρους, τις οποίες εξέφρασε στις προγραμματικές δηλώσεις του. Η Σουηδία έχει ενταχθεί σε μία διακρατική συνεργασία, όχι σε μία ομοσπονδία. Επίσης, κατά την άποψη μου, ο κ. Prodi δεν εκπροσωπεί την κλασσική σοσιαλδημοκρατική πολιτική, κάτι που θα το προτιμούσα.

<SPEAKER ID=90 NAME="Valverde Lσpez">
Το γενικό περιεχόμενο της ομιλίας επί των προθέσεων του κ. Prodi μπορεί να υποστηριχθεί από αυτό το Κοινοβούλιο. Τώρα όμως, προσήκει να σταθούμε ιδιαιτέρως σε μερικές γενικές κατευθύνσεις προκειμένου να αποφύγουμε τις αμφισημίες στη θεσμική ερμηνεία. Συμμερίζομαι απόλυτα τη θέση ότι είναι αναγκαίο να οριοθετήσουμε τις πολιτικές και διοικητικές ευθύνες στην Ευρωπαϊκή Επιτροπή. Η Επιτροπή θα έπρεπε να ελέγξει τα αρχεία της και θα έβρισκε επερωτήσεις και προτάσεις ψηφισμάτων του βουλευτή που υπογράφει, στις οποίες πρότεινε να γίνει επεξεργασία ενός Κανονισμού νομοθετικής διαδικασίας και διοικητικής δικαιοσύνης για την οριοθέτηση των ευθυνών και για την παροχή νομικής ασφάλειας στους πολίτες. Στην θεωρητική παράδοση των εθνικών κρατών δικαίου, οριοθετούνται ξεκάθαρα οι ευθύνες της κυβέρνησης και της διοίκησης.
<P>
Αλλο βασικό θέμα έιναι η διατήρηση της συλλογικής ευθύνης του Συλλογικού Οργάνου των Επιτρόπων. Μπορούν και πρέπει να οριοθετηθούν οι προσωπικές αρμοδιότητες των Επιτρόπων, χωρίς όμως να εγκαταλείψουμε κατ'ουδένα τρόπο την αρχή της συλλογικής ευθύνης. Η αποδοχή της ατομικής μομφής κατά ενός Επιτρόπου θα συνιστούσε το θάνατο της ανεξαρτησία της Ευρωπαϊκής Επιτροπής. Υπεραμύνθηκα επίσης σε διάφορες περιπτώσεις της ανάγκης αυστηρού σεβασμού της ηθικής υποχρέωσης των Επιτρόπων για διατήρηση της αναγκαίας ανεξαρτησίας απάντι στις κυβερνήσεις. Οι Επίτροποι πρέπει να μεριμνούν για το γενικό καλό της Ευρωπαϊκής Ένωσης και δεν καταλαμβάνουν τη θέση τους για να υπερασπίσουν μέχρις εσχάτων και κατά προτεραιότητα τη χώρα καταγωγής τους. Οι εθνικιστικές δηλώσεις των Επιτρόπων θα πρέπει να επισύρουν το αίτημα από πλευράς Προέδρου για παραίτηση από την Επιτροπή. Με το αυτό πνεύμα θα πρέπει τα πολιτικά συμβούλια των Επιτρόπων να έχουν υπερεθνική δομή, όπως υποστηρίζω εδώ και χρόνια.
<P>
Η Επιτροπή επίσης πρέπει να προφυλαχθεί από την διαστροφική τάση, παρότι την προωθούν εξέχουσες προσωπικότητες, να προσπαθεί να αντιπροσωπεύει το πλειοψηφικό πολιτικό ρεύμα στο Ευρωπαϊκό Κοινοβούλιο. Θα ήταν σα να διαστρεβλώνουμε τη φύση των θεσμικών οργάνων. Το Ευρωπαϊκό Κοινοβούλιο δεν έχει λόγο να υποστηρίζει την Ευρωπαϊκή Επιτροπή βάσει του πολιτικού του χρώματος. Το μεγαλείο και το μεγάλο πλεονέκτημα του Ευρωπαϊκού Κοινοβουλίου σε σχέση με τα εθνικά κοινοβούλια είναι ότι όλοι εδώ είμαστε αντιπολίτευση. Καμία πολιτική Ομάδα δεν έχει την υποχρέωση να διατηρεί στη θέση της την Επιτροπή. Η νομοθετική εξουσία πρέπει να ελέγχει, με πάσα ελευθερία, την εκτελεστική. Ούτε θα πρέπει η νέα Επιτροπή να εκχωρήσει έστω και την ελάχιστη από την ικανότητα νομοθετικής πρωτοβουλίας.
<P>
Κύριε Prodi, ως πεπεισμένος ευρωπαϊστής, εμπιστεύομαι πλήρως την μελλοντική δράση σας για τη συνέχιση της εμβάθυνσης της πρωτοτυπίας των θεσμικών οργάνων της Ευρωπαϊκής Ένωσης και για την αποφυγή της διαστρέβλωσής της.
<P>
Έκθεση Rothley (A4-0267/99)
<SPEAKER ID=91 LANGUAGE="EN" NAME="Cox">
Κυρία Πρόεδρε, προφανώς σε αυτό το Σώμα είμαστε κοινοβουλευτικοί και δημοκράτες. Ως δημοκράτης πρέπει να αποδεχτώ το αποτέλεσμα της ψηφοφορίας για την έκθεση Rothley, έστω και αν δεν συμφωνώ με αυτή. Ως κοινοβουλετικός πρέπει να αποδεχτώ το γεγονός ότι μερικές φορές χρησιμοποιούμε τις διαδικασίες, για να προωθήσουμε ή να προστατέψουμε τους εαυτούς μας από συγκεκριμένες ψηφοφορίες.
<P>
Θέλω να εκφράσω τη βαθύτατη απογοήτευσή μου που χθες, στις αρχές, όταν η Ομάδα μου παρουσίασε στους προέδρους των άλλων Ομάδων την πιθανότητα εξεύρεσης ενός λογικού τρόπου για να προχωρήσουμε, δια του οποίου θα συνεδρίαζε άποψε και στη συνέχεια αύριο το Συμβούλιο και θα μπορούσαμε να αποφασίσουμε επί του θέματος με έναν περισσότερο αποτελεσματικό τρόπο, ορισμένοι συνάδελφοι χρησιμοποιήσαν διαδικασίες αυτού του Σώματος, για να μπλοκάρουν αυτήν την πιθανότητα.
<P>
Εκφράζω κυρίως τη βαθύτατη απογοήτευσή μου για την τροπολογία αριθ. 27 εξ ονόματος της κ. Green και του κ. Cot, που απάλειψαν το άρθρο 1 από την έκθεση Rothley και ipso facto απάλειψαν κάθε πιθανότητα τροπολογίας από την Ομάδα των Φιλελευθέρων. Η εν λόγω Τροπολογία επεδίωκε την αντιμετώπιση πολλών φόβων που είχαν εκφράσει οι βουλευτές ως ελλείψεις στην ανταπόκριση του Συμβουλίου. Για παράδειγμα, έθεσε τους ευρωβουλευτές σε ίση βάση με τους εκπροσώπους των εθνικών κοινοβουλίων σε ό, τι αφορά διάφορες αποζημιώσεις και δαπάνες. Περιελάμβανε ρήτρες για τα αποκτηθέντα δικαιώματα, όπως τη «ρήτρα προϋπάρχοντος δικαιώματος». Περιελάμβανε επιλογές για πρόωρη συνταξιοδότηση, που πολλοί βουλευτές είπαν ότι επιθυμούσαν. Περιελάμβανε την πλήρη προστασία των αποκτηθέντων δικαιωμάτων συνταξιοδότησης, των υφιστάμενων δικαιωμάτων συνταξιοδότησης των βουλευτών και άλλων επίσης στοιχείων. Όλα αυτά ήταν μια γνήσια προσπάθεια αναγνώρισης ότι η έκθεση Rothley που είχε απλοποιηθεί τον περασμένο Δεκέμβριο δεν θα κέρδιζε την ομόφωνη έγκριση του Συμβουλίου, ότι το κείμενο του Συμβούλιου της περασμένης εβδομάδας σαφώς δεν θα κέρδιζε την υποστήριξη του Σώματος. Και αυτό το via media που επιχειρήσαμε να παρουσιάσουμε - και για το οποίο ως δημοκράτες έπρεπε να αποδεχτούμε ότι νικήσαμε ή ηττηθήκαμε - εξαλείφθηκε από μία διαδικασία που με αηδιάζει.

<SPEAKER ID=92 LANGUAGE="EN" NAME="Green">
Κυρία Πρόεδρε, σαφέστατα, όπως ανέφερε ο κ. Cox, η τροπολογία που υπέβαλα εξ ονόματος της Ομάδας του Ευρωπαϊκού Σοσιαλιστικού Κόμματος υπεβλήθη από την Ομάδα του Ευρωπαϊκού Σοσιαλιστικού Κόμματος. Έβαλα ως επικεφαλής το όνομά μου σε αυτή, αλλά για τα πρακτικά, την καταψήφισα.

<SPEAKER ID=93 NAME="Cox">
Κυρία Πρόεδρε, αυτό δεν το ήξερα. Ευχαριστώ την κ. Green για την εξήγηση αυτή. Εγώ προσωπικά είχα καταλάβει ότι αυτή ήταν η θέση της. Την ευχαριστώ που το ξεκαθάρισε. Εξακολουθεί να με απογοητεύει η διαδικασία, αλλά επιθυμώ τουλάχιστον να καταγραφεί στα πρακτικά ότι εκτιμώ τα όσα είπε η κ. Green.

<SPEAKER ID=94 LANGUAGE="EN" NAME="Green">
Κυρία Πρόεδρε, θα ήθελα να καταγραφεί στα πρακτικά και η δική μου αίσθηση αηδίας για ό, τι συνέβη.

<SPEAKER ID=95 LANGUAGE="FR" NAME="Berthu">
Κυρία Πρόεδρε, η Ομάδα Ευρώπη των Εθνών δεν συμφωνούσε με το σχέδιο ενιαίου καθεστώτος για τους ευρωβουλευτές, που η Συνέλευσή μας υιοθέτησε στις 3 Δεκεμβρίου 1998. Κρίναμε, πράγματι, τότε, και κρίνουμε ακόμη σήμερα, ότι τα μέλη του Ευρωπαϊκού Κοινοβουλίου εκπροσωπούν τους αντίστοιχους λαούς και ότι το καθεστώς τους πρέπει να παραμείνει εθνικό.
<P>
Από της 3ης Δεκεμβρίου, το Συμβούλιο εξέτασε το σχέδιο του Ευρωπαϊκού Κοινοβουλίου και, δυστυχώς, ενέκρινε τις βασικές αρχές του. Κατά το Συμβούλιο τα μέλη του Ευρωπαϊκού Κοινοβουλίου θα πρέπει από τούδε να αμείβονται από τον κοινοτικό προϋπολογισμό και όχι πλέον από τη χώρα προέλευσής τους. Εξάλλου, θα πρέπει να καταβάλουν φόρο εισοδήματος υπέρ των Κοινοτήτων με συνθήκες όμοιες προς εκείνες των ευρωπαίων υπαλλήλων. Προβλέπεται μόνο η δυνατότητα διατήρησης του εθνικού καθεστώτος φορολόγησης, στο πλαίσιο προσωρινής παρέκκλισης, για τις χώρες που θα ζητήσουν τούτο ρητά.
<P>
Αυτό το τροποποιημένο σχέδιο φαίνεται εξίσου απαράδεκτο. Είναι απόλυτα απαράδεκτο τα μέλη του Ευρωπαϊκού Κοινοβουλίου να αμείβονται από κάποιον άλλο εκτός από το λαό τον οποίο εκπροσωπούν. Είναι εξίσου απαράδεκτο να υπάγονται σε ένα φορολογικό καθεστώς διαφορετικό από εκείνο το οποίο ισχύει για τους συμπατριώτες τους και κυρίως εάν, επιπλέον, το φορολογικό αυτό καθεστώς είναι ελαφρύ όπως στην περίπτωση αυτή. Εκδήλως, η μεταρρύθμιση αυτή ως στόχο έχει να αποσπάσει τους ευρωβουλευτές από την άμυνα των λαών τους και να τους συνδέσει με την άμυνα του υπερεθνικού συστήματος το οποίο θα τους θρέφει.
<P>
Είναι αρκετά δύσκολο να κατανοηθούν τα βαθύτερα κίνητρα του Συμβουλίου, το οποίο αποδέχεται ένα κείμενο που βρίσκεται σε τόσο μεγάλη αντίθεση με τα συμφέροντα των κρατών μελών εκτός και εάν αποδέχεται σιωπηρά, και αυτό, την οικοδόμηση ενός ευρωπαϊκού υπερκράτους. Η ερμηνεία αυτή μου φαίνεται, δυστυχώς, ορθή γιατί επιβεβαιώνεται από πολυάριθμες άλλες ενδείξεις. Για άλλη μια φορά, βλέπουμε τις κυβερνήσεις να παίζουν ένα διπλό ρόλο και να προωθούν, με κρυφά μέσα, ένα σύστημα το οποίο οι πολίτες δεν θα αποδέχονταν εάν είχε ζητηθεί η γνώμη τους μέσα σε μία κατάσταση διαφάνειας.

<SPEAKER ID=96 LANGUAGE="DE" NAME="Breyer">
Κυρία Πρόεδρε, θέλω να κάνω μια προσωπική δήλωση. Ψήφισα κατά της πρότασης του κ. Rothley, επειδή λυπάμαι που δεν κάναμε δεκτό το έγγραφο του Συμβουλίου. Χάσαμε έτσι τη μεγάλη ευκαιρία να επιτύχουμε στο τέλος της κοινοβουλευτικής περιόδου επιτέλους τη θέσπιση του καθεστώτος. Όλοι γνωρίζετε πόσο δύσκολη είναι η προώθηση ενός καθεστώτος κατά τη νέα κοινοβουλευτική περίοδο. Είναι σχεδόν αδύνατον. Φοβάμαι ότι οι ενέργειες του Κοινοβουλίου είχαν ως αποτέλεσμα απλώς μία αναβολή. Μου φάνηκε σωστό που επιτέλους κινητοποιήθηκε το ζήτημα του καθεστώτος και η ρήση «τα ίδια χρήματα σε όλους» αφορά εξ ίσου και το Συμβούλιο Υπουργών. Και εκεί γίνεται ίση εργασία με διαφορετικές αμοιβές. Υπάρχουν εκατοντάδες δημοσιογράφων που κάνουν την ίδια εργασία και παίρνουν διαφορετικούς μισθούς.
<P>
Θεωρώ ότι ο συμβιβασμός ήταν βιώσιμος, ακόμη κι αν θα σήμαινε - πράγμα ασφαλώς όχι καλό - ότι οι Σουηδοί, Δανοί και Βρετανοί βουλευτές θα φορολογούνταν με βάση τους νόμους της πατρίδας τους. Μου δόθηκε όμως η εντύπωση ότι εδώ το ζητούμενο ήταν εντελώς διαφορετικό και ότι συνίστατο στην επίτευξη κι άλλης αναβολής του καθεστώτος των βουλευτών. Αυτό μου προξένησε μεγάλη λύπη. Γι' αυτό καταψήφισα το σχέδιο του κ. Rothley και θα είχα ευχαρίστως ψηφίσει υπέρ της πρότασης του Συμβουλίου.

<SPEAKER ID=97 LANGUAGE="EN" NAME="McKenna">
Κυρία Πρόεδρε, όπως η κ. Breyer, θα ήθελα και εγώ να πω ότι πρόκειται για μία χαμένη ευκαιρία. Αν και πολλοί εξέφρασαν την απογοήτευσή τους, δεν ξέρω πως θα πάμε στο εκλογικό σώμα να αιτιολογήσουμε ότι κατά βάση τα πράγματα παραμένουν τα ίδια. Ανθρωποι που δεν θέλουν να αλλάξει το σύστημα σαμποτάρισαν εσκεμμένα την τροπολογία της Ομάδας των Φιλελευθέρων και της Ομάδας των Πρασίνων. Αν και θα είχα πολλά προβλήματα με την ιδέα ενός φορολογικού συστήματος της ΕΕ - δεν πρόκειται για κάτι που θα μπορούσα να υποστηρίξω - ή με την αύξηση των μισθών μας, είναι ανάγκη να ασχοληθούμε με τον τρόπο κατανομής των δαπανών σε αυτό το Κοινοβούλιο.Τι λάθος υπάρχει στην ύπαρξη ενός συστήματας σύμφωνα με το οποίο πρέπει κανείς να λογοδοτεί για τις δαπάνες του; Τώρα θα πρέπει τον Ιούνιο να ψάξουμε για ψήφους από το εκλογικό σώμα. Όλοι επικεντρώνουν την προσοχή τους στον τρόπο που λειτουργεί το σύστημα επιστροφής χρημάτων σε αυτό το Κοινοβούλιο. Θα πρέπει να ψάξουμε για αλλαγές. Σήμερα ήταν μία θαυμάσια ευκαιρία. Την χάσαμε εξαιτίας πολιτικών ελιγμών στους κόλπους του Κοινοβουλίου. Θα είναι δύσκολο να αιτιολογήσουμε τη θέση μας. Για αυτόν τον λόγο καταψήφισα την έκθεση Rothley. Θα είχα πολλά προβλήματα με μία αύξηση των μισθών ή με την ιδέα ενός φορολογικού συστήματος για όλη την Ευρώπη. Αυτό είναι το χείλος του γκρεμού. Δεν συμφωνώ με ένα εναρμονισμένο φορολογικό σύστημα ή - όπως λέει ο κ. Berthu - με πολλές από τις εναρμονίσεις που συμβαίνουν στους κόλπους της Ευρωπαϊκής Ένωσης.
<P>
Καταψήφισα τον κ. Prodi γιατί είναι καθ'όλα φεντεραλιστής και επίσης γιατί είναι υπέρ της στρατιωτικοποίησης της ΕΕ, γεγονός που δεν εγκρίνω. Για αυτόν τον λόγο ψήφισα εναντίον του.

<SPEAKER ID=98 LANGUAGE="EN" NAME="Donnelly, Brendan">
Κυρία Πρόεδρε, συνήθως δεν αιτιολογώ ψήφους αλλά για αυτήν την περίπτωση θα το κάνω, γιατί αυτή μπορεί ίσως να είναι μία από τις τελευταίες ενέργειες αυτού του Κοινοβουλίου και θέλω να αποφύγω οποιαδήποτε πιθανή παρεξήγηση για αυτό που ίσως είναι μια διφορούμενη ψηφοφορία. Πράγματι καταψήφισα την έκθεση Rothley γιατί έχω την άποψη ότι παρά τα σφάλματά της θα έπρεπε να είχαμε εγκρίνει το προτεινόμενο Καθεστώς των Βουλευτών που προήλθε από το Συμβούλιο.
<P>
Λυπάμαι που έχω αυτήν την άποψη, γιατί ο κ. Rothley είναι ένας εξέχων βουλευτής αυτού του Κοινοβουλίου, ο οποίος έχει συνεισφέρει σημαντικά με το έργο του. Υποστηρίζω πάντοτε αρκετά την ιδέα ότι το Κοινοβούλιο θα πρέπει να υποστηρίξει τα δικαιώματα και τη θέση του έναντι των άλλων θεσμικών οργάνων. Αλλά σε αυτή την περίπτωση, κυρίως ενόψει των επερχόμενων εκλογών, είχα την άποψη ότι ήταν καλύτερο για μας να ξεπεράσουμε αυτό το ζήτημα. Είχα πάντοτε την άποψη ότι το Κοινοβούλιο πρέπει αυστηρά και σκληρά να υπερασπιστεί τα συνταγματικά και νομικά του δικαιώματα. Ωστόσο, όταν πρόκειται για τα δικά του προσωπικά δικαιώματα, τα δικαιώματα των βουλευτών του - κυρίως τα οικονομικά δικαιώματα των μελών του - το Κοινοβούλιο θα ήταν καλό να προχωρά πιο μαλακά.Υπάρχει μια διαφορά μεταξύ των δυό. Αν με ρωτούσαν τι χρειάζεται το Κοινοβούλιο, δεν πιστεύω ότι είναι οι περισσότερο επίσημες εξουσίες. Πιστεύω ότι πρέπει να έλθει πιο κοντά στο μυαλό, την καρδιά και το πνεύμα του εκλογικού σώματος. Φοβάμαι ότι η αναβολή του Καθεστώτος μπορεί να το εμποδίσει.
<P>
Γνωρίζω, κυρία Πρόεδρε, ότι εσείς έχετε μία διαφορετική άποψη. Λυπάμαι που σε αυτήν την περίπτωση πρέπει να διαφοροποιηθώ. Πάντοτε έτρεφα για σας μεγάλο πολιτικό και προσωπικό σεβασμό. Αλλά σε αντίθεση με εκείνους που καταψήφισαν την έκθεση Rothley, εγώ το έκανα γιατί πιστεύω ότι το Ευρωπαϊκό Κοινοβούλιο πρέπει να είναι περισσότερο ισχυρό, να ασκεί μεγαλύτερη επιρροή και να διαδραματίζει μεγαλύτερο ρόλο στην Ευρωπαϊκή Ένωση. Ήταν προσωπική μου άποψη ότι καταψηφίζοντας την έκθεση Rothley θα μπορούσα να υπηρετήσω έναν πολιτικό στόχο.

<SPEAKER ID=99 LANGUAGE="FR" NAME="Fabre-Aubrespy">
Κυρία Πρόεδρε, αναφορικά με τη διαδικασία, θα ήθελα να παρατηρήσω στον κ. Cox και στην κ. Green, μολονότι έχουν αποχωρήσει, ότι είχα καταθέσει, στις 3 Δεκεμβρίου, τροπολογία του ιδίου τύπου όπως και οι σφαιρικές τροπολογίες, οι οποίες αποτέλεσαν αντικείμενο μακρών συζητήσεων, και ότι η εν λόγω τροπολογία, τότε - πιθανόν επειδή προήρχετο από εμένα - χαρακτηρίσθηκε απαράδεκτη.
<P>
Προσωπικά, σχετικά με την έκθεση Rothley, θα ήθελα να πω ότι οι μάσκες έπεσαν. Η πλειοψηφία των μελών του Ευρωπαϊκού Κοινοβουλίου - 376 βουλευτές - έδειξαν ότι στην πραγματικότητα δεν επιθυμούν να αλλάξει το σύστημα της επιστροφής των εξόδων ταξιδιού. Γιατί περί τούτου πρόκειται.
<P>
Όταν, στις 3 Δεκεμβρίου, λέχθηκε ότι η Συνθήκη του Αμστερνταμ έδιδε τη δυνατότητα στο Κοινοβούλιο, για πρώτη φορά στην ιστορία του, να θεσπίσει ένα ενιαίο καθεστώς για τα μέλη του, ότι το καθεστώς αυτό έπρεπε να τεθεί σε ισχύ μόλις η κύρωση της Συνθήκης του Αμστερνταμ θα παρείχε τη νομική βάση η οποία είναι απαραίτητη για την υιοθέτησή του, δινόταν η εντύπωση ότι είμαστε έτοιμοι να υιοθετήσουμε ένα καθεστώς.
<P>
Όμως, όταν σήμερα απορρίπτουμε την υπ'αριθ. 18 τροπολογία μας, η οποία έλεγε ότι είμαστε διατεθειμένοι να καταβάλουμε κάθε προσπάθεια προκειμένου το καθεστώς αυτό να τεθεί σε ισχύ στις αρχές της επόμενης νομοθετικής περιόδου, ρίχνουμε τις μάσκες και το κάνουμε την ίδια ημέρα. Την ίδια εβδομάδα θεσπίζουμε ένα νέο τρόπο επιστροφής των εξόδων ταξιδιού, δήθεν βασιζόμενο στις πραγματικές δαπάνες, τη στιγμή που διατηρεί ένα κατ' αποκοπήν χαρακτήρα.
<P>
Αυτός είναι ο λόγος για τον οποίο καταψηφίσαμε την έκθεση Rothley. Το Κοινοβούλιο δεν θέλει να ρίξει φως προκειμένου να καταστεί διαφανές το καθεστώς των αποζημιώσεων των μελών του, πράγμα το οποίο είναι ιδιαίτερα σκανδαλώδες έναντι της κοινής γνώμης.

<SPEAKER ID=100 NAME="Andersson, Hulthιn, Lφφw, Palm και Sandberg-Fries">
Τα σημερινά συστήματα αποζημιώσεων είναι εξωφρενικά, ειδικά όσον αφορά τις αποζημιώσεις ταξιδίου. Είναι απαραίτητο να επέλθει μία αλλαγή και να βρεθεί λύση σ' αυτό το ζήτημα ώστε να μπορέσουμε να διορθώσουμε τους παραλογισμούς, αλλά και διότι υπάρχουν άλλα, σημαντικά θέματα με τα οποία πρέπει να ασχοληθεί το Ευρωπαϊκό Κοινοβούλιο από τους μισθούς των βουλευτών του.
<P>
Στηρίζουμε τον συμβιβασμό που επετεύχθη στο Συμβούλιο τον Απρίλιο. Θέλουμε να υπάρχει ένας ισότιμος κανονισμός ο οποίος θα παρέχει σε όλους τους βουλευτές τον ίδιο μισθό, αλλά, με τη δυνατότητα να φορολογούνται στις χώρες τους.

<SPEAKER ID=101 NAME="Blak, Iversen, Kirsten Jensen και Sindal">
Οι Δανοί σοσιαλδημοκράτες στηρίζουν την τροποποιημένη πρόταση του Συμβουλίου για το καθεστώς των μελών, διότι πρέπει να μπει τάξη στο Ευρωπαϊκό Κοινοβούλιο πριν από τις εκλογές. Δεν υπάρχει καμία δυνατότητα να περιμένουμε και να διαπραγματευτούμε με το Συμβούλιο. Υπογράφουμε την πρόταση συνδιαλλαγής που πλησιάζει κάπως τον στόχο, με την ελπίδα τουλάχιστον να αποφύγουμε την πλήρη απόρριψη του όλου θέματος.

<SPEAKER ID=102 NAME="Donnelly, Alan">
Το Εργατικό Κόμμα του Ευρωπαϊκού Κοινοβουλίου άσκησε πίεση για τη μεταρρύθμιση όλων των θεσμικών οργάνων της ΕΕ. Πιέσαμε για περισσότερη διαφάνεια στο Συμβούλιο. Βρεθήκαμε στην πρώτη γραμμή για την εξασφάλιση διαφάνειας και καλύτερης διαχείρισης της Επιτροπής και τώρα πρέπει να βάλουμε σε τάξη τη δική μας οικία - το Κοινοβούλιο.
<P>
Οι εκπρόσωποι του Κόμματος των Εργατικών στο Ευρωπαϊκό Κοινοβούλιο έκαναν συνεχώς εκστρατείες για ένα συνεκτικό και διάφανο σύστημα στο πλαίσιο του οποίου θα μπορούσαν να εργάζονται οι ευρωβουλευτές.
<P>
Σήμερα το πρωί ψηφίσαμε, προσπαθώντας να εξασφαλίσουμε ότι θα θεσπιστούν συγκεκριμένα μέτρα το συντομότερο δυνατόν.
<P>
Βρεθήκαμε στην πρώτη γραμμή των μεταρρυθμίσεων και πιστεύουμε ότι θα πρέπει να καταλήξουμε σε συμπεράσματα σχετικά με αυτό το ζήτημα και να ξεκινήσουμε μία νέα εκλογική θητεία με την ύπαρξη ενός Καθεστώτος. Ασκησαμε πιέσεις για ένα διαφανές σύστημα πληρωμών των δαπανών ταξιδίων, ίσο μισθό για τους ευρωβουλευτές από όλες τις χώρες και μια σωστή μέθοδο άμεσης πληρωμής του προσωπικού.
<P>
Το Συμβούλιο είπε ότι θα κοιτάξει τις λεπτομέρειες εφαρμογής του καθεστώτος μαζί με το Κοινοβούλιο. Προσμένουμε να διαδραματίσουμε έναν ενεργό ρόλο σε αυτές τις περαιτέρω διαπραγματεύσεις τις νέες προσεχείς εβδομάδες.

<SPEAKER ID=103 NAME="Graenitz">
Απείχα της ψήφου σε όλες τις ψηφοφορίες, επειδή ως γνωστόν θα αποχωρήσω από το Ευρωπαϊκό Κοινοβούλιο και δεν θέλω να λάβω θέση ως προς το καταστατικό που θα αφορά τα μελλοντικά μέλη του Κοινοβουλίου.

<SPEAKER ID=104 NAME="Lage και Marinho">
Οι Πορτογάλοι σοσιαλιστές βουλευτές καταψήφισαν το ψήφισμα που εγκρίθηκε σήμερα από το Ευρωπαίκό Κοινοβούλιο επειδή αυτό αντιτάσσεται στην έναρξη ισχύος του καθεστώτος των βουλευτών με τη μορφή που αυτό είχε προταθεί από το Συμβούλιο Υπουργών, που θα σηματοδοτούσε μία ουσιαστική ενίσχυση της αξιοπιστίας του Ευρωπαϊκού Κοινοβουλίου.
<P>
Με τη διατήρηση του ισχύοντος καθεστώτος αναβάλλεται η ικανοποίηση μιας προσδοκίας που εδώ και καιρό έχει προβάλει το Ευρωπαϊκό Κοινοβούλιο: να κατοχυρωθεί επιτέλους η αρχή της ισότητας ανάμεσα σε όλους τους βουλευτές. Χαρακτηριστικό γνώρισμα του νέου καθεστώτος ήταν η αυστηρότητα και η διαφάνεια όσον αφορά τα δικαιώματα κι τις υποχρεώσεις όλων ανεξαιρέτως των εκλεγμένων αντιπροσώπων, παρέχοντας τη δυνατότητα να τελειώνουμε μια για πάντα με τις ασάφειες και τις εικασίες, που αποτελούν την αγαπημένη μέθοδο όλων εκείνων που επιδιώκουν, με τον τρόπο αυτό, να υποβαθμίσουν την αξία της πολιτικής δράσης.
<P>
Το Ευρωπαϊκό Κοινοβούλιο άφησε να χαθεί μια μοναδική ευκαιρία να διευθετήσει ένα θεμελιώδες ζήτημα που θα βοηθούσε να κατοχυρωθεί η εικόνα και η αξιοπρέπειά του, και επιπλέον σε μια περίοδο όπου παντού στην Ευρώπη γίνεται λόγος και προβάλλονται απαιτήσεις για διαφανή και αποτελεσματική λειτουργία όλων των κοινοτικών θεσμικών οργάνων.

<SPEAKER ID=105 NAME="Lagendijk">
Το αποτέλεσμα της ψηφοφορίας σήμερα, κατά την οποία η πλειοψηφία της συνέλευσής μας υποστήριξε την έκθεση Rothley, είναι, κατά τη γνώμη μας, μία ήττα. Η πλειοψηφία αυτή η οποία επικαλέσθηκε πάσης φύσεως επιχειρήματα νομικής τάξης ανησυχούσε, προ πάντων, για τη διατήρηση πάση θυσία των μισθών και των προνομίων μας. Από καιρού, μία πλειοψηφία του Κοινοβουλίου μας εκμεταλλεύεται την έλλειψη πρωτοβουλίας εκ μέρους του Συμβουλίου στο θέμα αυτό, προκειμένου να αιτιολογήσει την έλλειψη βούλησής της να θεσπισθεί το ενιαίο καθεστώς των ευρωβουλευτών.
<P>
Μετά από πολυετείς προσπάθειες, υπήρξε μία πρόταση σφαιρικά αποδεκτή και το Συμβούλιο φάνηκε έτοιμο να διαπραγματευθεί με το Κοινοβούλιο, μετά τη σημερινή ψηφοφορία, προκειμένου να εξευρεθεί συμβιβασμός.
<P>
Η απάντηση της πλειοψηφίας της συνέλευσής μας δεν βρίσκεται στο ύψος ούτε των δεσμεύσεών της έναντι των εκλογέων, ούτε των προσδοκιών της κοινής γνώμης. Μετά την παραίτηση της Επιτροπής, ύστερα από τα προβλήματα απάτης και κακής οικονομικής διαχείρισης, πώς μπορεί η πλειοψηφία του Ευρωπαϊκού Κοινοβουλίου να δικαιολογήσει ότι η συνέλευσή μας είναι ανίκανη να μεταρρυθμίσει οτιδήποτε το οποίο άπτεται των αποζημιώσεών μας και της οικονομικής διαχείρισης του οργάνου μας;
<P>
Η ομάδα μου θα συνεχίσει τον αγώνα τον οποίο ξεκίνησε εδώ και πολύ καιρό. Όμως, κάθε συνάδελφος ο οποίος υπερψήφισε την έκθεση Rothley θα πρέπει να αναλάβει τις ευθύνες του έναντι της κοινής γνώμης και της οπισθοδρόμησης που υπέστη το ενιαίο καθεστώς του ευρωβουλευτή.

<SPEAKER ID=106 NAME="Lindholm">
Ήταν πολλές και περίπλοκες οι διαδικασίες αναφορικά με την επίτευξη ενός κανονισμού για τους βουλευτές του Ευρωπαϊκού Κοινοβουλίου. Ως ο μόνος Σουηδός στην Επιτροπή του Κοινοβουλίου παρακολούθησα από πολύ κοντά επί 6 μήνες και συνέβαλα στις συζητήσεις, πέραν των άλλων υποβάλλοντας προτάσεις τροπολογίας σύμφωνα με την οπτική του Κόμματος του Περιβάλλοντος, δηλαδή όχι στην αποκοπή των βουλευτών από τους ψηφοφόρους τους και τα κράτη μέλη, θεσπίζοντας, μεταξύ άλλων, κοινοτικό μισθό, κοινοτικούς φόρους, κοινοτικές συντάξεις κ.ά.. Ως εκ τούτου, δεν θεωρώ ότι είναι επιθυμητό ένα καθεστώς που θα ρυθμίζει τα προαναφερθέντα.
<P>
Αντιθέτως, είναι αναγκαίο να τακτοποιηθούν τα υπερβολικά γενναιόδωρα επιδόματα, π.χ. σ' ό, τι αφορά τις δαπάνες ταξιδίου και τις δαπάνες γραμματειακής υποστήριξης, καθώς και να θεσπιστεί ένα σύστημα το οποίο θα συνεπάγεται ότι καταβάλλονται αποζημιώσεις για πραγματικές μόνο δαπάνες. Σύμφωνα με τον κανονισμό εργασίας αυτό μπορεί να γίνει οποτεδήποτε και χωρίς τη θέσπιση ενός καθεστώτος. Γι' αυτό, το γεγονός ότι το Κοινοβούλιο δεν έχει ρυθμίσει μέχρι στιγμής αυτό το θέμα είναι απαράδεκτο, διότι θα μπορούσε απλούστατα να είχε γίνει - αν υπήρχε η θέληση. Παραπέμποντας στα ανωτέρω καταψήφισα την έκθεση.

<SPEAKER ID=107 NAME="Lindqvist (ELDR), Eriksson, Seppδnen, Sjφstedt και Svensson (GUE/NGL), Holm και Schφrling (V), Bonde, Lis Jensen, Krarup και Sandbζk (I-EDN)">
Είναι θεμελιώδης πεποίθησή μας ότι τα μέλη του Ευρωπαϊκού Κοινοβουλίου εκλέγονται από τους λαούς των κρατών μελών για να εκπροσωπούν τα συμφέροντα των εκλογέων στην ΕΕ. Ως εκ τούτου, ο μισθός και η φορολόγηση των μελών του Ευρωπαϊκού Κοινοβουλίου αποτελεί εθνική υπόθεση. Κατά συνέπεια είμαστε κατά ενός κοινού ευρωπαϊκού μισθολογικού καθεστώτος για τα μέλη του Κοινοβουλίου. Είμαστε υπέρ της κατάργησης του παρόντος συστήματος μισθοδοσίας και έγκρισης δαπανών, το οποίο κάθε χρόνο συνεπάγεται ότι τα μέλη του Κοινοβουλίου λαμβάνουν σε αποζημιώσεις μεγάλα ποσά για δαπάνες που δεν έχουν πραγματοποιηθεί. Είναι λοιπόν αναγκαίο να καθοριστεί ένα νέο σύστημα μισθοδοσίας και έγκρισης δαπανών, όπου οι εγκρίσεις των δαπανών θα βασίζονται σε υπολογισμό και η αποζημίωση θα εξαρτάται από την υπογραφή μιας δήλωσης από τον βουλευτή ότι οι δαπάνες έχουν τελεστεί στο πλαίσιο της εκτέλεσης των καθηκόντων του.
<P>
Το Συμβούλιο επεξεργάστηκε την 26η Απριλίου 1999 ένα σχέδιο καθεστώτος βάσει του κειμένου του Ευρωπαϊκού Κοινοβουλίου. Στο σχέδιο το Συμβούλιο υποβάλλει μια σειρά προτάσεων για το καθεστώς, από τις οποίες προκύπτει μεταξύ άλλων ότι η αποζημίωση και η έγκριση θα γίνεται βάσει παραρτημάτων, υποβάλλονται επίσης προτάσεις για τον καθορισμό των συνθηκών εργασίας των βοηθών. Θεωρούμε ότι το κείμενο του Συμβουλίου αποτελεί σαφή βελτίωση του σχεδίου καθεστώτος του Ευρωπαϊκού Κοινοβουλίου που ψηφίστηκε στις 3 Δεκεμβρίου 1998. Συνεπώς θα στηρίξουμε τα τμήματα αυτά του σχεδίου που καθιστούν αυστηρότερο τον ισχύοντα κανονισμό αποζημίωσης και εγκαθιδρύουν ορθές συνθήκες εργασίας για τους βοηθούς. Μολαταύτα θέλουμε να υπογραμμίσουμε ότι ο μισθός των βουλευτών πρέπει να φορολογείται σε εθνικό επίπεδο και τα φορολογικά έσοδα να αποδίδονται στα κράτη μέλη. Είμαστε κατά ενός κοινοτικού φορολογικού συστήματος και γι' αυτό δεν μπορούμε να στηρίξουμε τη «ρήτρα διασφάλισης»του άρθρου 8 (6) όπου γράφει ότι τα έσοδα θα επαναπροωθούνται στον προϋπολογισμό της ΕΕ.
<P>
Η δική μας άποψη είναι ότι η ψήφιση του καθεστώτος αποτελεί ακόμη ένα βήμα προς την κατεύθυνση της σύστασης των Ηνωμένων Πολιτειών της Ευρώπης με το Ευρωπαϊκό Κοινοβούλιο ως νομοθέτη. Το σχέδιο έκθεσης του Rothley το δείχνει αυτό ξεκάθαρα και αποτελεί σαφές παράδειγμα πόσο πολύ έχει απομακρυνθεί το Ευρωπαϊκό Κοινοβούλιο από τα συμφέροντα των λαών. Το γεγονός ότι στηρίζουμε τμήματα του σχεδίου για ένα νέο καθεστώς οφείλεται αποκλειστικά και μόνο επειδή πιστεύουμε ότι αποτελεί προϋπόθεση, προκειμένου να υπάρξει κάθαρση στις πολυετείς απάτες και τη διασπάθιση των χρημάτων των φορολογουμένων από το Ευρωπαϊκό Κοινοβούλιο.

<SPEAKER ID=108 NAME="Martinez">
Η Συνθήκη του Αμστερνταμ προβλέπει ένα καθεστώς για τους ευρωβουλευτές. Το άρθρο 190, παράγραφος 5, της Συνθήκης περί ιδρύσεως της Ευρωπαϊκής Κοινότητας παρέχει αρμοδιότητες σχετικά με το θέμα αυτό στο Ευρωπαϊκό Κοινοβούλιο το οποίο θεσπίζει αυτό το καθεστώς.
<P>
Πολυάριθμοι Ισπανοί, Πορτογάλοι, και άλλοι συνάδελφοι συμφωνούν με αυτό όχι μόνο για ιδεολογικούς λόγους, αλλά ίσως ακόμη για λόγους συμφέροντος. Πράγματι, με βάση τα εθνικά καθεστώτα, υπήρχε μία διάκριση όσον αφορά τις αποζημιώσεις μεταξύ των γερμανών βουλευτών, των οποίων η ανθούσα οικονομία επιτρέπει γενναιόδωρες βουλευτικές αποζημιώσεις, και των πορτογάλων συναδέλφων, η φτωχή οικονομία των οποίων έχει ως αποτέλεσμα εξίσου φτωχικές κοινοβουλευτικές αποζημιώσεις.
<P>
Οι βουλευτές του εθνικού μετώπου στο εθνικό Κοινοβούλιο αντιτίθενται σε αυτό το ευρωπαϊκό καθεστώς γιατί κρίνουμε ότι υπάρχει νομικό κώλυμα.
<P>
Οι βουλευτές του Κοινοβουλίου του Στρασβούργου είναι, πράγματι, αντιπρόσωποι των 15 εθνικών λαών και όχι οι εκλεγμένοι αντιπρόσωποι ενός ευρωπαϊκού λαού. Αντιπροσωπεύουν 15 εθνικές κυριαρχίες και όχι μία ευρωπαϊκή κυριαρχία. Επιπλέον, η νομική βάση του Ευρωπαϊκού Κοινοβουλίου είναι μία διεθνής συνθήκη και όχι ένα κείμενο εσωτερικού δικαίου. Πρόκειται για ένα όργανο, ένα διακυβερνητικό οργανισμό, και όχι για ένα όργανο έρεισμα του οποίου είναι ένα σύνταγμα.
<P>
Η νομική φύση είναι, συνεπώς, διεθνής και όχι συνταγματική. Αυτός είναι ο λόγος για τον οποίο το καθεστώς του ευρωβουλευτή αποτελεί ένα ισχυρό πολιτικό πλήγμα κατά των νομικών κειμένων στα οποία στηρίζεται η ύπαρξή μας. Πρόκειται για το πρώτο στοιχείο ενός ευρωπαϊκού ομοσπονδιακού συντάγματος το οποίο προωθείται με τρόπο κρυφό και μυστικό. Τούτο είναι απολύτως απαράδεκτο από ένα Κοινοβούλιο. Μία συνέλευση, πράγματι, αντιπροσωπεύει το λαό. Όμως, εδώ η ευρωπαϊκή συνέλευση, στην πλάτη του λαού του επιβάλλει βαθμιαία ένα ομοσπονδιακό σύνταγμα το οποίο υπαγόταν στην αρμοδιότητά του.
<P>
Αυτό είναι ακόμα πιο σοβαρό δεδομένου ότι, αμειβόμενοι από τούδε από τον ευρωπαϊκό προϋπολογισμό στον οποίο και καταβάλλουν τους φόρους τους, οι εθνικοί βουλευτές δεν θα έχουν πλέον με το λαό τους οικονομικούς και φορολογικούς δεσμούς. Πώς θα μπορούν, συνεπώς, οι ευρωβουλευτές να αντιπροσωπεύουν το έθνος της προέλευσής τους όταν οι δεσμοί τους με αυτό εξασθενούν βαθμιαία;
<P>
Σήμερα, το καθεστώς του ευρωβουλευτή, το ευρωπαϊκό νόμισμα υπάρχει ήδη. Αύριο θα υπάρχει και το ευρωπαϊκό κράτος.

<SPEAKER ID=109 NAME="Pohjamo, Ryynδnen και Virrankoski">
Ψηφίσαμε υπέρ της τροπολογίας της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών για το θέμα των μισθών και των αποζημιώσεων, διότι αποτελούσε τη μόνη δυνατότητα να πραγματοποιήσουμε τη μεταρρύθμιση που έχει προετοιμασθεί εδώ και καιρό και την οποία αποζητούσαν πολλοί. Το θέμα κατά τη γνώμη μας δεν μπορεί να μετατεθεί για το μέλλον, αλλά αντίθετα η απαραίτητη μεταρρύθμιση πρέπει να πραγματοποιηθεί πριν την έναρξη του νέου Κοινοβουλίου.
<P>
Κατά τη γνώμη μας είναι ουσιαστικό στη μεταρρύθμιση το κοινό μισθολόγιο των βουλευτών, η εθνική φορολόγηση και η αποζημίωση ταξιδίων σύμφωνα με τις πραγματικές δαπάνες.

<SPEAKER ID=110 NAME="Theorin">
Έχω ζητήσει εξ αρχής να θεσπιστεί μία ειδική κάρτα ταξιδίου, όπως αυτή που υπάρχει στο σουηδικό κοινοβούλιο. Ως βουλευτές πρέπει να έχουμε αποζημίωση για τις πραγματικές δαπάνες ταξιδίου.
<P>
Είναι αναγκαίο να θεσπιστεί ένα καθεστώς για το Ευρωπαϊκό Κοινοβούλιο το οποίο θα τροποποιήσει το ισχύον παράλογο σύστημα. Ένα θεμελιώδες αίτημα, το οποίο και η Σουηδική κυβέρνηση επίσης έχει προωθήσει στο Συμβούλιο, είναι να γίνεται η φορολόγηση σε εθνικό επίπεδο αντί του κοινοτικού. Συμμερίζομαι αυτήν την άποψη. Έχω δηλώσει, πολλές φορές, ότι θεωρώ ότι οι μισθοί μας θα πρέπει να είναι ίδιοι με τους μισθούς των βουλευτών του Σουηδικού Κοινοβουλίου.
<P>
Είναι απαραίτητο να διαμορφωθεί ταχέως μία πρόταση τώρα.

<SPEAKER ID=111 NAME="Thors">
Με τη σημερινή στάση τους οι συντηρητικές και σοσιαλιστικές Ομάδες του Ευρωπαϊκού Κοινοβουλίου διακυβεύουν την αξιοπιστία του Κοινοβουλίου, απορρίπτοντας την πρόταση της Ομάδας του ΦΙΛ αναφορικά με το καθεστώς των βουλευτών. Σ' αυτήν τη στάση έναν σημαντικό ρόλο έχει παίξει η δικολαβία και τα τεχνάσματα.
<P>
Με την πρόταση της Ομάδας του ΦΙΛ θα μπορούσαμε να πάμε στις εκλογές με το κεφάλι ψηλά και να δείξουμε ότι η κάθαρση δεν αφορά μόνο την Ευρωπαϊκή Επιτροπή, αλλά και εμάς τους ίδιους. Η πρόταση της Ομάδας του ΦΙΛ ήταν ρεαλιστική και παρείχε τη δυνατότητα να επιτευχθεί συμφωνία με το Συμβούλιο Υπουργών πριν τη διακοπή των εργασιών του Κοινοβουλίου λόγω εκλογών.
<P>
Οι Ομάδες που στήριξαν την απόρριψη, τόσο της πρότασης της Ομάδας του ΦΙΛ, όσο και αυτής του Συμβουλίου Υπουργών, φέρουν την ευθύνη για το γεγονός ότι δεν προχωράμε όσον αφορά την ανανέωση και, αντ' αυτού, απομένει μία αμφιβόλου αξίας πρόταση όσον αφορά τις αποζημιώσεις ταξιδίου.
<P>
Κατά τη διάρκεια των εργασιών, η Ομάδα του ΦΙΛ προωθούσε σταθερά τη θέσπιση ενός γρήγορου χρονοδιαγράμματος για τη μεταρρύθμιση. Αυτός είναι επίσης ένας λόγος που υπάρχει πικρία για το γεγονός ότι στην τελική ευθεία ορισμένες Ομάδες ήταν άκαμπτες και ανέτοιμες για μεταρρυθμίσεις.
<P>
Το προσχέδιο του κανονιστικού πλαισίου περιείχε πολλά καλά στοιχεία: έναν ενιαίο μισθό, αλλά, θεσπίζοντας τη δυνατότητα φορολόγησης σε εθνικό επίπεδο για τις χώρες εκείνες που το επιθυμούν, σαφείς κανόνες για τη δήλωση των συμφερόντων των βουλευτών, διαφάνεια στο θέμα των αποζημιώσεων δαπανών, καθώς και των αποζημιώσεων ταξιδίου, βάσει πραγματικών δαπανών. Επίσης, το Ευρωπαϊκό Κοινοβούλιο θα μπορούσε να είχε ενισχύσει τη νομιμότητά του, όντας ένα Κοινοβούλιο που δεν εγκρίνει τους μισθούς των βουλευτών του μόνο του.

<SPEAKER ID=112 NAME="Torres Marques">
Επέλεξα να απόσχω από την ψηφοφορία για την έκθεση Rothley επειδή θεωρώ πως η παρούσα στιγμή δεν είναι η πλέον κατάλληλη για να προχωρήσουμε στην έγκρισή της, κάτι που τόσο πολύ επιθυμούσαμε. Οι λίστες έχουν ήδη καταρτισθεί και οι βουλευτές που ενδέχεται να εκλεγούν θα βρεθούν μπροστά σε μια αλλαγή των κανόνων λειτουργίας δίχως να έχουν τη δυνατότητα να συμμετάσχουν σε αυτή την ψηφοφορία. Θεωρώ, επομένως, ότι είναι επιτακτική ανάγκη να εγκρίνουμε το καθεστώς των βουλευτών του Ευρωπαϊκού Κοινοβουλίου όσο το συντομότερο δυνατόν, αμέσως μετά την επανάληψη των εργασιών του Κοινοβουλίου, τον ερχόμενο Ιούλιο.

<SPEAKER ID=113 NAME="Thyssen">
Καταψήφισα το ψήφισμα για το καθεστώς των μελών του Κοινοβουλίου. Το βασικό αίτιο της πράξης μου είναι απλό. Έχω βαρεθεί να δέχομαι ως μέλος του Κοινοβουλίου διαρκώς επιθέσεις και επικρίσεις για τις αμοιβές μας, τα έξοδα μετακίνησης και άλλα παρόμοια.
<P>
Το καθεστώς επί του οποίου το Συμβούλιο πέτυχε έναν συμβιβασμό δεν είναι τέλειο. Κατανοώ τους συναδέλφους που το επικρίνουν. Όμως, για μένα οι ατέλειες αυτές είναι λιγότερο σημαντικές από την επιθυμία μου να μπορώ να αρχίσω την επόμενη νομοθετική περίοδο χωρίς καμία επιβάρυνση και με την προοπτική ότι δεν θα είμαστε υποχρεωμένοι να σπαταλήσουμε πολύ χρόνο για να λάβουμε αποφάσεις για το καθεστώς μας.
<P>
Αυτός είναι και ο λόγος για τον οποίο ήμουν διατεθειμένος να υιοθετήσω το κείμενο του Συμβουλίου. Παρεμπιπτόντως, οι νόμοι της φυσικής ορίζουν ότι όταν το εκκρεμές έχει προχωρήσει πάρα πολύ προς τη μία πλευρά θα πρέπει να επιστρέψει και προς την άλλη. Η εντιμότητα επιβάλλει την αξιοπιστία.
<P>
Έκθεση Kuhn (A4-0224/99)
<SPEAKER ID=114 LANGUAGE="DE" NAME="Breyer">
Κυρία Πρόεδρε, φυσικά αγωνιστήκαμε για την έκθεση Kuhn. Θα θέλαμε να παραταθεί η εγγύηση μέχρι και πέντε χρόνια. Αυτό θα σήμαινε ότι θα καθιερωνόταν επιτέλους και de facto η αρχή της βιωσιμότητας. Θα σήμαινε ότι οι παραγωγοί θα προσανατολίζονταν στα προϊόντα μακράς διαρκείας. Αυτό που με λυπεί ιδιαίτερα στον συμβιβασμό είναι το γεγονός ότι δίνει στα κράτη τη δυνατότητα καθιέρωσης προσφυγής εντός δύο μηνών κατά την εφαρμογή των οδηγιών. Θα καλέσω επίσης τη γερμανική κυβέρνηση να μην κάνει χρήση αυτής της δυνατότητας, όπως άλλωστε έχει ήδη εξαγγείλει. Αυτό θα σήμαινε ένα σοβαρό πλήγμα για την προστασία των καταναλωτών. Γιατί πώς είναι δυνατόν π.χ. κάποιος από τη Γαλλία να κάνει αγορές στη Γερμανία, να στηρίζεται στην ύπαρξη διετούς εγγύησης και κατόπιν να αναγκάζεται να διαπιστώσει ότι, επειδή αγόρασε κάποιο προϊόν στη Γερμανία, έπρεπε να είχε καταθέσει προσφυγή σε δύο μήνες;
<P>
Θεωρώ ότι δεν είναι αυτός ο στόχος που επιδιώκαμε με τη συγκεκριμένη έκθεση. Αλλωστε, για το απόσπασμα αυτό εκφράζει και η κυρία Kuhn τη λύπη της. Παρ' όλ' αυτά, η έκθεση είναι ένα μικρό βήμα προς τη σωστή κατεύθυνση. Εύχομαι μονάχα να είναι πολλά τα κράτη μέλη που δεν θα κάνουν χρήση αυτής της δυνατότητας προσφυγής εντός δύο μηνών που δόθηκε τώρα, γιατί αυτό θα είναι ένα βήμα προς τη σωστή κατεύθυνση, επειδή θα σημαίνει ότι τότε οι καταναλωτές θα έχουν τη δυνατότητα παράτασης της διάρκειας εγγύησης στα δύο έτη. Θεωρώ επίσης πολύ θετικό το ότι επιτύχαμε για πρώτη φορά τον καθορισμό της εγγύησης ενός έτους για τα καταναλωτικά αγαθά. Αυτό αποτελεί ένα βήμα προς περισσότερη βιωσιμότητα και προστασία των καταναλωτών. Ελπίζω βέβαια πως θα σημαίνει επίσης ότι δεν θα κάνουμε χρήση αυτής της προσφυγής εντός δύο μηνών, γιατί σε πολλά αγαθά τα προβλήματα δεν μπορούν να διαπιστωθούν παρά μόνον μετά την πάροδο δύο μηνών. Τότε, οι καταναλωτές δεν θα έχουν μεγάλο όφελος από τη διετή εγγύηση. Δεν μπορώ παρά να σας παρακαλέσω να μην υλοποιηθεί αυτό.

<SPEAKER ID=115 NAME="Jackson">
Δεν υποστηρίζω την κοινή θέση για αυτήν την οδηγία. Πιστεύω ότι μια οδηγία εν προκειμένω μπορεί να αιτιολογηθεί, αν αποφέρει πραγματικά οφέλη στους καταναλωτές που αγοράζουν προϊόντα πέρα από τα σύνορα. Η εν λόγω οδηγία δεν το πράττει.
<P>
Πιστεύω ότι η οδηγία αδυνατεί να ασχοληθεί ικανοποιητικά με την καταστάση κατά την οποία ένας καταναλωτής αγοράζει προϊόντα σε μία χώρα και μετά επιστρέφει στη χώρα του και ανακαλύπτει ότι είναι ελαττωματικά. Σε αυτήν την περίπτωση, αυτός ή αυτή πρέπει και πάλι να τα επιστρέψει στον τόπο όπου πραγματοποιήθηκε η αρχική αγορά, προκειμένου να πάρει πίσω τα χρήματα, να τα επισκευάσει κοκ. Θα ήταν πολύ καλύτερο - και θα απέφερε πραγματικά οφέλη στους καταναλωτές - αν ο καταναλωτής είχε το δικαίωμα να διαπραγματευτεί τέτοια αποζημίωση/ επισκευή κοκ με έναν αντιπρόσωπο της εταιρείας - όπου αυτός υπάρχει - στη χώρα διαμονής του. Η οδηγία, ως έχει, ασχολείται με το πρόβλημα μόνο με την ελπίδα, όπως εκφράζεται στο προοίμιο 13, ότι οι παραγωγοί καταναλωτικών προϊόντων που τα εμπορεύονται σε πολλά κράτη μέλη θα επισυνάπτουν διευθύνσεις επικοινωνίας σε εκείνα τα κράτη. Υπάρχει επίσης η προοπτική μελλοντικής επανεξέτασης της οδηγίας που αναφέρεται στο προοίμιο 20. Η οδηγία μπορεί να δημιουργεί ελπίδες για διασυνοριακά καταναλωτικά δικαιώματα που δεν ικανοποιεί.
<P>
Αλλο ένα πρόβλημα με την οδηγία είναι ο τρόπος με τον οποίο ασχολείται με τα μεταχειρισμένα προϊόντα. Το Αρθρο 1, παράγραφος 3 επιτρέπει στα κράτη μέλη να εξαιρούν μεταχειρισμένα προϊόντα που πωλούνται σε πλειστηριασμούς, στους οποίους έχουν την ευκαιρία να μετέχουν αυτοπροσώπως οι καταναλωτές. Αλλά το προοίμιο της παραγράφου 16 προκαλεί μεγάλη σύγχυση: λέει ότι ο χαρακτήρας των μεταχειρισμένων προϊόντων καθιστά γενικώς αδύνατη την αντικατάστασή τους, συνεπώς το δικαίωμα αντικατάστασης του καταναλωτή δεν είναι σε γενικές γραμμές διαθέσιμο για αυτά τα αγαθά. Συνεχίζει λέγοντας ότι για τέτοιου είδους αγαθά τα κράτη μέλη «μπορεί να επιτρέψουν στα μέρη να συμφωνήσουν σε μία μικρότερη περίοδο ευθύνης», που είναι μικρότερη των 2 ετών.
<P>
Με αυτό εννοώ ότι τα μεταχειρισμένα προϊόντα, εκτός από εκείνα που πωλούνται σε πλειστηριασμό, καλύπτονται από την οδηγία και κάποια μορφή καταναλωτικής εγγυήσης θα πρέπει να ισχύει για αυτά, παρ'όλο που τα κράτη μέλη μπορεί να την κάνουν να διαρκέσει λιγότερο από 2 έτη. Αναρωτιέμαι αν το Συμβούλιο έχει εκτιμήσει τον αντίκτυπό αυτής στην αγορά μεταχειρισμένων προϊόντων. Τι παζάρια θα γίνουν τώρα σχετικά με τη «μικρότερη περίοδο ευθύνης»; Παζάρια αυτού του είδους θα προσθέσουν μια νέα διάσταση σε πωλήσεις αυτοκινήτων ευκαιρίας (που δεν είναι πλειστηριασμοί) όπου οι δικηγόροι θα στήνουν τα τραπέζια τους για την επίλυση διαφωνιών; Αν το δικαιώμα επισκευής του καταναλωτή κοκ «δεν είναι γενικά διαθέσιμο» σε σχέση με μεταχειρισμένα προϊόντα, το κάθε κράτος μέλος θα διευκρινίζει άραγε πού θα είναι διαθέσιμο; Αν ναι, θα δούμε να ξεπετάγονται 15 διαφορετικά συστήματα.
<P>
Περιμένω με ενδιάφερον αυτές τις εξελίξεις, αλλά δεν μπορώ να υποστηρίξω την οδηγία ως έχει και επομένως απείχα από την τελική ψηφοφορία για την έγκριση του κειμένου.

<SPEAKER ID=116 NAME="Titley">
Θα ψηφίσω σήμερα υπέρ των περισσότερων δικαιωμάτων για τους καταναλωτές σε όλη την Ευρωπαϊκή Ένωση. Ένα από τα μεγαλύτερα επιτεύγματα της Ευρωπαϊκής Ένωσης ήταν η δημιουργία της ενιαίας αγοράς στην Ευρώπη που περιλαμβάνει πάνω από 370 εκατομμύρια άτομα. Ως αποτέλεσμα επιχειρήσεις, υπάλληλοι και καταναλωτές, από τη δική μου εκλογική περιφέρεια στα Βορειοδυτικά, επωφελούνται από μια αγορά που είναι οκτώ φορές μεγαλύτερη μόνο από το Ηνωμένο Βασίλειο. Μια μεγαλύτερη αγορά παράγει περισσότερη επιχειρηματική δραστηριότητα και η επιχειρηματική δραστηριότητα περισσότερες θέσεις εργασίες.
<P>
Οι καταναλωτές επωφελούνται από περισσότερες επιλογές και μεγαλύτερο ανταγωνισμό στις τιμές. Ωστόσο, θέλω να εξασφαλίσω ότι όταν οι ψηφοφόροι μου εκμταλλεύονται την ενιαία αγορά και αγοράζουν στο εξωτερικό, απολαμβάνουν το ίδιο επίπεδο προστασίας καταναλωτή που έχουν στη Βρετανία. Θέλω να έχουν το ίδιο δικαίωμα για επισκευές, αντικατάσταση, μείωση ή επιστροφή χρημάτων στο Μιλάνο, όπως στο Μάντσεστερ. Με λίγα λόγια, θέλω να κάνω τους διασυνοριακούς αγοραστές ικανοποιημένους συνοριακούς αγοραστές.
<P>
Η Κυβέρνηση των Εργατικών έχει δεσμευτεί εδώ και πολύ καιρό για την παροχή περισσότερων πληροφοριών στους καταναλωτές, ώστε να μπορούν να κάνουν ενημερωμένες επιλογές για τα προϊόντα που αγοράζουν, καθώς και το δικαίωμα επανόρθωσης σε περίπτωση που κάτι πάει στραβά. Για παράδειγμα, στο πλαίσιο της Βρετανικής προεδρίας, προωθήσαμε μια συμφωνία για τις εγγυήσεις των καταναλωτών που αναμενόταν επί μακρώ, η οποία θεσπίζει δικαιώματα για τους καταναλωτές, όταν αγοράζουν αγαθά οπουδήποτε στην ενιαία αγορά. Αυτό έρχεται σε πλήρη αντίθεση με τους Συντηρητικούς, οι οποίοι κατά τη διάρκεια της κρίσης της ΣΕΒ, φρέναραν την ΕΕ αντί να παρέχουν περισσότερη προστασία στους καταναλωτές.
<P>
Έκθεση Oomen-Ruijten (A4-0190/99)
<SPEAKER ID=117 NAME="Lindqvist">
Η προσφορά των εξ αποστάσεως χρηματοπιστωτικών υπηρεσιών, μέσω του Internet, του τηλεμοιότυπου και του τηλεφώνου αυξάνει. Η Επιτροπή υπέβαλε μία πρόταση για τη βελτίωση της προστασίας των καταναλωτών σ' ό, τι αφορά αυτές τις εξ αποστάσεως αγορές.
<P>
Η πρόταση της Επιτροπής αποτελείται από σταθερούς κανόνες από τους οποίους τα κράτη μέλη δεν επιτρέπεται να παρεκκλίνουν. Μία μεγάλη μειοψηφία στην επιτροπή στήριζε αυτήν τη γραμμή. Αυτή η γραμμή θα ήταν καταστροφική για τη Σουηδία και άλλα κράτη μέλη&#x02D9; θα συνεπάγονταν ότι δεν θα μπορούσαν να διατηρηθούν πιό αυστηρές προϋποθέσεις που αφορούν την προστασία των καταναλωτών. Η πρόταση πρέπει, αντιθέτως, να εδράζεται σε κανονισμούς ελαχίστου επιπέδου, οι οποίοι παρέχουν στα κράτη μέλη τη δυνατότητα να διατηρήσουν τους αυστηρότερους κανόνες και την ελευθερία να τους καταστήσουν αυστηρότερους αν το επιθυμούν.
<P>
Έκθεση Sandbζk (A4-0225/99)
<SPEAKER ID=118 LANGUAGE="DE" NAME="Breyer">
Ως Πράσινοι χαιρόμαστε φυσικά που επιτύχαμε να καταστεί υποχρεωτικό σε ολόκληρη την Ευρωπαϊκή Ένωση να μην περιέχουν παρασιτοκτόνα οι τροφές για βρέφη και νήπια. Αυτό δεν αποτελεί μόνο μεγάλη επιτυχία για την προστασία των καταναλωτών, αλλά επίσης μια σημαντική συμβολή στην οικολογική πτυχή της γεωργικής πολιτικής. Φυσικά, είναι επίσης μια μεγάλη επιτυχία για την Ομάδα μας, διότι η τροπολογία των Πρασίνων ήταν η μόνη που έλαβε απόλυτη πλειοψηφία, οδηγώντας στην κινητοποίηση τόσο της Επιτροπής όσο και του Συμβουλίου Υπουργών. Η επιβολή της αρχής της πρόληψης αποτελεί μια καθοριστική για το μέλλον απόφαση, που κατά την εκτίμησή μας θα ήταν τώρα λογικό να επεκταθεί στους μαθητές και τους νέους. Αυτό έχει επίσης ως συνέπεια ότι πρέπει να επανεξετάσουμε προσεκτικά και το σχέδιο ADI, διότι το σχέδιο αυτό θεωρεί προϋπόθεση ότι οι μετρήσεις των βλαπτικών στοιχείων γίνονται βάσει του μέσου βάρους, δηλαδή ατόμου βάρους 80 κιλών. Φυσικά, με τον τρόπο αυτό δεν μπορεί να υπάρξει πρόληψη ειδικά για τα παιδιά, τους αδύναμους και τους ασθενείς.
<P>
Χαιρόμαστε όμως ιδιαίτερα που έτσι επιτεύχθηκε επίσης για πρώτη φορά να γίνει υποχρεωτική σε όλα τα κράτη μέλη της ΕΕ η υψηλότερη προδιαγραφή της ΕΕ, όπως ισχύει στη Γερμανία, δηλαδή οι μηδενικές οριακές τιμές ανίχνευσης, πράγμα που στην πράξη ισοδυναμεί με οικολογική καλλιέργεια. Δείξαμε εδώ ότι δεν είναι ανάγκη κατά την εναρμόνιση να κατεβαίνει κανείς στον ελάχιστο κοινό παρονομαστή, αλλά αντίθετα ότι είναι δυνατόν να κάνει κανείς δεσμευτική για όλα τα κράτη μέλη της ΕΕ την υψηλότερη προδιαγραφή. Πρέπει να είναι σημαντική για μας ιδιαίτερα η πρόληψη για τα νεαρότερα μέλη της κοινωνίας μας. Επιτύχαμε εδώ την επιβολή της αρχής της πρόληψης και ελπίζουμε ότι το ίδιο θα επιτευχθεί και σε άλλα ζητήματα. Δεξιά μου κάθεται η συνάδελφος Irene Soltwedel-Schδfer, η οποία δέχθηκε σήμερα την επίσκεψη ατόμων που επλήγησαν από το σκάνδαλο της ΣΕΒ. Δεν μπορώ παρά να απευθύνω έκκληση, εφόσον κάνουμε υποχρεωτική την αρχή της πρόληψης, να την καταστήσουμε κριτήριο και για πολλούς άλλους τομείς - όπως επιτεύχθηκε σήμερα.
<P>
Διαφορά μεταξύ της Ευρωπαϊκής Ένωσης και των Ηνωμένων Πολιτειών
<SPEAKER ID=119 LANGUAGE="FR" NAME="Berthu">
Κυρία Πρόεδρε, ο Παγκόσμιος Οργανισμός Εμπορίου έδωσε προθεσμία έως τις 13 προσεχούς Μαίου στους ευρωπαίους, προκειμένου να άρουν την απαγόρευση εισαγωγής αμερικανικών κρεάτων τα οποία έχουν παραχθεί με ορμόνες και κυρίως με τη σωματοτροπίνη των βοοειδών (BST).
<P>
Η Ομάδα Ευρώπη των Εθνών καλεί εμμόνως τους ευρωπαίους αρμόδιους να διατηρήσουν αυτή την απαγόρευση, αναφορικά με τη σωματοτροπίνη των βοοειδών η οποία αποτελεί ορμόνη που παράγεται με γενετικά μεταλλαγμένα βακτηρίδια, και βλάπτει με βέβαιο τρόπο την υγεία των βοοειδών και, πολύ πιθανόν, επίσης την υγεία των ανθρώπων που καταναλώνουν αυτά τα βοοειδή. Οφείλουμε να εφαρμόσουμε εδώ την αρχή της πρόληψης όπως πρέπει να εφαρμοσθεί, επίσης, έναντι όλων των γενετικά μεταλλαγμένων οργανισμών των οποίων την εισαγωγή η Επιτροπή επέτρεψε απερίσκεπτα στην Ευρώπη.
<P>
Όμως, πρέπει να γίνει ένα βήμα περαιτέρω, να αναληφθούν οι ευθύνες στην παρούσα κατάσταση και να υποβληθούν διορθωτικές προτάσεις. Οφείλουμε να διαπιστώσουμε ότι οι κανόνες διεθνούς εμπορίου που εφαρμόζει ο ΠΟΕ, και οι οποίοι μας εμποδίζουν να εφαρμόσουμε δικαιολογημένα την αρχή της πρόληψης, κυρώθηκαν κατά τις συμφωνίες του Γύρου της Ουρουγουάης από τους ίδιους τους Ευρωπαίους, οι οποίοι εξαπατήθηκαν από κακούς συμβούλους όπως η Ευρωπαϊκή Επιτροπή, η οποία, χωρίς αμφιβολία, επηρεάσθηκε φοβερά από ξένα συμφέροντα.
<P>
Αυτό είναι που πρέπει να διορθωθεί εν πρώτοις διαμέσου της μεταρρύθμισης των θεσμικών οργάνων και κατά τις προσεχείς διεθνείς διαπραγματεύσεις. Όμως, με φόβισε όταν άκουσα, κατά τη συζήτηση προχθές το βράδυ, τον Επίτροπο Leon Brittan να μη δίδει καμία ένδειξη μετάνοιας και να θεωρεί τους νόμους των ελεύθερων συναλλαγών σχεδόν ως θείους νόμους υπεράνω πάντων. Ακόμα πιο φοβερό, ο προταθείς Πρόεδρος της επόμενης Επιτροπής, Romano Prodi, δήλωσε χθες το πρωί μόλις, ενώπιον του ημικυκλίου, ότι οι προσεχείς διεθνείς διαπραγματεύσεις θα πρέπει να ανοίξουν, και παραθέτω: «ένα νέο κύκλο ελευθέρωσης». Αυτοί οι άνθρωποι πραγματικά δεν έχουν καταλάβει τίποτα. Μαζί τους οδεύουμε στην καταστροφή. Αυτό που είναι απαραίτητο τώρα, αντίθετα, είναι να θεσπισθούν στο διεθνές εμπόριο η ελεύθερη επιλογή των λαών και η υπεροχή των εθνικών κυριαρχιών δημοκρατικά εκφρασμένες.

<SPEAKER ID=120 LANGUAGE="DE" NAME="Breyer">
Κυρία Πρόεδρε, φυσικά κι εμείς αισθανόμαστε χαρά που η ΕΕ τάχθηκε σαφώς υπέρ της συνέχισης του εμπάργκο κατά του κρέατος που έχει υποστεί ορμονική επεξεργασία. Προσωπικά βρίσκω εξαιρετικά λυπηρό το γεγονός ότι η Επιτροπή έδωσε τόσο αργά εντολή να γίνει αυτή η μελέτη. Γνωρίζουμε εδώ και χρόνια ότι τουλάχιστον για μία ορμόνη υπάρχει υπόνοια ότι είναι καρκινογόνος και ότι οι άλλες έχουν πολύ αρνητικές επιδράσεις ειδικά στους νέους που βρίσκονται στην εφηβεία. Ξέρουμε, και αυτό είναι το πιο καθοριστικό, ότι οι καταναλωτές δεν θέλουν κρέας με ορμόνες. Οι καταναλωτές θέλουν υγιεινά, φυσικά τρόφιμα. Γι' αυτό, η απόφαση αυτή είναι πολύ θετική, αφού θα αποτελούσε οπισθοδρόμηση αν είχαμε προβεί μόνον σε σήμανση, όπως δυστυχώς κάναμε στην περίπτωση των νέων τροφίμων, μολονότι οι καταναλωτές έχουν ταχθεί κατά των γενετικά τροποποιημένων τροφίμων.
<P>
Αλλωστε, η Επιτροπή σχεδιάζει επίσης την παράταση του μνημονίου για την αυξητική ορμόνη των βοοειδών που παράγεται βάσει της γενετικής τεχνολογίας. Εδώ θα έπρεπε επιτέλους να επιβληθεί επίσης μία απαγόρευση, όπως ήδη έχει γίνει στον Καναδά. Όλες οι μελέτες της Επιτροπής Επιστημόνων δείχνουν πόσο εκρηκτική, πόσο επικίνδυνη είναι η χορήγηση ορμονών στα ζώα. Υπάρχουν πάρα πολλές ακόμη επισημάνσεις που θα μπορούσαν να στηρίξουν αυτήν την άποψη, και πρέπει επίσης να σταματήσει επιτέλους ο ΠΟΕ να αναφέρεται μόνο στην προβληματική των καταλοίπων, διότι οι καταναλωτές έχουν το δικαίωμα να στρέφονται εναντίον ορισμένου είδους παραγωγής μέσω των αγορών που κάνουν. Ως εκ τούτου, πρέπει να επικροτηθεί ιδιαίτερα η απόφαση που έλαβε η Επιτροπή. Θα έπρεπε όμως στο παρελθόν να είχαμε κατονομάσει με μεγαλύτερη σαφήνεια τους κινδύνους για την υγεία.

<SPEAKER ID=121 LANGUAGE="DE" NAME="Graefe zu Baringdorf">
Κυρία Πρόεδρε, αρχικά θέλω να εκφράσω τη χαρά μου που μπορώ να ψηφίσω κατά την τελευταία δική σας Προεδρία. Με εντυπωσίασε πολύ η συμπάθεια που σας εξέφρασε το Σώμα. Το άλλο που με χαροποιεί είναι το γεγονός ότι ζητήσαμε εδώ στο Σώμα ομόφωνα με 525 ψήφους - ως γνωστόν, αυτό συμβαίνει σπάνια - να ισχύσει η απαγόρευση εισαγωγών κρέατος με ορμόνες. Στην Επιτροπή Γεωργίας μπορέσαμε να μεταστρέψουμε στη διατήρηση της απαγόρευσης ένα σχέδιο που έβαινε προς την κατεύθυνση της προτίμησης της σήμανσης.
<P>
Τώρα, ήρθαν και τα επιστημονικά συμπεράσματα να επιβεβαιώσουν τους φόβους μας. Το αποτέλεσμα της ψηφοφορίας, οι 525 ψήφοι, θα προκαλέσει εντύπωση στην Επιτροπή, ούτως ώστε να διατηρήσει την απαγόρευση των ορμονών και να επαναλάβει την αντιπαράθεση στο πάνελ του ΠΟΕ, προκειμένου να καταστήσει σαφές ότι δεν είμαστε διατεθειμένοι να επιβαρύνουμε τον πληθυσμό μας με αυτό το κρέας με ορμόνες που είναι όντως επικίνδυνο. Ευχαριστώ πολύ και σας εύχομαι καλή τύχη!

<SPEAKER ID=122 NAME="Πρόεδρος">
Σας ευχαριστώ, κύριε Graefe zu Baringdorf, για τα τόσα καλά λόγια σας για εμένα.

<SPEAKER ID=123 NAME="Cunha">
Τα τελευταία χρόνια παρακολουθήσαμε την υιοθέτηση διαφορετικών θέσεων από μεριάς του Παγκοσμίου Οργανισμού Εμπορίου επί υποθέσεων που αφορούν το εμπόριο γεωργικών προϊόντων και ειδών διατροφής, και διαπιστώσαμε μια περίεργη ευθυγράμμιση αυτών των θέσεων με τα συμφέροντα των Ηνωμένων Πολιτειών της Αμερικής και με τις πιέσεις που ασκούνται από τη συγκεκριμένη χώρα.
<P>
Στην περίπτωση των κρεάτων που υφίστανται επεξεργασία με ορμόνες και της εμπορίας σπόρων που παράγονται με μεθόδους γενετικής μηχανικής (γενετικώς τροποποιημένοι οργανισμοί - ΓΤΟ), δεν παρέχεται στην Ευρώπη ούτε καν το δικαίωμα να λάβει υπόψη της τις ευαισθησίες των καταναλωτών της. Είναι γεγονός ότι η προσφυγή σε παρόμοια επιχειρήματα πολλές φορές χρησιμοποιείται για τη συγκάλυψη προστατευτικών εμπορικών πρακτικών. Όμως αυτό δεν ισχύει στην προκειμένη περίπτωση στην Ευρωπαϊκή Ένωση, όπου η κρίση της ΣΕΒ συντάραξε συθέμελα την εμπιστοσύνη των καταναλωτών. Αυτό, ωστόσο, συνεπάγεται ότι οι ευρωπαϊκές αρχές οφείλουν να λάβουν προληπτικά μέτρα ώστε να σεβαστούν τις συγκεκριμένες ευαισθησίες, οι οποίες λαμβάνουν στην Ευρώπη μεγαλύτερες διαστάσεις απ' ότι μπορεί να παρατηρηθεί σε άλλα μέρη του πλανήτη.
<P>
Υπάρχουν επιπτώσεις από τις βλαβερές συνέπειες για την υγεία της κατανάλωσης κρεάτων που υπέστησαν επεξεργασία με ορμόνες, καθώς και υπόνοιες ότι κάποια επιστημονικά πορίσματα αποκρύπτονται στο πλαίσιο των πολιτικών αποφάσεων της ΕΕ. Γι' αυτό, η ΕΕ θα πρέπει να τηρεί μία σθεναρή στάση, δημοσιοποιώντας το σύνολο των επιστημονικών δεδομένων.
<P>
Έναντι της αναισθησίας που δείχνει ο ΠΟΕ σχετικά με αυτό το θέμα, έχουμε την πεποίθηση ότι τα πρότυπα του ΠΟΕ περί υγειονομικής και φυτοϋγειονομικής προστασίας (Συμφωνία SPS) δεν εξυπηρετούν αυτό το σκοπό και θα πρέπει να τροποποιηθούν επ' ευκαιρία του επόμενου γύρου διαπραγματεύσεων.
<P>
Όσον αφορά τις μπανάνες, δεν παρέχεται το δικαίωμα στην ΕΕ να χορηγήσει μια δασμολογική ποσόστωση στις εισαγωγές από μικρές χώρες που είναι πρώην αποικίες της (οι χώρες ΑΚΕ) και όπου οι μπανάνες αποτελούν το βασικότερο στήριγμα των οικονομιών τους. Πρόκειται για ένα ιδιαίτερα σοβαρό γεγονός, από τη στιγμή που η συγκεκριμένη πολιτική της ΕΕ εντάσσεται στο πνεύμα των Συμβάσεων της Λομέ, που υπάρχουν ήδη από το 1963, και συνεπώς είναι κατά πολύ προγενέστερες από την ισχύουσα Συμφωνία Πολυμερούς Εμπορίου, που υπεγράφη το 1994 στο πλαίσιο του Πρωτοκόλλου του Marrakech. Και γιατί συμβαίνουν όλα αυτά; Μήπως επειδή οι Ηνωμένες Πολιτείες είναι χώρα που παράγει μπανάνες; Προφανώς όχι! Αυτά συμβαίνουν για τον απλούστατο λόγο ότι οι ΗΠΑ ανέλαβαν να προστατεύσουν τις εταιρείες τους που μονοπωλούν το εμπόριο μπανανών που ανταγωνίζονται αυτές των χωρών ΑΚΕ - τις ονομαζόμενες «μπανάνες-δολάριο».
<P>
Από την άλλη, σε περίπτωση που ο ΠΟΕ εξανάγκαζε την ΕΕ να προβεί σε πλήρη απελευθέρωση του εμπορίου μπανανών, είναι απολύτως σίγουρο ότι, αργά ή γρήγορα, θα την υποχρέωνε επίσης να καταργήσει και το καθεστώς ενίσχυσης προς τους κοινοτικούς παραγωγούς μπανάνας.
<P>
Απευθύνω έκκληση στην Επιτροπή ώστε να κρατήσει σθεναρή στάση στην υπεράσπιση των συμφερόντων μας και να είναι έτοιμη να αντιμετωπίσει τις διεθνείς πιέσεις. Και επίσης να καταγράψει δεόντως όλες αυτές τις υποθέσεις, ούτως ώστε να λάβει τα απαιτούμενα προληπτικά μέτρα κατά τον επόμενο γύρο διαπραγματεύσεων στο πλαίσιο του ΠΟΕ.

<SPEAKER ID=124 NAME="Kreissl-Dφrfler">
Αγαπητοί συνάδελφοι, η πρώτη επιστημονική τοποθέτηση της Επιτροπής για το κρέας με ορμόνες ήρθε «just in time». Τώρα το έχουμε γραπτώς: οι ορμόνες που χρησιμοποιούνται στα βοοειδή είναι εξαιρετικά βλαβερές για τον άνθρωπο και ιδιαίτερα για τα παιδιά. Αναφέρονται εκεί σαφώς καρκινογόνος δράση, επίσπευση της εφηβείας και βλάβες του ανοσοποιητικού συστήματος.
<P>
Η μόνη μας απάντηση σ' αυτό μπορεί να είναι ότι πρέπει να διατηρηθεί η απαγόρευση εισαγωγής κρέατος με ορμόνες από τις ΗΠΑ. Κάθε άλλος προβληματισμός για σήμανση, αποζημιώσεις, κάθε ένδειξη συμβιβασμού με τους κανόνες του ΠΟΕ είναι απλά ξεπερασμένα.
<P>
Αυτή είναι και η απάντηση που περίμενα από σας, Sir Leon Brittan. Όμως στην ανάλυσή σας δεν βρήκα ούτε μία σαφή δήλωση για το θέμα των ορμονών, η δε άποψή σας ότι κατ' αρχήν πρόκειται για ένα νομικό και οικονομικό θέμα και όχι για θέμα δημόσιας υγείας είναι πράγματι τερατώδης και ανεύθυνη.
<P>
Αντίθετα, η νομική κατάσταση είναι σαφής, όπως και τα οικονομικά συμφέροντα. Και προς το συμφέρον της υγείας του πληθυσμού θα έπρεπε βασικά να καλέσουμε την κυβέρνηση των ΗΠΑ να επιβάλει εκεί απαγόρευση του κρέατος με ορμόνες.
<P>
Μετά τις μπανάνες, το κρέας με ορμόνες είναι ο δεύτερος λόγος σοβαρής αντιπαράθεσης μεταξύ των ΗΠΑ και της ΕΕ. Για την περίπτωση των μπανανών παρακαλώ επίσης θερμά να σταματήσουμε τις αποψιλώσεις χάριν του ελεύθερου εμπορίου. Ούτε στο συγκεκριμένο ζήτημα πρέπει να υποχωρήσουμε για να μην εξοργίσουμε τη διοίκηση των ΗΠΑ. Δεν μπορούμε να κάνουμε άλλο ένα βήμα πίσω στις αρχές μας για την αναπτυξιακή πολιτική.
<P>
Η αναγκαία τροποποίηση της ΚΟΑ μας για τις μπανάνες πρέπει να χρησιμοποιηθεί για την ιδιαίτερη ενίσχυση ενός κοινωνικού, οικολογικού και σύμφωνου προς την ανάπτυξη τρόπου παραγωγής - οπουδήποτε. Οι παρόμοιες μεταρρυθμίσεις - και του GATS που αφορά τη διένεξη για τις μπανάνες - πρέπει να έχουν προτεραιότητα στην ημερήσια διάταξη κατά τον επικείμενο γύρο συνομιλιών του ΠΟΕ.
<P>
Δεν πρέπει όμως να περιμένουμε τα αποτελέσματα του επόμενου γύρου. Πρέπει εδώ και τώρα να συνεχιστεί και να μη διακοπεί σε καμία περίπτωση το πάνελ της ΕΕ κατά της εξωεδαφικής νομοθεσίας των ΗΠΑ, της section 301. Και πρέπει να προβούμε σε δυναμικά βήματα κατά της συμπεριφοράς των ΗΠΑ, που επιβάλλουν de facto κυρώσεις ήδη από τις 3 Μαρτίου, μολονότι η απόφαση του πάνελ λήφθηκε πολύ αργότερα.
<P>
Η Επιτροπή έχει εδώ την υποχρέωση να μην προστατεύσει το ελεύθερο εμπόριο παρά εκείνους που υποφέρουν στο όνομά του.
<P>
Εμείς οι Πράσινοι ελπίζουμε ότι θα υποστηρίξετε τις τροπολογίες μας για τον συμβιβασμό που έχουν αυτήν την κατεύθυνση, ώστε να μπορέσουμε να τον εγκρίνουμε.

<SPEAKER ID=125 NAME="Lienemann">
Η Ευρώπη οφείλει να τηρήσει μια σταθερή στάση έναντι των Ηνωμένων Πολιτειών στη διατλαντική οικονομική σύμπραξη. Πρέπει να εγκαταλείψει πλέον τον τρόπο με τον οποίο κατανοείται σήμερα η ελευθέρωση των συναλλαγών, δηλαδή χωρίς κοινωνικούς και περιβαλλοντικούς κανόνες, και πρέπει να παρεμποδισθεί η πολιτική, οικονομική, και νομισματική ηγεμονία των ΗΠΑ, η οποία έχει ως αποτέλεσμα να επιβάλλεται το συμφέρον των αμερικανικών εταιρειών ως γενικό ψευδοσυμφέρον.
<P>
Το θέμα των ορμονών στο κρέας δείχνει τη μη συνεκτίμηση των απαιτήσεων υγείας και προστασίας των καταναλωτών και το μικρό βάρος της «αρχής της πρόληψης» μπροστά στα δεσπόζοντα οικονομικά συμφέροντα. Η Ευρώπη πρέπει να συνεχίσει την απαγόρευσή της - η διένεξη σχετικά με τα επίπεδα θορύβου των αεροσκαφών μαρτυρεί την άρνησή τους να λαμβάνουν υπόψη καλύτερους περιβαλλοντικούς κανόνες.
<P>
Το κοινωνικό θέμα, έστω και εάν εμφανίζεται λιγότερα έντονο στις εμπορικές διενέξεις, δυστυχώς αγνοείται συστηματικά στη λογική του ανοίγματος της αγοράς, έτσι όπως έχει διαμορφωθεί σήμερα, δηλαδή χωρίς κοινωνικούς και περιβαλλοντικούς κανόνες.
<P>
Η περίπτωση της μπανάνας αποκαλύπτει ότι το συμφέρον των διεθνικών εταιρειών μετρά χίλιες φορές περισσότερο από την ανάπτυξη των λαών και ότι η αγορά έχει το προβάδισμα έναντι της απαραίτητης αλληλεγγύης, η οποία πρέπει να αναπτυχθεί στο πλαίσιο μίας πολιτικής κοινότητας!
<P>
Εξάλλου, πρέπει να σημειωθεί ότι τα αμερικανικά τραστ των βιομηχανιών γεωργικών προϊόντων αντλούν τεράστια κέρδη από την καλλιέργεια της μπανάνας στη Λατινική Αμερική χωρίς η κατάσταση των λαών των χωρών αυτών να βελτιώνεται.
<P>
Είναι καιρός πλέον να στηριχθούν οι απαραίτητες διεθνείς συναλλαγές και το άνοιγμα των αγορών σε άλλες αρχές, σε ένα άλλο πλαίσιο εκτός από αυτό το οποίο επιβάλλεται από τον ΠΟΕ, τη ΓΣΔΕ, ή τη νέα διατλαντική εμπορική σύμπραξη.

<SPEAKER ID=126 NAME="Souchet">
Οι τρεις διαφορές οι οποίες υπάρχουν σήμερα μεταξύ της Ευρωπαϊκής Ένωσης και των Ηνωμένων Πολιτειών, αναφορικά με τον Παγκόσμιο Οργανισμό Εμπορίου, αφορούν τον τομέα της μπανάνας, το κρέας το οποίο περιέχει ορμόνες, και το θόρυβο των αεροσκαφών κατά την απογείωση και την προσγείωση.
<P>
Μολονότι οι τρεις αυτές διαφορές αποτελούν ένα μικρό μόνο ποσοστό των εμπορικών συναλλαγών μεταξύ των Ηνωμένων Πολιτειών και της Ευρωπαϊκής Ένωσης, ωστόσο είναι σημαντικές όσον αφορά τις οικονομικές, πολιτικές, και κοινωνικές συνέπειες.
<P>
Πράγματι, όσον αφορά τη διένεξη σχετικά με τη μπανάνα, εν ονόματι του φιλελευθερισμού και της παγκοσμιοποίησης των συναλλαγών, τα κράτη μέλη της Ευρωπαϊκής Ένωσης απώλεσαν την ικανότητα να έχουν μία ειδική και προνομιούχο πολιτική με ορισμένες αναπτυσσόμενες χώρες με τις οποίες είχαμε συναλλαγές από παλιά. Οι κοινωνικές επιπτώσεις σε ορισμένες από τις εν λόγω χώρες είναι πολύ σημαντικές: η επιρροή των κρατών μελών της Ευρωπαϊκής Ένωσης μειώνεται προοδευτικά, λόγω του ΠΟΕ, ιδιαίτερα στην αφρικανική ήπειρο, και τούτο προς όφελος της βορειοαμερικανικής ηπείρου, τους γεωργικούς πόρους της οποίας εκμεταλλεύονται ή αξιοποιούνται σε μεγάλη έκταση επιχειρήσεις που κυριαρχούνται από αμερικανικά κεφάλαια.
<P>
Όσον αφορά την εμπορία των κρεάτων με ορμόνες, εκτός από τις επιπτώσεις τις οποίες μπορούμε να γνωρίζουμε από απόψεως ανισορροπίας της παραγωγής μίας γεωργικής δραστηριότητας, η οποία είναι διαρθρωτικά πλεονασματική και η οποία έχει πληγεί έντονα λόγω της κρίσης της σπογγώδους εγκεφαλοπάθειας των βοοειδών, οι επιπτώσεις της κατανάλωσης κρεάτων που περιέχουν ορμόνες στην ανθρώπινη υγεία δεν είναι διόλου αμελητέες μολονότι είναι εν μέρει μόνο γνωστές. Γνωρίζουμε, για παράδειγμα, ότι η κατανάλωση κρεάτων τα οποία περιέχουν ορμόνες έχουν επιβλαβείς συνέπειες όσον αφορά την ανάπτυξη στο στάδιο της εφηβείας. Ο Παγκόσμιος Οργανισμός Εμπορίου, έτσι όπως τον διαπραγματεύθηκε η Επιτροπή και επιβλήθηκε στα κράτη μέλη, αποτελεί πλήγμα κατά της αρχής της πρόληψης και της υγειονομικής ασφάλειας που κάθε κράτος μέλος οφείλει να διατηρήσει προκειμένου να διασφαλίσει την υγεία των υπηκόων του.
<P>
Με βάση αυτά τα δύο παραδείγματα, δεν μπορούμε παρά να διαπιστώσουμε ότι οι συμφωνίες της ΓΣΔΕ, οι οποίες δημιούργησαν τον Παγκόσμιο Οργανισμό Εμπορίου, είχαν αρνητικές συνέπειες για τα συμφέροντα των πολιτών των κρατών μελών της Ευρωπαϊκής Ένωσης. Ζητώ πλήρη αναδιοργάνωση της λειτουργίας του ΠΟΕ και τούτο στο πλαίσιο του νέου κύκλου διαπραγματεύσεων που θα ξεκινήσει στα τέλη του έτους. Είναι απαραίτητο να καθιερωθεί η αρχή του δίκαιου εμπορίου μεταξύ της Ευρωπαϊκής Ένωσης και των τρίτων χωρών και να αποκατασταθεί η αρχή της πρόληψης. Μετά τα κρέατα που περιέχουν ορμόνες γνωρίζουμε όλοι ότι οι Ηνωμένες Πολιτείες θα επιτεθούν κατά της Ευρωπαϊκής Ένωσης σχετικά με το θέμα των γενετικά μεταλλαγμένων οργανισμών.
<P>
Έκθεση Spencer (A4-0242/99)
<SPEAKER ID=127 LANGUAGE="EN" NAME="McKenna">
Κυρία Πρόεδρε, καταψήφισα την έκθεση Spencer για την κοινή εξωτερική πολιτική και αμυντική πολιτική. Αποτελεί απλώς περαιτέρω απόδειξη για την τάση στρατιωτικοποίησης της Ευρωπαϊκής Ένωσης. Η εν λόγω έκθεση κάνει λόγο για την υποστήριξη της Γαλλο-Βρετανικής Διακήρυξης στο St. Malo και της ταχείας ενοποίησης της Δυτικοευρωπαϊκής Ένωσης με την ΕΕ. Είναι ολοφάνερο ότι η Δυτικοευρωπαϊκή Ένωση είναι μία στρατιωτική συμμαχία. Πιστεύει στα πυρηνικά όπλα και έχει δεσμευτεί στην πυρηνική αποτροπή. Θα νόμιζε κανείς ότι στα τέλη του 20ου αιώνα θα έπρεπε να προσπαθούμε να ξεφορτωθούμε αυτούς τους στρατιωτικούς συνασπισμούς, γιατί δεν έχουν καμία συνάφεια, από ό, τι μπορώ να δω. Δίνουμε νέα πνοή ζωής στη Δυτικό-Ευρωπαϊκή Ένωση, η οποία θα έπρεπε να είχε πάψει να υπάρχει από πέρσι.
<P>
Στη δική μου χώρα, μας έχουν διαβεβαιώσει επανειλημμένα ότι η Ευρωπαϊκή Ένωση δεν στρατιωτικοποιείται. Ωστόσο πολλές εκθέσεις, που πέρασαν από αυτό το Κοινοβούλιο στα πέντε χρόνια που βρίσκομαι εδώ, επιδεικνύουν σαφώς την κατεύθυνση που έχει πάρει. Δεν πιστεύω ότι οποιαδήποτε μορφή στρατιωτικοποίησης της ΕΕ έγκειται στα γενικότερα συμφέροντα των ανθρώπων στην Ευρώπη ή σε όλο τον κόσμο. Δημιουργούμε μόνο έναν καινούργιο στρατιωτικό συνασπισμό, γεγονός που δεν πιστεύω ότι αποτελεί καλή ιδέα. Οι κυβερνήσεις σε όλη την ΕΕ θα πρέπει να είναι ειλικρινείς με τους ψηφοφόρους τους, κυρίως σε ουδέτέρες χώρες, όπως η δική μου και να λένε: «Αυτό συμβαίνει στην πραγματικότητα εδώ. Είστε υπέρ ή κατά; » Είναι σαφές ότι αν δεν γίνει κάτι τώρα σε αυτό το στάδιο, θα αποκτήσουμε μια αμυντική πτυχή στην ΕΕ. Ο Helmut Kohl είχε πει ότι πίστευε πως στο τέλος της γραμμής προς την Ευρωπαϊκή Ένωση βρίσκεται ένας ευρωπαϊκός στρατός και μια ευρωπαϊκή αστυνομική δύναμη. Αυτό δεν το ξέρει το κοινό. Αντιτίθεμαι ουσιαστικά σε οποιοδήποτε είδος Ευρωπαϊκού στρατού ή ευρωπαϊκής αστυνομικής δύναμης ή ευρωπαϊκής αμυντικής ταυτότητας στους κόλπους της ΕΕ.

<SPEAKER ID=128 NAME="Caudron">
Η αρχή της ΚΕΠΠΑ, που θεσπίσθηκε με τη Συνθήκη του Μάαστριχτ, ήταν δύσκολη. Επί πολύ καιρό ήταν σχεδόν ανύπαρκτη και η Ευρώπη εμφανιζόταν σαν ένας πολιτικός «νάνος» στη διεθνή σκηνή υιοθετώντας μινιμαλιστικές θέσεις.
<P>
Οι εκθέσεις του κ. Spencer μάς δείχνουν ότι η Ευρωπαϊκή Ένωση αρχίζει να επιβεβαιώνεται ως πολιτική δύναμη και εκφράζουν σαφώς την ιδέα ότι το Ευρωπαϊκό Κοινοβούλιο εκδηλώνει τη βούλησή του να προσφέρει τη συμβολή του στον τομέα αυτό.
<P>
Μολονότι είναι σαφές ότι η πολιτική δράση της Ευρωπαϊκής Ένωσης είναι ακόμα ανεπαρκής, και τούτο είναι ιδιαίτερα έκδηλο στον τομέα της ασφάλειας και της άμυνας, ωστόσο οι ισχυρισμοί αυτοί πρέπει να σχετικοποιηθούν υπό το φως των πρόσφατων γεγονότων στο Κοσσυφοπέδιο. Η Ευρωπαϊκή Ένωση μπόρεσε να αναλάβει πρωτοβουλίες, όπως το κατέδειξε η διοργάνωση της διάσκεψης του Ραμπουγιέ. Όταν μιλάει την ακούνε και δεν παίζει δευτερεύοντα ρόλο μετά τις Ηνωμένες Πολιτείες.
<P>
Η Συνθήκη του Αμστερνταμ θα δώσει νέα ώθηση στην ΚΕΠΠΑ. Χάρη στο διορισμό ενός ύπατου εκπροσώπου για την ΚΕΠΠΑ, η πολιτική αυτή θα αποκτήσει καλύτερη προβολή και μεγαλύτερη αποτελεσματικότητα. Υποστηρίζω την ιδέα του εισηγητή, σύμφωνα με την οποία θα πρέπει να διοργανωθεί ακρόαση στο πλαίσιο της Επιτροπής Εξωτερικών Υποθέσεων, προτού ο ύπατος αυτός εκπρόσωπος αναλάβει τα καθήκοντά του.
<P>
Εξάλλου, με το νέο μέσο κοινής στρατηγικής μπορεί να δοθούν θεμελιώδεις προσανατολισμοί στην ΚΕΠΠΑ. Το Συμβούλιο Γενικών Υποθέσεων θα πρέπει να υιοθετήσει μία στρατηγική του είδους αυτού έναντι της Ομοσπονδίας της Ρωσίας και να την υποβάλει στο Ευρωπαϊκό Συμβούλιο της Κολωνίας. Υποστηρίζω απολύτως το χρονοδιάγραμμα αυτό και η επιτακτικότητα δεν επιτρέπει αναβολή της υιοθέτησής της. Η κρίση που διέρχεται η Ομοσπονδία της Ρωσίας, τόσο σε θεσμικό όσο και σε οικονομικό και κοινωνικό επίπεδο δεν επιτρέπει καμία καθυστέρηση. Τα γεγονότα στο Κοσσυφοπέδιο συνηγορούν για την ανάπτυξη ενός εντατικού διαλόγου με την Ομοσπονδία της Ρωσίας. Η Ρωσία διαδραματίζει σημαντικό ρόλο στην ευρωπαϊκή αρχιτεκτονική στον τομέα της άμυνας. Αποτελεί θεμελιώδες στοιχείο για τη σταθερότητα στην ευρωπαϊκή ήπειρο.
<P>
Θα έπρεπε να έχει ζητηθεί η γνώμη του Ευρωπαϊκού Κοινοβουλίου σχετικά με το περιεχόμενο της εν λόγω στρατηγικής. Δεδομένου ότι τούτο δεν προβλέπεται από τη Συνθήκη για την Ευρωπαϊκή Ένωση, επιθυμώ, όπως και ο εισηγητής, να συναφθεί διοργανική συμφωνία η οποία να προβλέπει τη διαβούλευση αυτή. Συμμερίζομαι την αγανάκτησή του όταν προβαίνουμε σε ένα απολογισμό των εξουσιών του ΕΚ στον τομέα αυτό. Οι τροποποιήσεις που έγιναν στη Συνθήκη του Αμστερνταμ δεν αλλάζουν διόλου τη διαπίστωση αυτή. Με εξαίρεση τη χρηματοδότηση της ΚΕΠΠΑ, το ΕΚ παραμένει περιορισμένο σε ένα ρόλο πληροφόρησης και διαβούλευσης. Η προεδρία του Συμβουλίου δεν παρουσίασε στην απαιτούμενη προθεσμία στο ΕΚ την ετήσια έκθεσή του σχετικά με τις κυριότερες πτυχές και τις θεμελιώδεις επιλογές της ΚΕΠΠΑ. Αυτό αρκεί προκειμένου να καταδειχθεί η έλλειψη βούλησης να συνδεθεί το ΕΚ με την εν λόγω πολιτική.

<SPEAKER ID=129 NAME="Lindqvist">
Η ΚΕΠΠΑ της ΕΕ έχει καταρρεύσει. Η Αγγλία και οι ΗΠΑ ακολουθούν συχνά τις δικές τους επιλογές στο ζήτημα του Ιράκ. Η ΕΕ δεν μπόρεσε να διευθετήσει τις συγκρούσεις στη Βοσνία, στο Κοσσυφοπέδιο και στην Τουρκία (Κουρδιστάν). Η ΕΕ πρέπει να περιορίσει την προοπτική της ΚΕΠΠΑ και αντ' αυτής να συγκεντρώσει όλες τις δυνάμεις της στην πρόληψη των συγκρούσεων στην ΕΕ και στον άμεσο περίγυρό της. Δεν πρέπει να συσταθεί μία ΚΕΠΠΑ, διότι οδηγεί σε λάθος κατεύθυνση. Η ΕΕ δεν είναι κράτος και δεν θα πρέπει να γίνει κάτι τέτοιο.

<SPEAKER ID=130 NAME="Theorin">
Θεωρώ ότι η ΕΕ πρέπει να αναπτύξει τη διακρατική συνεργασία. Μία τέτοια συνεργασία δεν μπορεί να έχει μία κοινή άμυνα. Απεναντίας, όμως, πρέπει να υπάρχει μία υπερεθνική συνεργασία για την πρόληψη των συγκρούσεων.
<P>
Στη ζωή του ανθρώπου θα υπάρχουν πάντοτε συγκρούσεις - το ερώτημα είναι πώς θα τις αντιμετωπίζει. Υπάρχουν συγκρούσεις που πηγάζουν από κοινωνικές, εθνοτικές και θρησκευτικές αντιθέσεις&#x02D9; συγκρούσεις που δεν μπορούν να διευθετηθούν με στρατιωτικά μέσα ισχύος, αλλά, απαιτούν πολιτικά, οικονομικά και διπλωματικά μέσα.
<P>
Η ασφάλεια μπορεί να επιτευχθεί μόνο με τη συνεργασία, πρέπει να είναι ίδια για όλους και να βασίζεται στην αρχή της ισότητας και της δικαιοσύνης. Η συνεργασία, η διαφάνεια, η εμπιστοσύνη και ο αφοπλισμός μας παρέχουν μεγαλύτερη ασφάλεια, η ουσιαστική ασφάλεια, όμως, πρέπει να περιέχει επίσης την ασφάλεια από την απειλή της πείνας, των ασθενειών και της καταπίεσης.
<P>
Έκθεση Spencer (A4-0219/99)
<SPEAKER ID=131 NAME="Blot">
Η έκθεση περιλαμβάνει πολυάριθμες καλές προθέσεις και για το λόγο αυτό αξίζει θετική ψήφο. Ωστόσο, κατά τη γνώμη μας, η σημασία της είναι μηδαμινή.
<P>
Για απόδειξη θα ήθελα να παρουσιάσω αυτό το χαρακτηριστικό απόσπασμα: «η εξέταση της κοινής στρατηγικής έναντι της Ρωσίας εντάσσεται σε ένα πολιτικό πλαίσιο το οποίο τροποποιήθηκε με την στρατιωτική παρέμβαση του ΝΑΤΟ κατά της Γιουγκοσλαβικής Ομοσπονδίας. Πρέπει να προστεθεί στο σημείο αυτό η απόφαση του Κογκρέσου των Ηνωμένων Πολιτειών να αναπτυχθεί, υπό ορισμένες προϋποθέσεις, ένα αμυντικό αντιπυραυλικό σύστημα το οποίο, από ρωσικής πλευράς, θα μπορούσε να θέσει υπό αμφισβήτηση τη συνθήκη ABM».
<P>
Τι βρίσκει να πει ο εισηγητής μας μπροστά στις δύο καταστρεπτικές αυτές δράσεις των Ηνωμένων Πολιτειών; «Όλες οι εξελίξεις συνηγορούν υπέρ ενός εντατικού διαλόγου μεταξύ της Ευρωπαϊκής Ένωσης και της Ρωσικής Ομοσπονδίας». Από πλευράς Αμερικής, πράξεις! Από ευρωπαϊκής πλευράς, λόγια! Τίποτα δεν μπορεί να δείξει καλύτερα την αδυναμία της Ευρώπης ενώπιον της αμερικανικής υπερδύναμης.
<P>
Οι Ηνωμένες Πολιτείες ωφελήθηκαν τόσο πολύ από τη διχοτόμηση της Ευρώπης μετά το 1945, έτσι που φαίνεται ότι έχουν κάνει τα πάντα προκειμένου να δημιουργήσουν τις συνθήκες για μία νέα διχοτόμηση, αυτή τη φορά μεταξύ της Δυτικής Ευρώπης, από τη μία πλευρά, και την Ορθόδοξη Ευρώπη, από την άλλη. Οι εχθρικές πράξεις έναντι της Ευρώπης του Ορθόδοξου πολιτισμού δεν μετρώνται πλέον - περιφρόνηση, κατηγορίες σωβινισμού, πλήρης άγνοια μίας εν μέρει διαφορετικής κουλτούρας - και ο βομβαρδισμός της Σερβίας αποτελεί σύμπτωμα της νοοτροπίας αυτής. Εάν ήθελε κανείς να διαιρέσει εκ νέου την Ευρώπη δεν θα ακολουθούσε διαφορετική τακτική. Οι ευρωπαϊκές χώρες πρέπει να αρνηθούν τη λογική αυτή, με την αμοιβαία στήριξη και τη συνεργασία με την Ομοσπονδία της Ρωσίας προς όφελος της ειρήνης και της ευημερίας όλων μας.

<SPEAKER ID=132 NAME="Eriksson, Sjφstedt και Svensson">
Απείχαμε από την τελική ψηφοφορία γι' αυτήν την έκθεση. Συμφωνούμε με τον πολιτικό προσανατολισμό της ανάπτυξης και ενίσχυσης των πολιτικών και οικονομικών σχέσεων όλων των κρατών μελών της ΕΕ με τη ρωσική ομοσπονδία, διότι η ανάπτυξη στη Ρωσία παίζει έναν σημαντικό ρόλο για ολόκληρη την Ευρώπη. Η συμβολή στην ανάπτυξη της δημοκρατίας στη Ρωσία είναι ο πυρήνας μίας τέτοιας στρατηγικής. Θεωρούμε, όμως, ότι η νεοφιλελεύθερη πολιτική που η Δύση ενθάρρυνε συνέβαλε στη δημιουργία σοβαρών κοινωνικών προβλημάτων στη Ρωσία, όπως η ανεργία και η αύξηση των ταξικών διαφορών. Συνεπώς, η ανάπτυξη των σχέσων με τη Ρωσία πρέπει να βασίζεται σε μία πολιτική που θα συμβάλει στην ενίσχυση της δημοκρατίας και τη μείωση των κοινωνικών αδικιών στη χώρα.
<P>
Η εν λόγω έκθεση έχει ως βασικό προσανατολισμό την ενίσχυση, από πλευράς ΕΕ, της ΚΕΠΠΑ, κάτι στο οποίο όμως αντιτιθέμεθα. Θεωρούμε ότι αυτή η εξέλιξη οδηγεί, μεταξύ άλλων, στο να δεσμεύονται οι αδέσμευτες χώρες, όπως π.χ. η Σουηδία και έχουν λιγότερες δυνατότητες ανεξάρτητης δράσης, κάτι που αποβαίνει εις βάρος της κοινής ασφάλειας στην Ευρώπη και στον υπόλοιπο κόσμο.
<P>
Ως εκ τούτου, λόγω των προαναφερθέντων επιχειρημάτων επιλέγουμε να απέχουμε από την τελική ψηφοφορία.
<P>
Έκθεση Mόller (A4-0227/99)
<SPEAKER ID=133 NAME="Van Dam">
Ο συνάδελφος Mόller εκπόνησε μια άριστη έκθεση για τις δημοσιονομικές προβλέψεις για το 2000. Θέλουμε κάλλιστα να υιοθετήσουμε πολλές από τις συστάσεις που περιλαμβάνονται στην έκθεση, την οποία και υπερψηφίσαμε. Ορθώς επιλέγει ο εισηγητής μία αυστηρή δημοσιονομική πολιτική. Η αύξηση του προσωπικού επιτρέπεται μόνο σε περιπτώσεις που μπορούν να αιτιολογηθούν. Τα δε κτίρια πρέπει να εξοφληθούν το συντομότερο δυνατό, για να περιοριστούν οι επιβαρύνσεις από τους τόκους. Επιπλέον, ο εισηγητής απορρίπτει τη χορήγηση άμεσων ενισχύσεων από τον προϋπολογισμό της Ευρωπαϊκής Ένωσης για τη δημιουργία και την εκμετάλλευση ενός πολυκαταστήματος και των υπηρεσιών τροφοδοσίας στα κτίρια του Κοινοβουλίου. Πρόκειται για συστάσεις με τις οποίες συμφωνούμε χωρίς άλλο.
<P>
Ωστόσο, θα ήθελα να κάνω μερικές παρατηρήσεις. Υποστηρίζουμε την υιοθέτηση μιας νέας πολιτικής προσωπικού, στα πλαίσια της οποίας οι προαγωγές θα στηρίζονται στις επιδόσεις. Έτσι ενισχύονται τα κίνητρα. Το μεγάλο ερώτημα είναι βεβαίως ποιος κρίνει τις επιδόσεις. Μπορεί να δοθεί εγγύηση ότι οι κρίσεις θα είναι αντικειμενικές; Πρέπει να απαλλαγούμε από τους πολιτικούς διορισμούς και τη φιλοπολιτική. Η Επιτροπή Santer υπέκυψε στην ευνοιοκρατία. Τα παθήματα των άλλων πρέπει να μας γίνονται μαθήματα.
<P>
Τέλος, μια παρατήρηση για τους μισθούς των υπαλλήλων. Σε περίπτωση που εγκριθεί ένα καθεστώς για τα μέλη του Κοινοβουλίου, θα δημιουργηθεί μια τεράστια διαφορά μεταξύ του ύψους των μισθών των ευρωβουλευτών και του υπαλληλικού προσωπικού. Δεν θέλω να πω ότι δεν πρέπει να είμαστε ικανοποιημένοι. Ωστόσο, από αυτό προκύπτει ότι οι μισθοί των υπαλλήλων είναι υπερβολικοί. Θα ήταν καλό να συζητηθεί και αυτό το θέμα.
<P>
Η συνεδρίαση διακοπείσα στις 13.48, επαναλαμβάνεται στις 15.00

<CHAPTER ID=8>
Ατζέντα 2000 (συνέχεια)
<SPEAKER ID=134 NAME="Πρόεδρος">
Η ημερήσια διάταξη προβλέπει τη συνέχειας της κοινής συζήτησης για την Ατζέντα 2000.

<SPEAKER ID=135 LANGUAGE="DE" NAME="Hδnsch">
Κύριε Πρόεδρε, κυρίες και κύριοι, με την Ατζέντα 2000 το Συμβούλιο, η Επιτροπή και το Κοινοβούλιο επεδίωκαν και επιδιώκουν τρεις στόχους: πρώτον, να καταστήσουν την ΕΕ έτοιμη για την προς ανατολάς διεύρυνση. Δεύτερον, μια μεταρρύθμιση των δικών μας πολιτικών, ιδίως στον τομέα της γεωργίας και των διαρθρωτικών ταμείων, δηλαδή κατά κάποιον τρόπο να πνεύσει νέος άνεμος στις πολιτικές μας, και τρίτον, τη διασφάλιση της χρηματοδότησης των συγκεκριμένων πολιτικών για την επόμενη επταετία.
<P>
Το αντίστοιχο ρυθμιστικό σχέδιο που υπέβαλε η Επιτροπή δεν πέρασε χωρίς τροποποιήσεις μέσα από τις διαβουλεύσεις στο Κοινοβούλιο και στο Συμβούλιο, που διήρκεσαν περισσότερο από δύο χρόνια, και παραδέχομαι ότι αυτό δεν ήταν σε όλα τα σημεία θετικό για την υπόθεση. Θα αποδειχθεί ότι δεν επιτύχαμε απόλυτα τους στόχους που μόλις ανέφερα. Είναι όμως επίσης σωστό ότι τους προσεγγίσαμε πάρα πολύ.
<P>
Το αποτέλεσμα του Βερολίνου είναι ένας συμβιβασμός. Το γεγονός ότι επιτεύχθηκε αποτελεί επίσης μια επιτυχία της γερμανικής Προεδρίας, ιδιαίτερα του Γερμανού καγκελαρίου. Κάθε συμβιβασμός, φυσικά και εκείνος του Βερολίνου, περιέχει τόσο ικανοποιητικά όσο και λιγότερο ικανοποιητικά μέρη. Ίσως στην ΕΕ το μέγιστο μέτρο ικανοποίησης να μπορεί να επιτευχθεί μόνο μέσω της ομοιογενούς κατανομής της δυσαρέσκειας. Και σ' αυτό σημείωσε επιτυχία η γερμανική Προεδρία. Αλλά και το Κοινοβούλιο είχε επιτυχία! Ποτέ μέχρι τώρα το Ευρωπαϊκό Κοινοβούλιο δεν είχε τόσο μεγάλη συμμετοχή στη διαμόρφωση των αποφάσεων σε ένα τέτοιου μεγέθους μεταρρυθμιστικό έργο.
<P>
Στο διάστημα μεταξύ της πρώτης ανάγνωσης των εκθέσεων στο Κοινοβούλιο και του Ευρωπαϊκού Συμβουλίου του Βερολίνου στα τέλη Μαρτίου, το Κοινοβούλιο επηρέασε και τροποποίησε το αποτέλεσμα με εντατικές διαβουλεύσεις και, μετά το Βερολίνο, επίσης με εντατικές διαπραγματεύσεις. Το αποτέλεσμα αυτό ασφαλώς απέχει κάπως από τα αιτήματα και τις επιθυμίες μας. Παραδεχόμαστε όμως επίσης ότι το Κοινοβούλιο πέτυχε για πρώτη φορά να τροποποιήσει σε ουσιαστικά σημεία μια απόφαση του Συμβουλίου. Αποτελεί επιτυχία μας το ότι δημιουργείται και προικοδοτείται μια τέταρτη κοινοτική πρωτοβουλία URBAN, ώστε να μπορεί να συμβάλει έτσι στην οικονομική και κοινωνική ανανέωση στις περιφερειακές περιοχές και στις πόλεις.
<P>
Στο σημείο αυτό θέλω να ευχαριστήσω την Επίτροπο, κ. Wulf-Mathies, για την υποστήριξη των θέσεων του Κοινοβουλίου στα συγκεκριμένα ζητήματα, όπως άλλωστε και σε μια σειρά άλλων θεμάτων. Αν δεν είσασταν στο πλευρό μας, δεν θα είχαμε κερδίσει αυτήν την επιτυχία.
<P>
Αποτελεί επιτυχία μας το να δοθεί μελλοντικά μεγαλύτερη προσοχή στη χωροταξία, στις απομακρυσμένες περιοχές και στις νησιωτικές περιοχές. Αποτελεί επιτυχία μας το να ενισχυθούν μελλοντικά περισσότερο η μόρφωση και η εκπαίδευση και αποτελεί κυρίως επιτυχία μας το ότι μπορεί να βελτιωθεί το μέσο για μεγαλύτερη ευελιξία. Επιτυχία μας είναι η ρήτρα αναθεώρησης για τη χρηματοδότηση των μελλοντικών πολιτικών, κυρίως στον τομέα της εξωτερικής πολιτικής και της ενδεχόμενης χορήγησης βοήθειας για την ανοικοδόμηση των κατεστραμμένων περιοχών των Βαλκανίων. Αποτελεί επιτυχία μας το ότι κατέστη δυνατή η καθιέρωση της συναπόφασης τουλάχιστον σε επιμέρους τομείς της γεωργικής πολιτικής. Πιστεύω ότι ο επόμενος Πρόεδρος της Επιτροπής θα μπορεί να μας ευχαριστήσει που θα μπορεί να του διατεθεί σημαντικά περισσότερο προσωπικό για τα νέα καθήκοντα της Επιτροπής από ό, τι είχε ποτέ στη διάθεσή της η παλιά Επιτροπή.
<P>
Η μεγάλη πλειοψηφία της Ομάδας μου θα υπερψηφίσει τη διοργανική συμφωνία για τον μεσοπρόθεσμο δημοσιονομικό προγραμματισμό και φυσικά θα εγκρίνουμε επίσης εκείνα τα τμήματα της Ατζέντας 2000 που πρέπει να λάβουν έγκριση.
<P>
Δηλώσαμε ήδη τον Νοέμβριο του 1998 ότι εμείς, το Κοινοβούλιο, θα κάνουμε τα πάντα προκειμένου να εγκριθεί η Ατζέντα 2000 ως πακέτο πριν ακόμη από την εκλογή του νέου Κοινοβουλίου, και τώρα θέλουμε να δρομολογήσουμε αυτήν την Ατζέντα. Είναι η απαραίτητη συμβολή στην ικανότητα της Ένωσης για δράση σε μια δύσκολη περίοδο. Με τις αποφάσεις μας για την Ατζέντα 2000 συμβάλλουμε κατά ένα μέρος στην αύξηση των μελλοντικών προοπτικών της Ένωσης.

<SPEAKER ID=136 NAME="Χατζηδάκης">
Κύριε Πρόεδρε, σε μια εποχή που το δόγμα ότι μπορείς να κάνεις πολιτική, ιδίως κοινωνική πολιτική, χωρίς λεφτά κερδίζει όλο και περισσότερο έδαφος, εγώ εξακολουθώ να επιμένω στην ανάγκη για μια ουσιαστική πολιτική οικονομικής και κοινωνικής συνοχής στα πλαίσια της Ευρωπαοκής «Ενωσης. Η κοινωνική και οικονομική συνοχή είναι από τις βασικές αρχές της Συνθήκης της Ευρωπαοκής «Ενωσης και νομίζω ότι πρέπει όλα τα όργανα της «Ενωσης να μείνουν προσηλωμένα πιστά στην βασική αυτή αρχή.
<P>
Πρέπει, μέσα σ'αυτά τα πλαίσια, να πω ότι η Ευρωπαοκή Επιτροπή στις προτάσεις της για την Ατζέντα 2000 κινήθηκε στη σωστή κατεύθυνση και θα ήθελα, από την μεριά του Ευρωπαοκού Λαοκού Κόμματος, να συγχαρώ για τη στάση τους, και στη διάρκεια των διαπραγματεύσεων, την κυρία Wulf-Mathies, τον κ. Fischler και τον κ. Flynn.
<P>
Το Κοινοβούλιο, όπως όλοι ξέρουμε, ήδη από τον Νοέμβριο μορφοποίησε τις προτάσεις του. Νομίζω προχώρησε αρκετά παρά πέρα και από τις προτάσεις της Επιτροπής και εκείνο το οποίο επιχείρησε ήταν να συνδυάσει δύο στόχους: από την μια μεριά είναι να υπάρχει αποτελεσματική διαχείριση των πόρων -αποτελεσματικό management-και από την άλλη μεριά να δοθεί έμφαση εκεί που πρέπει. Και γι'αυτό το λόγο, ζητήσαμε από την αρχή να δοθούν τα δύο τρίτα των πόρων στο στόχο 1, που έχει και τις πιο φτωχές περιοχές.
<P>
Από κει και πέρα, κύριε Πρόεδρε, είχαμε τις διαπραγματεύσεις και φθάσαμε μέχρι το Βερολίνο -μέχρι το Βερολίνο είχαμε δυστοκία. Ευτυχώς όμως, υπήρξε αυτός ο συμβιβασμός που επιτεύχθηκε στο Βερολίνο και τον οποίον διαδέχθηκαν εν συνεχεία διαπραγματεύσεις ανάμεσα στο Κοινοβούλιο και το Συμβούλιο και, βεβαίως, και την Επιτροπή, που επέφεραν τρεις θετικές αλλαγές: η πρώτη αλλαγή αφορούσε την κοινοτική πρωτοβουλία Urban, η δεύτερη το Ευρωπαοκο Ταμείο Περιφερειακής Ανάπτυξης σχετικά με τις δράσεις για τον πολιτισμό και τον τουρισμό, και η τρίτη αφορά την ιδιαίτερη έμφαση που δίνεται, πάλι από τον κανονισμό του Ευρωπαοκού Ταμείου Περιφερειακής Ανάπτυξης, στα νησιά.
<P>
Κύριε Πρόεδρε, ο συμβιβασμός στο Βερολίνο, όπως άλλωστε όλοι οι συμβιβασμοί, δεν προσφέρεται για πανηγυρισμούς, πολύ περισσότερο για την χώρα μου -θα πρέπει να μιλήσω και ως «Ελληνας- καθώς η ελληνική κυβέρνηση αποδέχτηκε ρυθμίσεις που μας θέτουν στην ίδια μοίρα με την Ισπανία, την Ιρλανδία και την Πορτογαλία, χώρες λιγότερο φτωχές από τη δική μας που συμμετέχουν ήδη στο Ευρώ.
<P>
Ωστόσο, μία απόρριψη του συμβιβασμού αυτού από το Κοινοβούλιο θα τίναζε τα πάντα στον αέρα, καθώς δεν θα επέτρεπε την έγκαιρη έναρξη των προγραμμάτων του τρίτου κοινοτικού πλαισίου στήριξης την 1η Ιανουαρίου 2000. Εισηγούμαι λοιπόν την έγκριση του Κανονισμού, πολύ δε περισσότερο τη στιγμή που οι πιο πολλές θέσεις που εξέφρασε το Ευρωπαοκό Κοινοβούλιο ήδη από τον περασμένο Νοέμβριο έγιναν δεκτές και επιτεύχθηκαν περαιτέρω θετικές αλλαγές κατά τις διαπραγματεύσεις που είχαμε με το Συμβούλιο τον τελευταίο μήνα.
<P>
Θέλω να πω επίσης δυο λόγια για τα προενταξιακά ταμεία. Είναι θλιβερό ότι από το Συμβούλιο έχει αποκλεισθεί η Κύπρος. Πρόκειται για τη μόνη από όλες τις υποψήφιες χώρες που αποκλείσθηκε από τη χρηματοδότηση των προενταξιακών ταμείων. Ελπίζω ότι η δέσμευση του κ. Van den Broek ότι θα εξετασθεί η δυνατότητα να υπάρξει μία ειδική γραμμή στον προϋπολογισμό για τη χρηματοδότηση της Κύπρου θα πραγματοποιηθεί, διότι δεν μπορούμε να έχουμε δύο μέτρα και δύο σταθμά. Τέτοιου είδους αποκλεισμοί δημιουργούν αμφιβολίες ως προς την πραγματική βούληση να ενταχθεί η Κύπρος στην Ευρωπαοκή «Ενωση. Και οι αμφιβολίες αυτές πρέπει να διαλυθούν το ταχύτερο δυνατό.

<SPEAKER ID=137 LANGUAGE="EN" NAME="Brinkhorst">
Κύριε Πρόεδρε, όταν το Ευρωπαϊκό Συμβούλιο του Βερολίνου κατέληξε σε συμφωνία, το σημαντικότερο πράγμα ήταν ότι υπήρχε πολιτική συμφωνία. Την εποχή εκείνη ήταν απαράδεκτο για το Κοινοβούλιο. Αλλά αυτήν την ιστορική στιγμή, ελπίζουμε ότι θα καταλήξουμε σε μία διοργανική συμφωνία. Έχει ιστορικό χαρακτήρα από το γεγονός ότι ποτέ στο παρελθόν το Κοινοβούλιο δεν είχε αλλάξει θέση Ευρωπαϊκού Συμβουλίου και αυτό αντανακλά τη νέα μας θέση. Βλέπουμε ενώπιον μας τρεις από τους Επιτρόπους που έχουν υποβάλει παραίτηση και θα ήθελα να πω σε αυτό το σημείο ότι οι αρχικές προτάσεις στην Ατζέντα 2000 επέδειξαν κουράγιο και όραμα από μέρους της Επιτροπής. Τα αποτελέσματα του Ευρωπαϊκού Συμβουλίου δεν ήταν ικανοποιητικά.
<P>
Επιτύχαμε σπουδαία αποτελέσματα. Πρώτα από όλα, για πρώτη φορά σήμερα έχουμε νέα δικαιώματα σε ό, τι αφορά τις μη υποχρεωτικές δαπάνες για τη γεωργία. Αυτό θα πρέπει να είναι σίγουρα κάτι θετικό για τον Επίτροπο Fischer. Λάβαμε νέες εγγυήσεις για νέα ευελιξία. Δεν μας ικανοποιεί πολύ το γεγονός ότι το Συμβούλιο έχει κάνει τεράστιες περικοπές σε έναν τομέα όπου το Κοινοβούλιο έχει μεγάλα δικαιώματα - την Κατηγορία 3. Τουλάχιστον έχουμε επιτύχει στο πλαίσιο των υφιστάμενων περιορισμών τη δυνατότητα περαιτέρω προσαρμογής από μέρους του Κοινοβουλίου.
<P>
Στην Κατηγορία 4 - εξωτερική πολιτική - υπάρχει μία συμφωνία ότι θα έχουμε τη δυνατότητα αναθεώρησης. Η υποκρισία του Ευρωπαϊκού Συμβουλίου μπορεί να επιδειχθεί με τον καλύτερο τρόπο από το γεγονός ότι έπρεπε να ληφθούν αποφάσεις για 250 εκατ. Ευρώ για το Κοσσυφοπέδιο μέσα σε δύο εβδομάδες το λιγότερο, λαμβάνοντας συνεπώς πάνω από τα τρία πέμπτα της συνολικής βάσης για επτά χρόνια. Επομένως αυτό δείχνει ότι το Βερολίνο αποτελεί παρελθόν. Ωστόσο, η καταψήφιση μιας διοργανικής συμφωνίας αυτή τη στιγμή θα είναι πολύ μεγάλο λάθος. Πάνω σε αυτή τη βάση η Ομάδα των Φιλελευθέρων θα ψηφίσει υπέρ της διοργανικής συμφωνίας, γιατί δεν θα επιτύχει μόνο περισσότερα χρήματα, αλλά περισσότερα δικαιώματα και περισσότερη ισονομία. Πάνω σε αυτή τη βάση η Ευρωπαϊκή Ένωση μπορεί να προχωρήσει μπροστά. Αν την καταψηφίσουμε, με όλες τις άλλες δυσκολίες, θα ρίξουμε την Ευρωπαϊκή Ένωση σε μία μεγάλη φάση αβεβαιότητας σε μία στιγμή που πρόκειται να κάνουν την εμφάνισή τους οι προκλήσεις για τον νέο αιώνα.

<SPEAKER ID=138 LANGUAGE="FR" NAME="Baggioni">
Κύριε Πρόεδρε, αγαπητοί συνάδελφοι, όλοι οι κάτοικοι των νησιών της Ευρωπαϊκής Ένωσης χάρηκαν το βράδυ της 2ας Οκτωβρίου 1997 διαπιστώνοντας ότι η Συνθήκη του Αμστερνταμ, η οποία υπεγράφη από τους Δεκαπέντε, περιελάμβανε τις πρώτες ρητές αναφορές, οι οποίες αναγνώριζαν θεσμικά τα διαρθρωτικά και μόνιμα μειονεκτήματα που αντιμετωπίζουν οι νησιωτικές περιοχές και την ανάγκη αντιμετώπισής τους.
<P>
Δυστυχώς, λιγότερο από δύο έτη αργότερα και μολονότι η Συνθήκη τέθηκε σε ισχύ το παρελθόν Σάββατο, πρέπει να διαπιστωθεί ότι η μεταρρύθμιση των διαρθρωτικών ταμείων για την περίοδο 2000-2006 δεν ακολουθεί τη λογική της νέας Συνθήκης. Μολονότι μία στέρεη νομική βάση επέτρεπε την άσκηση μιας πραγματικής ολοκληρωμένης πολιτικής υπέρ των νησιωτικών περιοχών, διαμέσου κυρίως των διαρθρωτικών ταμείων, το Συμβούλιο και η Επιτροπή αποφάσισαν διαφορετικά, αγνοώντας τις συστάσεις του Ευρωπαϊκού Κοινοβουλίου σχετικά με το θέμα. Οι νησιωτικές περιοχές αποκλείστηκαν κατηγορηματικά και μεθοδικά από όλες τις δυνατότητες της ειδικής έκτακτης μεταχείρισης. Απορρίφθηκε ακόμα και το περιορισμένο αίτημα για μία ειδική πτυχή για μία συνεργασία των νησιών στο πλαίσιο του προγράμματος Interreg III.
<P>
Κατά την ανάγνωση των κανονισμών οι οποίοι θα υιοθετηθούν αύριο, φαίνεται τα αιτήματα των νησιωτικών περιοχών δεν πρόκειται να προωθηθούν σημαντικά με την ευκαιρία αυτής της μεταρρύθμισης των διαρθρωτικών ταμείων. Εξάλλου, διαπιστώνεται με ανησυχία ότι πολύ λίγες μόνο από αυτές θα ληφθούν υπόψη, από το 2000, ως έχουσες ανάγκη στήριξης λόγω της αναπτυξιακής καθυστέρησής τους. Μήπως αυτό σημαίνει ότι το Συμβούλιο και η Επιτροπή θεωρούν ότι οι νησιωτικές περιοχές της Ένωσης γνώρισαν μία τέτοια οικονομική ανάπτυξη ώστε να αμφισβητείται η πολιτική βούληση, η οποία εκφράσθηκε πριν από ενάμισι έτος κατά τη διάσκεψη του 'Αμστερνταμ, να ληφθεί υπόψη ο διαρθρωτικός χαρακτήρας τους; Μήπως αυτό σημαίνει ότι τα μόνιμα διαρθρωτικά μειονεκτήματά τους, τα οποία αναγνωρίσθηκαν ρητά, εξαφανίσθηκαν ως δια μαγείας σε διάστημα 18 μηνών; Μόνο ο κανονισμός σχετικά με το ΕΓΤΠΕ αναφέρεται στην ανάγκη παροχής βοήθειας σε ορισμένα νησιά, και τούτο ακόμη κατά τρόπο πολύ αόριστο.
<P>
Ωστόσο, θέλω να ευχαριστήσω τον εισηγητή, κ. Βαρέλα, καθώς και τα μέλη της Επιτροπής Περιφερειακής Πολιτικής για την κατανόησή τους και τη στήριξή τους κατά τη διάρκεια της νομοθετικής αυτής περιόδου. Ενώπιον ενός τόσο φτωχού αποτελέσματος, σχετικά με την υπόθεση των νησιωτικών περιοχών, είναι αναμφισβήτητο ότι πρέπει να καταβληθεί κάθε προσπάθεια, προκειμένου η ιδιαιτερότητα των νησιωτικών περιοχών της Ένωσης να λαμβάνεται υπόψη αποτελεσματικά και όχι μόνο θεωρητικά. Όμως, έχω εμπιστοσύνη ότι το Ευρωπαϊκό Κοινοβούλιο θα συνεχίσει την οδό την οποία ακολουθεί εδώ και ορισμένα έτη. Το Συμβούλιο και η Επιτροπή δεν μπορούν να υποκρίνονται ότι δεν μας ακούνε.

<SPEAKER ID=139 LANGUAGE="PT" NAME="Miranda">
Κύριε Πρόεδρε, το πλαίσιο των δημοσιονομικών προοπτικών που συμφωνήθηκε στο Βερολίνο δεν είναι τέτοιο που να εμπνέει ιδιαίτερο ενθουσιασμό. Αυτό ίσως δεν οφείλεται τόσο στο ύψος των χρηματικών ποσών που προορίζονται ή ζητούνται να εισπραχθούν από την καθεμιά εκ των χωρών μας, αλλά προφανώς στην περιοριστική συνολική διευθέτηση που επιλέχθηκε και στην προχειρότητα που το χαρακτηρίζει. Αλλωστε, όλες ανεξαιρέτως οι χώρες, όλες οι κυβερνήσεις, εμφανίστηκαν ως νικητές μετά το Βερολίνο. Ας είμαστε, ωστόσο, αντικειμενικοί: το συγκεκριμένο χρηματοδοτικό πλαίσιο δεν παρέχει τη δυνατότητα για διεύρυνση μέχρι το 2006, ή τουλάχιστον, εάν επιθυμούμε να εφαρμόσουμε εμπράκτως αυτό το πλαίσιο μέχρι την προαναφερθείσα ημερομηνία, θα πρέπει οι δημοσιονομικές προοπτικές να επανεξεταστούν εκ βάθρων, όπως επίσης θα πρέπει να τροποποιηθεί η κατανομή των αντίστοιχων χρηματικών ποσών.
<P>
Το συγκεκριμένο χρηματοδοτικό πλαίσιο με μεσοπρόθεσμη προοπτική δεν ανταποκρίνεται, συν τοις άλλοις, σε εγχειρήματα τόσο σημαντικά όπως είναι η πραγμάτωση του ευρώ, και προπαντός δεν μας προφυλάσσει από ενδεχόμενα ασύμμετρα πλήγματα και δεν παρέχει εγγυήσεις ενόψει των προβλεπόμενων αποτελεσμάτων των επερχόμενων διαπραγματεύσεων στο πλαίσιο του ΠΟΕ. Υπό αυτή την έννοια, παρ' ότι θα επιθυμούσαμε, για λόγους αρχής και επίσης για να διασφαλίσουμε τη σταθερότητα και να καταστήσουμε εφικτό τον προγραμματισμό, να υποστηρίξουμε και να ενθαρρύνουμε ανεπιφύλακτα τη νέα διοργανική συμφωνία, δεν παύει να είναι γεγονός ότι ο συμβιβασμός που αυτή συνεπάγεται αναφορικά με το εγκριθέν χρηματοδοτικό πλαίσιο, με όλα τα χαρακτηριστικά που προανέφερα, μας δημιουργεί κάποιες επιφυλάξεις. Επιφυλάξεις που εντείνονται τόσο από την απουσία μίας εκ βάθρων μεταρρύθμισης της ΚΓΠ, την οποία υποστηρίζουμε, όσο και από το αναμφισβήτητα περιοριστικό περιεχόμενο των κανόνων που θα διέπουν τη λειτουργία μιας σειράς μέσων παρέμβασης που σχετίζονται με τη συνοχή. Όμως κάποια άλλα μέλη της Ομάδας μου θα τοποθετηθούν επί αυτών των ζητημάτων.

<SPEAKER ID=140 LANGUAGE="DE" NAME="Schroedter">
Αξιότιμε κύριε Πρόεδρε, αξιότιμη κυρία Επίτροπε, αγαπητοί συνάδελφοι, θέλω να προτάξω τα θετικά. Είναι υπαρξιακής σημασίας για την οικονομική και κοινωνική συνοχή και μ' αυτό για τον πυρήνα του ευρωπαϊκού κοινωνικού μοντέλου το γεγονός ότι επιτεύχθηκε η έγκαιρη ολοκλήρωση του νέου κανονισμού πριν από το τέλος της θητείας του Ευρωπαϊκού Κοινοβουλίου. Αυτό διασφαλίζει τη συνέχιση της ενίσχυσης. Βέβαια, το τίμημα είναι πολύ μεγάλο. Οι οικονομικές περικοπές στο πυρηνικό τμήμα της ευρωπαϊκής ολοκλήρωσης θα πρέπει να εξισορροπηθούν τώρα από τις περιφέρειες με πιο έξυπνα σχέδια. Σε σχέση με αυτό, καλώ την Επιτροπή να αξιοποιήσει με σοβαρότητα τον ελεγκτικό της ρόλο, να επιβάλει πραγματικά στα προγράμματά της τους στόχους που διατυπώνονται στον νέο κανονισμό - όπως την αειφόρο ανάπτυξη, την προώθηση της απασχόλησης, την ενίσχυση της ισότητας ευκαιριών ανδρών και γυναικών, τη βελτίωση του περιβάλλοντος, την ενίσχυση των μικρομεσαίων επιχειρήσεων - και να μην υποχωρήσει και πάλι μπροστά στα κράτη μέλη. Διότι το αποτέλεσμα του Βερολίνου - αυτό ήδη ειπώθηκε σήμερα - δεν περιλαμβάνει τη μεταρρύθμιση που ελπίζαμε. Αφού το Κοινοβούλιο επεξέτεινε τα δικαιώματα των πολιτών της Ευρώπης περιλαμβάνοντας μια ευρεία αρχή συμμετοχής στο σχέδιο του κανονισμού - και η βάση για να υλοποιηθεί πραγματικά με βιώσιμο τρόπο ο προγραμματισμός δεν είναι παρά αυτή - το Συμβούλιο αφήνει το κοινό αυτό μέλημα στη διακριτική ευχέρεια των κρατών μελών. Αυτό θεωρώ ως το μεγαλύτερο πρόβλημα του νέου κανονισμού.
<P>
Κατά την χρησιμοποίηση των ταμείων για ολοκληρωμένα αναπτυξιακά σχέδια πρέπει να ξεπεραστεί ο παραδοσιακός τρόπος σκέψης σχετικά με τους πόρους. Στον κανονισμό υπάρχουν δυνατότητες γι' αυτό, αλλά στο μεταξύ έχω μάθει επίσης ποιές είναι οι αντιστάσεις στο επίπεδο των κρατών μελών. Συγκεκριμένα, αυτό σημαίνει ότι οι τοπικές αναπτυξιακές πρωτοβουλίες πρέπει να λαμβάνουν πιστώσεις από το Ευρωπαϊκό Κοινωνικό Ταμείο (ΕΚΤ) και το Ευρωπαϊκό Ταμείο Περιφερειακής Ανάπτυξης (ΕΤΠΑ), προκειμένου να μπορούν πραγματικά να συνεισφέρουν στην καταπολέμηση της ανεργίας. Με τον νέο κανονισμό για τα διαρθρωτικά ταμεία επιτεύχθηκε η συνέχιση της συνεκτικής πολιτικής. Όμως αυτό δεν αποτελεί μεταρρύθμιση! Δεν επιτεύχθηκαν η αποδοτικότητα, η απλούστευση της διοίκησης και η συγκέντρωση. Έπεσαν θύμα της διαδικασίας άφεσης και των δώρων που μοιράζει.
<P>
Το συμπέρασμα που συνάγω από αυτά είναι το εξής: αν δεν επιτευχθεί τελεσίδικα η τοποθέτηση του ευρωπαϊκού συμφέροντος υπεράνω των εθνικών συμφερόντων, δεν πρόκειται να επιτευχθεί μια πραγματικά προοδευτική οικονομική και κοινωνική συνεκτική πολιτική.

<SPEAKER ID=141 LANGUAGE="FR" NAME="Barthet-Mayer">
Κύριε Πρόεδρε, αγαπητοί συνάδελφοι, υπάρχει συναίνεση στο Ευρωπαϊκό Κοινοβούλιο σχετικά με τη διεύρυνση προς τις ΧΚΑΕ και στην ανάγκη μεταρρύθμισης της ΚΓΠ και επιτρέψτε να εμμείνω σχετικά με αυτή την πτυχή της Ατζέντα 2000. Με άλλα λόγια, το Ευρωπαϊκό Κοινοβούλιο, το οποίο αντιπροσωπεύει τους ευρωπαίους πολίτες, τάχθηκε υπέρ του ευρωπαϊκού γεωργικού προτύπου, υπέρ περισσότερης δικαιοσύνης, υπέρ μιας ισόρροπης ανάπτυξης της υπαίθρου, υπέρ της ποιότητας, υπέρ της προστασίας του περιβάλλοντος, καθώς προκύπτει από την έκθεση Cunha.
<P>
Αυτή η πολιτική θέση είναι σαφής και βρίσκεται σε πλήρη αντίθεση με τις επιταγές για όλο και περισσότερη τυποποίηση, όλο και περισσότερη αποστείρωση, για ολοένα και περισσότερο ανηλεή ανταγωνισμό, που ωθεί τις τιμές και τα εισοδήματα των γεωργών προς τα κάτω, την υπερφιλελεύθερη θέση των χωρών της ομάδας του Cairns και των Ηνωμένων Πολιτειών. Χάρη στη σταθερή στάση του Κοινοβουλίου, η οποία υποχρέωσε την Επιτροπή να ανακρούσει πρύμνα και να υιοθετήσει μια λιγότερο αδιάλλακτη θέση, χάρη στην επιμονή και εμμονή ορισμένων κρατών μελών, ο συμβιβασμός είναι ικανοποιητικός βραχυπρόθεσμα λόγω της εγκατάλειψης της συγχρηματοδότησης, μίας μείωσης των εγγυημένων γεωργικών τιμών σε ένα επίπεδο χαμηλότερο από ό, τι προβλεπόταν, και της διατήρησης της υπάρχουσας κατάστασης όσον αφορά τις ποσοστώσεις.
<P>
Όσον αφορά το μέλλον όμως; Επιτρέπει η μεταρρύθμιση να αποκριθούμε στις επιλογές που παρουσιάζει η Επιτροπή για μια βιώσιμη γεωργία, σε αντίθεση προς την τροποποιημένη πρότασή της για τη γεωργική πτυχή της Ατζέντα 2000; Ενισχύεται η συνεργασία της Ευρωπαϊκής Ένωσης με τις χώρες ΑΚΕ; Δίδεται στην ανάπτυξη της υπαίθρου, η οποία αφορά το 80 % της επικράτειας της Ένωσης, η θέση που της αρμόζει; Προωθείται η ανάπτυξη της υπαίθρου στις νησιωτικές περιοχές με τη διάθεση περισσότερων κονδυλίων του προϋπολογισμού; Καταπολεμούνται πράγματι οι γνωστές ανισορροπίες της ΚΓΠ στον κοινωνικό και περιβαλλοντικό τομέα, ο δυαδισμός της γεωργίας; Οι γεωργικές ενισχύσεις είναι καλύτερα κατανεμημένες και προστατεύουν καλύτερα το περιβάλλον; Όχι, όχι, όχι, ασφαλώς όχι!
<P>
Απομακρυνόμενη από την πολιτική της στήριξης της γεωργίας διαμέσου των τιμών, αναδιπλούμενη προς μία εθνικοποίηση, αποδυναμούμενη με μία νέα αύξηση των άμεσων ενισχύσεων του εισοδήματος, η Ευρώπη αποκλίνει ολοένα και περισσότερο από την αποστολή της και τις βασικές αρχές της κοινής γεωργικής αγοράς. Ακόμα πιο σοβαρά, υπονομεύει τις βάσεις του πολιτισμού της, των τοπίων της, της δασοκομίας της, και, συνεπώς, απομακρύνεται από ένα μεγάλο τμήμα της ταυτότητάς της. Πώς μπορεί μεταρρυθμισμένη έτσι, η γεωργική Ευρώπη, έτσι όπως μας την παρουσιάζουν, να υπερασπισθεί το πολιτικό σχέδιό της για τη γεωργική πολιτική και την ανάπτυξη της υπαίθρου κατά τις μελλοντικές διαπραγματεύσεις του ΠΟΕ. Υπάρχουν λόγοι για σοβαρές ανησυχίες.
<P>
Αυτοί οι οποίοι θα διαπραγματευθούν εξ ονόματος της Ευρώπης στον ΠΟΕ πρέπει να ετοιμάσουν τα όπλα τους και να μας διαβεβαιώσουν: η ευθυγράμμιση των κοινοτικών κανονισμών προς τους κανόνες του παιχνιδιού της παγκόσμιας αγοράς δεν θα μπορέσει ποτέ να αποτελέσει στόχο της γεωργικής πολιτικής της Ευρωπαϊκής Ένωσης. Προς το παρόν, δεδομένου ότι πρέπει να διαχειρισθούμε το παρόν, η ομάδα μου θα υποστηρίξει το σημερινό συμβιβασμό, ζητά όμως έμμονα από την Επιτροπή να υπερασπισθεί το ευρωπαϊκό γεωργικό πρότυπο κατά τις προσεχείς διαπραγματεύσεις στον ΠΟΕ.

<SPEAKER ID=142 LANGUAGE="FR" NAME="des Places">
Κύριε Πρόεδρε, από πεποίθηση και όχι από διάθεση για αντιρρήσεις, θα καταψηφίσουμε το σύνολο των νομοθετικών ψηφισμάτων σχετικά με την έκθεση Ατζέντα 2000 με εξαίρεση το νομοθετικό ψήφισμα που αφορά την ΚΟΑ για τα αμπελοοινικά προϊόντα γιατί αντιτιθέμαστε στις θέσεις της Επιτροπής και του Συμβουλίου που προέκυψαν από το συμβιβασμό του Βερολίνου.
<P>
Πράγματι, πώς μπορούμε να εκφράσουμε την ικανοποίησή μας για ένα συμβιβασμό που συνεπάγεται σημαντική μείωση του εισοδήματος των ευρωπαίων γεωργών, λόγω μίας εν μέρει αντιστάθμισης της πτώσης των τιμών αναμένοντας την ολική κατάργησή τους προκειμένου να ικανοποιηθούν οι απαιτήσεις του ΠΟΕ. Γνωρίζετε, Κύριε Πρόεδρε, ότι ορισμένες γεωργικές παραγωγές είναι απαραίτητες για την περιβαλλοντική ισορροπία και τη χρήση της επικράτειας της Ευρωπαϊκής Ένωσης. Δυστυχώς, όλα αυτά θα επιδεινωθούν όσον αφορά ορισμένες παραγωγές. Σκέπτομαι ιδιαίτερα τον τομέα των ελαιούχων και πρωτεϊνούχων σπόρων οι οποίοι αποτελούν, υπενθυμίζω, ιδανικούς αγρούς αμειψισποράς για την παραγωγή σιτηρών υψηλής ποιότητας που επιδιώκουμε ολοένα και πιο εντατικά.
<P>
Όταν κατήρτισα τις δύο γνωμοδοτήσεις της επιτροπής γεωργίας, σχετικά με την Ατζέντα 2000, είχα επιστήσει την προσοχή όλων των συναδέλφων μου στις δημοσιονομικές δυσκολίες που επρόκειτο να αντιμετωπίσουμε. Σχετικά με το σημείο αυτό είμαι σε μεγάλο βαθμό ικανοποιημένος με το συμβιβασμό του Βερολίνου που στοχεύει στην επανεξέταση, ενδεχομένως, της κατευθυντήριας γεωργικής γραμμής σε συνάρτηση με τις διαδοχικές διευρύνσεις και με συνεκτίμηση, στις δημοσιονομικές προοπτικές, μίας ετήσιας αυτόματης τεχνητής προσαρμογής προκειμένου να λαμβάνεται υπόψη ο πληθωρισμός. Ας ελπίσουμε μόνο ότι η αρχή των υποχρεωτικών δαπανών δεν θα αμφισβητηθεί ποτέ.
<P>
Εκτός από τις συνέπειες όσον αφορά το εισόδημα των γεωργών, ο συμβιβασμός αυτός δεν προετοιμάζει καθόλου για τις μελλοντικές διαπραγματεύσεις στον Παγκόσμιο Οργανισμό Εμπορίου, ή ίσως, χωρίς να λέγεται, τις προετοιμάζει πάρα πολύ καλά. Θα αγωνισθούμε κατά του συνόλου των προτεινόμενων μεταρρυθμίσεων. Το μόνο κεκτημένο που θα αποδεχθούν οι εταίροι μας είναι η μείωση των τιμών.
<P>
Όσον αφορά τις αντισταθμιστικές ενισχύσεις είναι προφανές ότι οι εταίροι μας θα προσπαθήσουν να τις καταργήσουν. Όλοι μας γνωρίζουμε ότι το ρητό, σ'αυτού του είδους τις διαπραγματεύσεις, είναι: ότι το κεκτημένο είναι κεκτημένο, όλα τα υπόλοιπα είναι υπό διαπραγμάτευση. Η ευρωπαϊκή γεωργία δεν πρέπει να εξαφανισθεί. Οι γεωργοί εκτός από τον οικονομικό και δημοσιονομικό ρόλο που διαδραματίζουν, έχουν ένα κοινωνικό, πολιτισμικό, και περιβαλλοντικό ρόλο που πρέπει οπωσδήποτε να ενισχυθεί. Ακούγοντας τις δηλώσεις του κ. Prodi, διαπίστωσα ότι προτίθεται κατά την εντολή του να ενισχύσει το ρόλο της Ευρωπαϊκής Ένωσης στις πόλεις.
<P>
Τότε ας μου επιτρέψετε, Κύριε Πρόεδρε, να θέσω ένα ερώτημα: στο πλαίσιο αυτό, ποίο είναι το μέλλον του κόσμου της υπαίθρου με την ανάπτυξη των διαρθρωτικών ταμείων για τον αστικό κόσμο, με τις νέες διαπραγματεύσεις του ΠΟΕ και μία ΚΓΠ η οποία βρίσκεται σε αντίφαση με την ευρωπαϊκή ταυτότητα.

<SPEAKER ID=143 NAME="Πρόεδρος">
Με αυτό ολοκληρώνονται οι παρεμβάσεις των εκπροσώπων των Ομάδων. Τώρα είναι η σειρά των παρεμβάσεων των εισηγητών.

<SPEAKER ID=144 NAME="McCarthy">
Κύριε Πρόεδρε, πάνω από όλα πρέπει να γνωρίζουμε τις ευθύνες μας κατά την τελευταία περίοδο συνόδου του Κοινοβουλίου, όχι μόνο το νομοθετικό μας καθήκον, αλλά τη δέσμευσή μας να παραδώσουμε εγκαίρως αυτό το νέο γύρο ευρωπαϊκών κεφαλαίων για τις περιφέρειες και τις τοπικές κοινότητες. Ως εισηγήτρια θα ήθελα να σας πω γιατί προτείνω το Κοινοβούλιο να υπερψηφίσει με ένα ηχηρό «Ναι» τον κανονισμό του Συμβουλίου για τα διαθρωτικά ταμεία, όπως έχει τροποποιηθεί. Αντικειμενικός σκοπός μας ήταν να τονίσουμε τις προτεραιότητες του Κοινοβουλίου στη μεταρρυθμιστική διαδικασία μέσω μίας αλληλουχίας ανεπίσημων επαφών. Αυτή η άτυπη διαδικασία είναι μια συνεχής ανταλλαγή πληροφοριών, ένας καρποφόρος διάλογος που είχε ως αποτέλεσμα την ενσωμάτωση των προτεραιοτήτων του Κοινοβουλίου στο τελικό κείμενο του Βερολίνου, ενώ ορισμένα αιτήματα πρόκειται να τεθούν σε διαπραγμάτευση σε συναντήσεις την περίοδο μετά το Βερολίνο.
<P>
Πρέπει να είμαστε ικανοποιημένοι που έχουν επιτευχθεί βασικές προτεραιότητες. Το Κοινοβούλιο ζήτησε η αρχή της συγκέντρωσης να εξασφαλίσει ότι οι περιφέρειες του Στόχου 1, οι φτωχότερες στην Ένωση, θα εξακολουθούν να λαμβάνουν ενίσχυση κατά προτεραιότητα. Αυτή είναι η περίπτωση περιφερειών, όπως η δική μου στο Merseyside με ΑΕγχΠ κάτω του 75 % του μέσου όρου της ΕΕ, που θα συνεχίσει να λαμβάνει κεφάλαια κατά προτεραιότητα. Πρέπει να πω ότι ακόμα και αν ορισμένες ειδικές περιπτώσεις έπρεπε να γίνουν κοντά στον Στόχο 1, αυτό φυσικά ήταν το τίμημα για ένα πακέτο και μια οικονομική συμφωνία. Σε αυτό το Κοινοβούλιο πρέπει να είμαστε ρεαλιστές και πραγματιστές και να αναγνωρίζουμε ότι η συναίνεση και ο συμβιβασμός είναι το αίμα της ευρωπαϊκής πολιτικής.
<P>
Οι νέες περιφέρειες του Στόχου 2 θα συνεχίσουν να επωφελούνται από μια συνεχή ευρωπαϊκή δέσμευση και βιώσιμες επενδύσεις. Πάλι, αν κοιτάξω τη δική μου περιφέρεια στα βορειοδυτικά, αυτή επωφελήθηκε από την ευρωπαϊκή χρηματοδότηση. Υπάρχουν ακόμα πολλά που πρέπει να γίνουν και χαιρόμαστε που βλέπουμε την ευελιξία ενός δυνητικού προγράμματος κατά φάσεις διάρκειας έξι ετών παρά εκείνου διάρκειας τεσσάρων ετών στην αρχική πρόταση της Επιτροπής. Θα ήθελα να καλέσω την Επιτροπή στη λήξη της θητείας μας να δεχτεί την προσφορά από το Δημοτικό Συμβούλιο του Manchester να έρθει, για να δει με ποιον τρόπο τα ευρωπαϊκά ταμεία κάνουν τη διαφορά στις τοπικές κοινότητες.
<P>
Υποστηρίξαμε μία πρόταση ως δίχτυ ασφαλείας. Αυτό πιστεύουμε ότι ήταν επιτυχία. Επιπλέον, το Κοινοβούλιο καλωσορίζει το αίτημα, που επετεύχθη, δηλαδή η Ένωση να διαδραματίσει ενεργό ρόλο στην προώθηση συνεχούς ειρήνης και ευημερίας στη Βόρειο Ιρλανδία. Αυτό κατέστη δυνατόν με ένα ειδικό ειρηνευτικό πακέτο.
<P>
Θα θέλαμε να είχαμε προχωρήσει περαιτέρω σε εταιρικές σχέσεις, αλλά ελπίζουμε ότι τα κράτη μέλη θα έχουν το όραμα να εξασφαλίσουν ευρεία και βαθύτερη εταιρική σχέση για την εκπόνηση και εφαρμογή προγραμμάτων. Το πλέον σημαντικό για μένα προσωπικά, το «πετράδι του στέμματος», το οποίο επιτύχαμε ως αποτέλεσμα των ανεπίσημων διαπραγματεύσεων στο Στρασβούργο μετά το Βερολίνο, ήταν το γεγονός ότι το Συμβούλιο συμφώνησε στο αίτημα του Ευρωπαϊκου Κοινοβουλίου για τροποποίηση της απόφασης της Συνόδου Κορυφής του Βερολίνου, προκειμένου να προστεθεί μία νέα πρωτοβουλία URBAN, σύμφωνα με την οποία 35 % των κεφαλαίων θα προστίθονταν στο κοινοτικό «δοχείο». Ελπίζω ότι ο κ. Flynn δεν θα νομίσει ότι λεηλατούμε το Αρθρο 10, γιατί θα χρησιμοποιήσουμε αυτά τα κεφάλαια και για κοινωνικές πρωτοβουλίες και για πρωτοβουλίες για την απασχόληση.
<P>
Το URBAN ήταν δημοφιλές στο κοινό σε ορισμένες από τις πλέον στερημένες γειτονιές και πιστεύω ότι μπορούμε να βοηθήσουμε αυτές τις κοινότητες προς την ανασυγκρότηση. Οι εισηγητές επομένως συστήνουν να βλέπουμε σήμερα μια ισορροπία συμφέροντος μεταξύ του Κοινοβουλίου, του Συμβουλίου και της Επιτροπής. Θα προειδοποιούσα οποιοδήποτε πολιτικό κόμμα σκέφτεται να παίξει κομματική πολιτική με αυτή την ψηφοφορία ότι, η παρεμπόδιση αυτών των προτάσεων σημαίνει ότι ένα νεοεκλεγέν Κοινοβούλιο δεν θα είναι σε θέση να ψηφίσει μέχρι το φθινόπωρο, και αυτό θα θέσει σε κίνδυνο πόρους άνω των 200 δισεκατομμυρίων και θα ενέχει ατελείωτες καθυστερήσεις για τις τοπικές κοινότητες και έργα.
<P>
Αλλά ας καταστήσουμε σαφές τι ψηφίζουμε εδώ σήμερα. Δεν πρόκειται απλώς για ένα έγγραφο 112 σελίδων με ευρωπαϊκή ορολογία και τεχνικές λεπτομέρειες, αν και μπορείτε να βρείτε πολλούς ευρωπαϊκούς όρους σε αυτό. Είναι ένα πακέτο χρηματοδότησης που θα φέρει τις περιφέρειές μας στην επόμενη χιλιετία, επτά έτη υποστήριξης για τις πλέον περιθωριοποιημένες κοινότητες και περιοχές που χρειάζονται την ευρωπαϊκή δέσμευση και αλληλεγγύη από μέρους μας, για τους νέους, τους μακροχρόνια ανέργους και τις γυναίκες που επιστρέφουν στην εργασία τους. Ατομα που θέλουν να διαδραματίσουν έναν ενεργό ρόλο και να λάβουν μέρος στην οικονομική ανασυγκρότηση της Ευρώπης. Είναι ένα πακέτο της Ευρωπαϊκής Ένωσης για θέσεις εργασίας, για την ανασυγκρότηση. Είναι ένα σύμφωνο απασχόλησης και ανασυγκρότησης και αποτελεί προϊόν συναίνεσης και συμβιβασμού μεταξύ των κρατών μελών.
<P>
Όπως είπα, πιστεύουμε ότι έχουμε επιφέρει πολύ θετικές βελτιώσεις με την προσθήκη μιας τέταρτης κοινοτικής πρωτοβουλίας, τη νέα πρωτοβουλία URBAN, που το Κοινοβούλιο υποστήριξε και για την οποία έκανε εκστρατεία. Για όλους τους παραπάνω λόγους, παρακαλώ τα μέλη σήμερα να χρησιμοποιήσουν την ψήφο τους για να δώσουν ένα ομόφωνο «Ναι» σε αυτό το χρηματοδοτικό πακέτο. Ας δώσουμε στους ευρωπαίους πολίτες ένα εμφανές δείγμα ότι υποστηρίζουμε την αλληλεγγύη και παρέχουμε την υποστήριξη που είναι απαραίτητη για τις θέσεις απασχόλησης και τα προγράμματα ανασυγκρότησης για τη νέα χιλιετία.

<SPEAKER ID=145 NAME="Collins, Gerard">
Κύριε Πρόεδρε, είμαι στην ευχάριστη θέση να παρουσιάζω την εισήγηση και την έκθεση σχετικά με το Ταμείο Συνοχής εκ μέρους της Επιτροπής Περιφερειακής Πολιτικής.
<P>
Όταν παρουσίασα την έκθεση αυτή σε πρώτη ανάγνωση τον περασμένο Νοέμβριο, μίλησα για την ανάγκη να εξακολουθήσει να αποτελεί η κοινωνική και οικονομική συνοχή έναν από τους κεντρικούς πυλώνες της Κοινότητας. Το Ταμείο Συνοχής απετέλεσε ένα από τα πιο χαρακτηριστικά παραδείγματα αυτού του είδους αλληλεγγύης και δράσης καθώς και των όσων μπορούν να επιτευχθούν χάρη σε αυτό. Εγκρίνοντας τότε την έκθεση αυτή, το Σώμα επιδοκίμασε την άποψη αυτή της Κοινότητας.
<P>
Τους τελευταίους μήνες και μάλιστα μέχρι την Διάσκεψη Κορυφής του Βερολίνου, πραγματοποιήθηκαν διάφορες συσκέψεις με το Συμβούλιο σχετικά με το μέλλον του Ταμείου Συνοχής. Κατά τις διαπραγματεύσεις, ήμουν ανυποχώρητος υπέρ της συνέχισης του Ταμείου Συνοχής και της διατήρησης της σημερινής του μορφής. Η τελική συμφωνία στη Διάσκεψη Κορυφής του Βερολίνου επικύρωσε τις απόψεις του Κοινοβουλίου σχετικά με το Ταμείο και τα θέματα που προέκυψαν κατά την ανεπίσημη συμβιβαστική περίοδο διαπραγματεύσεων έγιναν δεκτά.
<P>
Οι προτεραιότητες του Κοινοβουλίου σε σχέση με το Ταμείο Συνοχής ήταν σαφείς. Πρώτη προτεραιότητα αποτέλεσε η διασφάλιση της συνέχισης του Ταμείου. Το Συμβούλιο συμφώνησε με την άποψη του Κοινοβουλίου, σύμφωνα με την οποία οι βασικοί στόχοι του Ταμείου Συνοχής εξακολουθούν να είναι το ίδιο επίκαιροι όσο και το 1992. Ως εκ τούτου, το κριτήριο επιλεξιμότητας, δηλαδή το 90 % του μέσου κοινοτικού όρου έπρεπε να παραμείνει αμετάβλητο, ώστε να επιτραπεί κατ'αυτόν τον τρόπο στην Ιρλανδία, την Ισπανία, την Πορτογαλία και την Ελλάδα να παραμείνουν επιλέξιμες.
<P>
Η άποψη του Κοινοβουλίου και της Επιτροπής, σύμφωνα με την οποία οι τέσσερις χώρες θα πρέπει να παραμείνουν, έγινε αποδεκτή και από το Συμβούλιο. Οι ενδιαφερόμενες χώρες πρέπει να συνεχίσουν τη διαδικασία σύγκλισης και η συνέχιση του Ταμείου αποτελεί στοιχείο ζωτικής σημασίας στα πλαίσια της διαδικασίας αυτής.
<P>
Συνέχιση του Ταμείου κάτω από τις ίδιες συνθήκες σημαίνει ότι το χάσμα σε επίπεδο υποδομών που παρουσιάζεται μεταξύ των τεσσάρων υποψηφίων για ένταξη χωρών και των υπόλοιπων κρατών της Κοινότητας μπορεί σταδιακά να καλυφθεί. Είναι σημαντικό η αστάθεια που επικρατεί σήμερα στην περιοχή να νικηθεί ώστε να υπάρξει ένα εναρμομισμένο επίπεδο οικονομικής ανάπτυξης σε όλη την Ευρωπαϊκή Ένωση.
<P>
Ένα δεύτερο σημείο στο οποίο οι απόψεις του Κοινοβουλίου έγιναν αποδεκτές αφορά το ποσό προκαταβολής για τα σχέδια. Το Κοινοβούλιο θεωρούσε ότι το 10 % επί του του συνολικού ποσού που πρότεινε η Επιτροπή ήταν ανεπαρκές. Κάτι τέτοιο θα αποτελούσε μεγάλο βάρος για τις λιγότερο ευνοημένες περιοχές στην προσπάθειά τους να ξεκινήσουν επιτυχώς ένα σχέδιο. Η συμφωνία επί του 20 % που στο Βερολίνο αναγνώρισε το γεγονός αυτό.
<P>
Ένα άλλο θέμα, το οποίο το Κοινοβούλιο χαρακτήρισε ως μη ικανοποιητικό ήταν η εφαρμογή της αρχής «ο ρυπαίνων πληρώνει». Παρόλο που είμαστε υπέρ της ιδέας αυτής, η πρόταση της Επιτροπής δεν υπήρξε σαφής ως προς τη σημασία της φράσης «ικανότητα ενός σχεδίου να επιφέρει κέρδη/κερδοφόρος ικανότητα ενός σχεδίου». Χρειαζόταν σαφείς κατευθυντήριες γραμμές για την πρακτική εφαρμογή της αρχής. Από αυτή την άποψη, καλοσωρίζω την δήλωση της Επιτροπής, η οποία συνοδεύει τα συμπεράσματα της Διάσκεψης Κορυφής του Βερολίνου, σύμφωνα με την οποία κατά την εφαρμογή, θα πρέπει να ληφθούν υπ'όψη οι εθνικές, κοινωνικές ιδαιτερότητες.
<P>
Σε σχέση με όσα το Κοινοβούλιο επεδίωκε να επιτύχει αναφορικά με το Ταμείο Συνοχής από το το 2000 ως το 2006, η συμφωνία του Βερολίνου είναι πάρα πολύ ικανοποιητική. Γι'αυτό το λόγο, πιστεύω ότι δεν είναι αναγκαίο να υπάρξουν περαιτέρω ρυθμίσεις. Θα παρουσιάσω μόνο περιληπτικά μερικά από τα βασικά χαρακτηριστικά του Ταμείου Συνοχής όπως αυτά θα διαμορφωθούν βάσει του τροποποιημένου κανονισμού από το 2000.
<P>
Συνολικό ποσό ύψους 18 δισεκ. ευρώ θα διατεθεί στις τέσσερις υποψήφιες για ένταξη χώρες. Η κατανομή των συνολικών πόρων μεταξύ των τεσσάρων χωρών έγινε βάσει συγκεκριμένων και αντικειμενικών κριτηρίων, κυρίως βάσει του μεγέθους του πληθυσμού και του κατά κεφαλήν ΑΕγχΠ. Ελήφθη επίσης υπ'όψη η πρόοδος και η ευημερία του κράτους που επετεύχθη κατά την προηγούμενη περίοδο καθώς και η έκταση επιφανείας. Αλλοι παράγοντες όπως οι ελλείψεις και η υποδομή ελήφθησαν επίσης υπ'όψη. Στα μέσα της περιόδου χρηματοδότησης θα υπάρξει επανεξέταση της προόδου, προκειμένου να διαπιστωθεί ποιές χώρες θα παραμείνουν επιλέξιμες, βάσει του κατά πόσο εξακολουθούν να πληρούν το κριτήριο του 90 %.
<P>
Όπως ήδη ανέφερα, η αρχή ο «ρυπαίνων πληρώνει» περιλαμβάνεται στον τροποποιημένο κανονισμό όπως και άλλες περιβαλλοντικές θέσεις. Κατ'αυτό τον τρόπο, η άποψη του Κοινοβουλίου, σύμφωνα με την οποία η ανάπτυξη της υποδομής θα πρέπει να λαμβάνει σοβαρά υπ'όψη της τις περιβαλλοντικές υποχρεώσεις της, είναι αδιαμφισβήτητα εμφανής.
<P>
Συνάδελφοι, η Διάσκεψη Κορυφής του Βερολίνου μας ενδιέφερε όλους και όλοι γνωριζούμε ότι δεν ήταν εύκολο να επιτευχθή η τελική συμφωνία. Το θέμα του Ταμείου Συνοχής προκάλεσε συχνά συγκρούσεις, όμως πέρα από αυτό, το Κοινοβούλιο θα πρέπει να είναι ευχαριστημένο καθότι οι απόψεις του έγιναν σεβαστές από τα άλλα θεσμικά όργανα και οι προτάσεις μας έγιναν αποδεκτές.
<P>
Χαιρετίζω το τελευταίο κείμενο του κανονισμού ως κείμενο, το οποίο αντικατοπτρίζει πολύ καθαρά τις απόψεις του Κοινοβουλίου και προτείνω οι συνάδελφοι να στηρίξουν την έκθεση αυτή. Κατ'αυτό τον τρόπο, θα εδραιωθούν οι προσπάθειες πολλών μηνών ειλικρινούς προσπάθειας από πλευράς Κοινοβουλίου να διασφαλιστεί η πιο συμφέρουσα πρόταση για ισορροπημένη ανάπτυξη των περιοχών μας και η συνέχιση της οικονομικής και κοινωνικής συνοχής της Ευρωπαϊκής Ένωσης. Η συγκατάθεση του Κοινοβουλίου θα σημαίνει ότι το χρονοδιάγραμμα χρηματοδότησης μπορεί να ενσωματωθεί σε σχέδια ζωτικής σημασίας στην Ισπανία, την Ιρλανδία, την Ελλάδα και την Πορτογαλία, δίνοντας κατ'αυτό τον τρόπο στις χώρες αυτές τη δυνατότητα να επικαλούνται την απαραίτητη χρηματοδότηση. Τα σχέδια αυτά θα αλλάξουν ουσιαστικά και κατά τρόπο απτό τις ζωές εκατομμυρίων συμπολιτών μας που ζουν στις πιο απομακρυσμένες και υποανάπτυκτες περιοχές της Κοινότητας.
<P>
Όμως το Ταμείο Συνοχής είναι κάτι παραπάνω. Τα πλεονεκτήματά του δεν περιορίζονται σε τέσσερα κράτη μέλη. Οικοδομώντας μια Ένωση με περισσότερη συνοχή και οικονομικό χαρακτήρα, εδραιώνουμε την ενιαία αγορά και ενισχύουμε το ευρώ. Επιτρέπουμε στην Ένωση να αντιμετωπίσει όχι μόνο τα σημερινά σχέδια αλλά και την μελλοντική φιλοδοξία για διεύρυνση. Είναι αλήθεια ότι το ταμείο Συνοχής έχει περιορισμένους τομείς δράσεως, γεογραφική εστίαση και προς διάθεση ποσά. Ωστόσο, έχει αποδειχθεί ότι το Ταμείο Συνοχής είναι ένα όργανο εξαιρετικά επιτυχές, το οποίο καταγράφει άριστα επίπεδα διαχείρισης και αποτελεσμάτων, τα οποία ωφελούν όλους.
<P>
Τέλος, κ. Πρόεδρε, σε προσωπικό επίπεδο, θα ήθελα να εκφράσω τα ειλικρινή μου ευχαριστήρια στην Επίτροπο κ. Wulf-Mathies για τον πολύ θετικό ρόλο που διαδραμάτισε στον τομέα αυτό. Υπήρξε πάντα πολύ ανοιχτή κατά τις εργασίας των ομάδων προβληματισμού και κατά τις συζητήσεις, έδειχνε πάντα κατανόηση και ήταν πάντα πολύ ευγενική με τα μέλη της Επιτροπής Περιφερειακής Πολιτικής του Κοινοβουλίου. Η αφοσίωσή της στην Ευρωπαϊκή Ένωση καθώς και στον τομέα της δικαιοδοσίας της αποτελεί πηγή έμπνευσης για όλους μας.

<SPEAKER ID=146 NAME="Varela Suanzes-Carpegna">
Κύριε Πρόεδρε, κυρία Επίτροπε, κυρίες και κύριοι, ένας διπλός λόγος εγγυάται την προσωπική μου ικανοποίηση ως εισηγητού. Καταρχάς, το γεγονός ότι το Κοινοβούλιο είναι σε θέση να εγκρίνει αύριο στην Ολομέλεια την σύστασή μας για δεύτερη ανάγνωση σε σχέση με το Ευρωπαϊκό Ταμείο Περιφερειακής Ανάπτυξης. Το λέω δε αυτό λόγω των νομικών και πολιτικών συνεπειών που συνεπάγεται το γεγονός ότι, αφότου τέθηκε σε ισχύ η Συνθήκη του Αμστερνταμ, τα θέματα του Ευρωπαϊκού Ταμείου Περιφερειακής Ανάπτυξης διεκπεραιώνονται μέσω της διαδικασίας συναπόφασης. Αυτό σήμανε μια καινοφανή εμπειρία διαπραγμάτευσης με το Συμβούλιο και την Επιτροπή με στόχο να συμβιβάσει τις θέσεις του Κοινοβουλίου με αυτές των Δεκαπέντε και με την πρόταση της Επιτροπής.
<P>
Ένα ολίσθημα του Κοινοβουλίου, ή απλώς μια μη υπεύθυνη άσκηση των αρμοδιοτήτων μας, ενδεχομένως να μας οδηγούσε στην έγκριση κάποιων τροπολογιών που θα εμπόδιζαν να ολοκληρώσουμε αύριο αυτόν τον σημαντικό κανονισμό και οι ευρωπαϊκές περιφέρειες δεν θα μπορούσαν κατά συνέπεια να προγραμματίσουν τις ενέργειές τους από την πρώτη Ιανουαρίου του έτους 2000.
<P>
Η δεύτερη ικανοποίηση προέρχεται από την ουσία του εγγράφου που επεξεργαστήκαμε. Δεν ήταν εύκολη η εξήγηση των θέσεων των συναδέλφων, βρήκαμε όμως μια φόρμουλα που επέτρεψε με τέσσερις συμβιβαστικές τροπολογίες να πετύχουμε την απόσυρση της πλειοψηφίας άλλων και ταυτόχρονα να διατηρήσουμε το πνεύμα της πρότασης της επιτροπής μας.
<P>
Αυτές οι τέσσερις τροπολογίες αναφέρονται καταρχάς στην συμπερίληψη της έννοιας της χωροταξίας στο πλαίσιο του Ευρωπαϊκού Ταμείου Περιφερειακής Ανάπτυξης, κάτι για το οποίο το Κοινοβούλιο παλεύει εδώ και καιρό. Πρέπει να συνδεθεί η περιφερειακή ανάπτυξη και η χωροταξική ανάπτυξη. Ή εάν προτιμάτε, πρέπει να ενώσουμε την οικονομική και κοινωνική συνοχή με την εδαφική συνοχή της Ευρώπης.
<P>
Κατά δεύτερον - και άρρηκτα συνδεδεμένο με την χωροταξία -, η δεύτερη συμβιβαστική τροπολογία μας ζητά το Ευρωπαϊκό Ταμείο Περιφερειακής Ανάπτυξης να συμβάλει στην εδραίωση των αναγκαίων συνδέσεων μεταξύ των περιοχών που γεωγραφικά υφίστανται διαρκή μειονεκτήματα λόγω της απόστασής τους, του περιφερειακού ή νησιωτικού χαρακτήρα τους, για την ενθάρρυνση των ανταλλαγών μεταξύ της περιφέρειας της Ευρώπης και των κεντρικών περιοχών της Κοινότητας.Η Επιτροπή, στην τριετή έκθεσή της για τη συνοχή, θεώρησε αυτή την κατάσταση ως μια από τις βασικές αιτίες που χαρακτηρίζουν την καθυστέρηση αυτών των περιοχών και είναι η προϋπόθεση για την οριστική τους πρόοδο.
<P>
Η τρίτη συμβιβαστική τροπολογία περιλαμβάνει σαφώς στο πεδίο εφαρμογής του Ευρωπαϊκού Ταμείου Περιφερειακής Ανάπτυξης τον τουρισμό και τον πολιτισμό. Δεν πάει πολύς καιρός, ακριβώς πριν από τον πρόσφατο και θλιβερό θάνατό του, ο καλλιτέχνης και ανθρωπιστής Yehudi Menuhin αναρωτιόταν δημοσίως που θα βρίσκεται ο πολιτισμός της Ευρωπαϊκής Ένωσης. Περιέργως, αν και το 80 % των δαπανών για τον πολιτισμό στην Ένωση προέρχονται από τα διαρθρωτικά ταμεία, μόνο 3 % των πιστώσεων δίνονται για πολιτιστικά έργα. Η έκθεσή μας φιλοδοξεί να δώσει απάντηση σε αυτά τα ερωτήματα και ζητούμε περισσότερο πολιτισμό στα διαρθρωτικά ταμεία, συμπεριλαμβανομένης της πολιτιστικής και φυσικής κληρονομιάς.
<P>
Τέλος, σε σύμπνοια με την έκθεση για τον γενικό κανονισμό, μαζί με την κοινοτική πρωτοβουλία Interreg, ζητάμε τη διατήρηση της πρωτοβουλίας Urban.
<P>
Και τελειώνω αναφερόμενος σε ένα πολύ ειδικό θέμα, όπου ο ρόλος του Ευρωπαϊκού Κοινοβουλίου υπήρξε πολύ σημαντικός. Αναφέρομαι στις διαρθρωτικές πτυχές της αλιείας. Ήδη στην παρέμβασή μου στην Ολομέλεια σε πρώτη ανάγνωση καλούσα την Επιτροπή να διορθώσει την πρότασή της και να αντιμετωπίσει την αλιεία ισότιμα με την γεωργία. Είναι ευχάριστο να βλέπει κανείς σήμερα ότι η πρότασή μας - που τόσο καλά την υπερασπίστηκε ο εισηγητής μας, ο κ. Arias Caρete, υπό την στενή και δυναμική καθοδήγηση της Προέδρου της Επιτροπής Αλιείας - πιάνει σήμερα, ποτέ δεν θα μπορούσε να έχει ειπωθεί πιο εύστοχα, ασφαλές λιμάνι. Τροποποιήθηκαν οι πτυχές που ζητούσε το Ευρωπαϊκό Κοινοβούλιο και καταλήξαμε σε μια έκθεση που βελτιώνει ουσιαστικά την πρόταση της Ευρωπαϊκής Επιτροπής.
<P>
Ευχαριστώ πολύ λοιπόν την Επιτροπή, το Συμβούλιο και όλους τους συναδέλφους που μας υποστήριξαν.

<SPEAKER ID=147 NAME="Jφns">
Κύριε Πρόεδρε, αξιότιμα μέλη της Επιτροπής, αγαπητοί συνάδελφοι, είναι απίστευτο: το Κοινωνικό Ταμείο είναι το μοναδικό μας μέσο άσκησης της πολιτικής για την αγορά εργασίας σε πανευρωπαϊκό επίπεδο! Καθιέρωσε με μεγάλη επιτυχία στα κράτη μέλη νέες προσεγγίσεις πολιτικής για την εργασία. Παρ' όλ' αυτά, στο Βερολίνο δεν προικοδοτήθηκε καθόλου στο μέτρο που δικαίως είχαν ζητήσει το Σώμα αυτό και η Επιτροπή. Ειδικά ως προς το Κοινωνικό Ταμείο, που δημιουργεί επανειλημμένα ευρωπαϊκή προστιθέμενη αξία, π.χ. στην πολιτική για τα άτομα με ειδικές ανάγκες, στην προληπτική πολιτική της αγοράς εργασίας ή για παράδειγμα στην ενίσχυση των γυναικών, πολλά πράγματα παρέμειναν μέχρι την τελευταία στιγμή αντικείμενο διαφωνίας. Κάπου ο κόσμος αυτός είναι τελικά ανάποδος! Το φταίξιμο δεν ήταν δικό μας. Εμείς δεν σκοπεύαμε να επιβάλουμε κάτι με επαναστατικό τρόπο. Βασικά ενδιαφερόμασταν για πέντε αποφασιστικής σημασίας ζητήματα που πρέπει να συνοδεύουν αποτελεσματικά την κοινοτική στρατηγική για την απασχόληση. Στην κορυφή του καταλόγου ήταν η πρόληψη στην πολιτική της αγοράς εργασίας και η ειδική ενίσχυση των γυναικών. Πάντα είναι πιο ανθρώπινο να προλαμβάνουμε την ανεργία, επιπλέον δε είναι και πολύ φτηνότερο. Δεν επιτρέπεται να έχουμε φθάσει πια στο σημείο να λέμε σε ολόκληρη την Ευρώπη ότι η ανεργία έχει γίνει ως προς τα μέλη της γένους θηλυκού! Ούτε επιτρέπεται οι γυναίκες να κατέχουν μόνο το 3 % των ηγετικών θέσεων σε ολόκληρη την Ένωση, κι αυτό με πτωτική τάση. Οι γυναίκες εξακολουθούν να αποτελούν την πλειοψηφία στον πληθυσμό και η οριζόντια ενσωμάτωση από μόνη της δεν αρκεί εδώ, κύριοι του Συμβουλίου!
<P>
Πέρα από αυτό, μέλημά μας ήταν να κάνουμε περισσότερα για την καταπολέμηση του κοινωνικού αποκλεισμού, διότι μακροπρόθεσμα αυτό έχει πάντα αντιστάθμισμα, όταν πια οι άνθρωποι αυτοί μπορούν να φροντίσουν μόνοι τους για τα προς το ζην. Επίσης, θέλαμε να κάνουμε προσιτές σε ολόκληρη την Ένωση τις θετικές εμπειρίες από την πρωτοβουλία PEACE, με την οποία οι μη κυβερνητικές οργανώσεις (ΜΚΟ) είχαν τη δυνατότητα να υποστηρίξουν με μικρά ποσά και χωρίς πολλά διοικητικά έξοδα ανθρώπους που δεν μπορούν να ξεπεράσουν τον εαυτό τους και να απευθυνθούν στις δημόσιες υπηρεσίες.
<P>
Πέμπτον, θέλαμε να δεσμεύσουμε περισσότερο τα κράτη μέλη να καλύψουν όλους τους τομείς παρέμβασης του Κοινωνικού Ταμείου, προκειμένου να αποφύγουμε να διαλέξουν και πάλι για τον εαυτό τους το καλύτερο. Απευθύνομαι και πάλι προς το Συμβούλιο: Το αίτημα αυτό το γνωρίζατε από την αρχή του χρόνου. Αυτό όμως δεν σας εμπόδισε να διατυπώσετε την κοινή σας θέση εντελώς ανεξάρτητα από αυτό και με τρόπο πεισματικό. Και εδώ στο Σώμα αναρωτήθηκαν πολλοί τί νόημα είχε τότε αυτή η άτυπη διαβούλευση; Το γεγονός ότι σήμερα υπάρχουν συμβιβασμοί ανεκτοί και από τις δύο πλευρές είναι αποκλειστικά δικό μας επίτευγμα. Εμείς είμασταν ανοιχτοί φέρνοντάς σας συμβιβαστικές προτάσεις, ώστε να αποφύγουμε να οδηγηθούμε στη διαμεσολαβητική επιτροπή εξ αιτίας της πεισματικής σας στάσης, διότι κάτι τέτοιο θα σήμαινε ότι θα έπρεπε να σταματήσουν πολλά σχέδια, επειδή δεν θα έφθαναν έγκαιρα τα χρήματα από τις Βρυξέλλες. Αυτό θα ήταν ανεύθυνο και ελπίζω να μην το θέλει κανείς εδώ στο Σώμα!
<P>
Βέβαια, στο τέλος καταφέρατε να το ξεπεράσετε. Ακόμη κι αν δεν υπάρχουν σήμερα καθορισμένα ποσοστά κατανομής των ποσών, συμφωνήσαμε τουλάχιστον να ενισχυθεί η προληπτική πολιτική της αγοράς εργασίας και η ειδική ενίσχυση των γυναικών. Ξαφνικά, κατέστη δυνατή η θεμελίωση στον Κανονισμό του στόχου της κοινωνικής ένταξης στην αγορά εργασίας. Στο τέλος βρήκαμε μάλιστα και έναν συμβιβασμό σχετικά με τα γενικά επιδόματα, που τώρα καθιστά δυνατή την ενίσχυση των ΜΚΟ μέχρι και κατά 100 %.
<P>
Οι τροπολογίες για τις οποίες συμφωνήσαμε με το Συμβούλιο είναι οι 1, 8, 9 και 10. Σας παρακαλώ όλους, αγαπητοί συνάδελφοι, να τις υποστηρίξετε, για να εμφανιστούν τελικά στον Κανονισμό του Κοινωνικού Ταμείου όσα επιτύχαμε στις διαπραγματεύσεις.
<P>
Ως προς τους πέντε τομείς παρέμβασης, το Συμβούλιο δεν έκανε καμία κίνηση. Πρέπει να τις υποστούμε. Πουθενά όμως το Συμβούλιο δεν έδειξε τόσο πείσμα όσο στην οριζόντια ενσωμάτωση. Τώρα είναι θέμα της Επιτροπής να μεριμνήσει ώστε να τηρηθεί η οριζόντια ενσωμάτωση στα εθνικά προγράμματα. Ελπίζω μετά από επτά χρόνια να υπάρχουν και μερικές γυναίκες στο Συμβούλιο. Αυτό θα ωφελούσε ασφαλώς την υπόθεση!

<SPEAKER ID=148 NAME="Arias Caρete">
Κύριε Πρόεδρε, κύριοι Επίτροποι, κυρίες και κύριοι βουλευτές, στην πρώτη έκθεση που είχα υποβάλει σε αυτήν την Ολομέλεια εξ ονόματος της Επιτροπής Αλιείας, σχετικά με τον κανονισμό του Συμβουλίου για τα διαρθρωτικά μέτρα στον εν λόγω τομέα, το Κοινοβούλιο είχε υποστηρίξει τρεις βασικές ιδέες. Κατ' αρχάς, την ανάγκη για εξασφάλιση της ύπαρξης επαρκών κοινοτικών δημοσιονομικών πόρων για την κάλυψη των αναγκών του τομέα στο πλαίσιο της αλιευτικής διαρθρωτικής πολιτικής. Κατά δεύτερο, την ανάγκη να διαθέτει ένα ενιαίο νομικό πλαίσιο, υπό τη μορφή οριζόντιου κανονισμού, το οποίο να συμπεριλαμβάνει όλους τους διάσπαρτους κανονισμούς. Κατά τρίτον, την ανάγκη να διαθέτει εθνικά προγράμματα, και όχι μόνο περιφερειακά, για την εξασφάλιση της συνέχειας της διαρθρωτικής πολιτικής με τα πολυετή σχέδια διάταξης των στόλων.
<P>
Το Κοινοβούλιο, βασιζόμενο, σε αυτήν τη στρατηγική, ενσωμάτωσε, κατά την πρώτη του ανάγνωση, σε έναν ενιαίο κανονισμό τόσο την πρόταση κανονισμού του Συμβουλίου σχετικά με τα διαρθρωτικά μέτρα του τομέα της αλιείας, η οποία είναι ενσωματωμένη στην Ατζένα 2000, όσο και την πρόταση κανονισμού του Συμβουλίου δια μέσω της οποίας ορίζονται οι τρόποι και οι όροι διεξαγωγής των διαρθρωτικών παρεμβάσεων στον τομέα της αλιείας. Η ψηφοφορία στην Ολομέλεια, κύρωσε πλήρως τις θέσεις που υποστήριζε η εν λόγω Επιτροπή Αλιείας, και από αυτήν τη στιγμή, η επιτροπή μας και ουσιαστικά η πρόεδρός της, κυρία Carmen Fraga, έχει έρθει σε επαφή με το Συμβούλιο, τις εθνικές κυβερνήσεις και τις επαγγελματικές οργανώσεις, διοργανώνοντας μία δημόσια ακρόαση, η οποία επέτρεψε να εξακριβωθεί ότι η πολιτική θέση του Κοινοβουλίου ήταν ευρέως συμμεριζόμενη.
<P>
Με αυτήν την υποστήριξη, το Κοινοβούλιο έχει συνάψει διάφορες ανεπίσημες συμφωνίες με την Προεδρία του Συμβουλίου, και πραγματικά ικανοποιημένος, πρέπει να τονίσω πως το μεγαλύτερο μέρος των φιλοδοξιών μας έχει γίνει δεκτό από το Συμβούλιο, μέχρι του ακραίου σημείου, ώστε έπειτα από το Ευρωπαϊκό Συμβούλιο του Βερολίνου, να καταρτιστεί μια νέα πρόταση κανονισμού η οποία επιτέλους φέρει τον τίτλο «Κανονισμός σχετικά με το Μέσο Χρηματοδότησης Κατεύθυνσης της Αλιείας».
<P>
Εφεξής θα περάσουμε σε ένα ενιαίο διαρθρωτικό ταμείο για την αλιεία, χωρίς να καταφεύγουμε στη χρηματοδότηση διαρθρωτικών δράσεων από το ΕΓΤΠΕ-Εγγυήσεις. Επίσης, θα διαθέτουμε έναν οριζόντιο προγραμματισμό στις περιοχές του Στόχου 1. Θα διαθέτουμε αναλυτικό κατάλογο των δράσεων και μέτρων, και βάσει αυτών των παραχωρήσεων του Συμβουλίου, η Επιτροπή Αλιείας έκανε αποδεκτή την ύπαρξη δύο ξεχωριστών κανονισμών.
<P>
Θα ήθελα να συγχαρώ το Συμβούλιο και την Επιτροπή για την ευελιξία που επέδειξαν στην αναθεώρηση των αρχικών θέσεων που θεωρούσαμε λανθασμένες και στην αναζήτηση μιας ικανοποιητικής δέσμευσης.
<P>
Και θα ήθελα να επισημάνω επίσης πως σχετικά με τον κανονισμό «Μέτρα εφαρμογής», έχουμε εισάγει σημαντικές τροποποιήσεις, εξαλείφοντας την προϋπόθεση του επιπλέον 30 % της ικανότητας απόσυρσης και εξαλείφοντας, στις μεικτές επιχειρήσεις, το καθεστώς που συνέδεε τις ίδιες με τις αλιευτικές συμφωνίες.
<P>
Θα ήθελα να τελειώσω κάνοντας μια γενική αναφορά στον πυλώνα των διαρθρωτικών ταμείων της Ατζέντας 2000. Θεωρώ πως, σε ένα πλαίσιο δημοσιονομικής αυστηρότητας, το Συμβούλιο και η Επιτροπή είχαν τη λογική να συγκεντρώσουν ενισχύσεις στις περιοχές του Στόχου 1, κάτι που θα επιτρέψει, όσον αφορά την κατά κεφαλή ενίσχυση, τη διατήρηση των σημερινών επιπέδων υποστήριξης και επιπλέον τη διατήρηση του ταμείου συνοχής, συμβάλλοντας στην επιτάχυνση της ανάκτησης της στρατηγικής δυναμικής στα πλουσιότερα κράτη μέλη.
<P>
Είναι βέβαιο πως από τη διαρθρωτική μας πολιτική λείπει η κρίση για τη βραχυπρόθεσμη αντιμετώπιση των περιφερειακών ανισορροπιών, αλλά είναι εξίσου βέβαιο πως η Ευρωπαϊκή Ένωση συνεχίζει να διατηρεί σημαντικούς μηχανισμούς αλληλεγγύης τους οποίους δεν πρέπει να αγνοήσουμε. Ίσως, εντός αυτού του πλαισίου δημοσιονομικής αυστηρότητας λαμβάνει πλήρεις διαστάσεις αυτό που θεσπίζει η Συνθήκη σχετικά με το ότι όλες οι κοινοτικές πολιτικές, και όχι μόνο οι διαρθρωτικές, θα πρέπει να οδηγούνται από την οικονομική και κοινωνική συνοχή.
<P>
Πιθανώς, σε μια κατάσταση στην οποία η συζήτηση σχετικά με τα καθαρά υπόλοιπα θέτει τις προϋποθέσεις για τις λύσεις, το να ζητήσουμε να κατευθύνονται οι κοινοτικές πολιτικές προς την επίτευξη μεγαλύτερης οικονομικής και κοινωνικής συνοχής θα αποτελούσε ουτοπία. Αλλά στο εγγύς μέλλον, όταν θα αντιμετωπίσουμε τη διεύρυνση, θα πρέπει να εμβαθύνουμε σε αυτήν την ιδέα αν δεν θέλουμε μια διευρυμένη Ένωση με σοβαρές περιφερειακές ανισότητες οι οποίες θα θέτουν σε κίνδυνο το όλο σύστημα.

<SPEAKER ID=149 NAME="Barσn Crespo">
Κύριε Πρόεδρε, κυρίες και κύριοι, θα προσπαθήσω να βοηθήσω το προεδρείο μιλώντας δίχως κείμενο και, ει δυνατόν, αργά.
<P>
Μέχρι στιγμής μιλούσαμε για τον τρόπο με τον οποίο θα οικοδομήσουμε το κοινό αυτό οικοδόμημα, την Ένωση. Τώρα είναι η σειρά της διεύρυνσης. Η έκθεση, τη δεύτερη ανάγνωση της οποίας θα υπερασπιστώ σήμερα, αναφέρεται όντως στον συντονισμό των ενισχύσεων του σταδίου προ της προσχώρησης όσον αφορά τη διεύρυνση. Πιστεύω πως αυτήν τη στιγμή είναι υποχρεωτικό να κάνουμε μια σύντομη αναδρομή στην τοποθέτηση και την ιστορική αποστολή που η διεύρυνση συνεπάγεται, όχι μόνο στην Ατζέντα 2000, αλλά επίσης στην Ευρωπαϊκή Ένωση, όσο οι λαοί της Κεντρικής και Ανατολικής Ευρώπης καθώς και της Μεσογείου, οι οποίοι στην πλειοψηφία τους μόνο πρόσφατα ανέκτησαν την ελευθερία τους, θέλουν να συνδεθούν σε αυτήν τη συλλογική ιστορική περιπέτεια.
<P>
Το Κοινοβούλιο είχε εξ αρχής δηλώσει πως θεωρούσαμε πως θα έπρεπε να είναι μια σφαιρική διαδικασία διαπραγματεύσεων με ολοκληρωτικά κριτήρια, χωρίς τη δημιουργία νέων εμποδίων και νέων διακρίσεων, και προσφέροντας επιπλέον τη δυνατότητα κάποιου ανταγωνιστικού κλίματος. Δηλαδή, όλα και κάθε ένα από αυτά τα κράτη να μπορούν να καταβάλλουν αυτήν τη συλλογική προσπάθεια ανάκτησης της δημοκρατίας, αναδιάρθρωσης της οικονομίας τους και της εκμάθησης της καλής γειτονίας που θα πρέπει να τα οδηγήσουν στην πλήρη σύνδεση μαζί μας στο μέλλον.
<P>
Με το έργο που διεξήγαγα ως εκπρόσωπος του Κοινοβουλίου σε αυτήν την έκθεση, σε στενή επαφή με τους συναδέλφους μου, κ.κ. Walter και Sonneveld, προσπάθησα ακριβώς να συντονίσω όλη αυτήν τη διαδικασία ενίσχυσης και επιπλέον να συμπεριλάβω τα κριτήρια του Κοινοβουλίου.
<P>
Κύριε Πρόεδρε, πρέπει να πω πως έχουμε επιτύχει μια σειρά σημαντικών στόχων σε αυτό το πεδίο. Αφ' ενός η ίδια η Επιτροπή άλλαξε, τροποποίησε το αρχικό της σχέδιο, τροποποιώντας ακόμη και τον τίτλο του Κανονισμού σύμφωνα με το αίτημά μας. Αφ' ετέρου, μεταξύ των δύο αναγνώσεων διεξαγάγαμε μια σειρά συναντήσεων με την Προεδρία του Συμβουλίου, οι οποίες κατά τη γνώμη μου υπήρξαν θετικές εφόσον μπορέσαμε να αναπτύξουμε τα κριτήρια σχετικά με την εφαρμογή του προγράμματος PHARE, που είναι βασικό ενόψει της οργάνωσης και της θεσμικής ενδυνάμωσης αυτών των χωρών, της συμπερίληψης πολιτικών κριτηρίων σχετικά με τη δημοκρατία και την ενδυνάμωση της κοινωνίας των πολιτών, δηλαδή με μια κουβέντα, ενόψει της ενδυνάμωσης αυτών των κοινωνιών. Αυτός είναι ο πρώτος στόχος που πιστεύω ότι έχουμε επιτύχει να εμπλουτίσουμε και να τροποποιήσουμε σε σχέση με την αρχική πρόταση.
<P>
Υπάρχουν κι άλλα ζητήματα στα οποία σημειώσαμε σημαντικές προόδους: αφ' ενός όσον αφορά τον σεβασμό των υφιστάμενων κανόνων επιτροπολογίας, καταβάλλαμε προσπάθειες ώστε να μην τροποποιηθούν κρυφά αυτοί οι κανόνες, αφ' ετέρου όσον αφορά τη συμμετοχή του Κοινοβουλίου, με την εισαγωγή της δυνατότητας της ετήσιας αναθεώρησης της διαδικασίας. Σφαιρικά, η λύση είναι ικανοποιητική κατά τη γνώμη μου.
<P>
Βέβαια κάποια ζητήματα παραμένουν σε εκκρεμότητα, και τα οποία πιστεύω πως είναι σημαντικό να αναφέρω. Ένα εξ αυτών, που αφορά τη θέση σε ισχύ της Συνθήκης του Αμστερνταμ, είναι ότι κατά τη γνώμη του υποφαινόμενου εισηγητή, που δεν θριάμβευσε στην Ολομέλεια, αλλά που τώρα, με τη θέση σε ισχύ της Συνθήκης του Αμστερνταμ, έχει νόημα, όλη αυτή η διαδικασία πρέπει να θεωρηθεί ως μια διαδικασία κοινής στρατηγικής της Ένωσης η οποία πρέπει να οδηγήσει σε κοινές δράσεις. Πιστεύω πως αυτό θα μας επέτρεπε επίσης να ενσωματώσουμε στο συνταγματικό μας νομικό πλαίσιο την πολιτική που πρέπει να αναπτυχθεί σε αυτόν τον χώρο.
<P>
Υπάρχει και μια άλλη πτυχή η οποία δεν συμπεριλήφθηκε επισήμως, αλλά που όμως υπήρξε στις διαδικασίες σχετικά με την κάθε χώρα. Πρόκειται για τη σπουδαιότητα που δίνουμε στον κοινωνικό διάλογο ενόψει της ενδυνάμωσης, ακριβώς, του συστήματος παραγωγής και των βιομηχανικών σχέσεων αυτών των χωρών.
<P>
Θα προσθέσω δύο ακόμη ζητήματα που παραμένουν σε εκκρεμότητα στη θέση μας, παρότι το Συμβούλιο δηλώνει πως εννοούνται. Ένα από αυτά είναι η προσοχή που κατά τη γνώμη μας πρέπει να δοθεί στην αναδιάρθρωση της πυρηνικής βιομηχανίας στην πλειοψηφία αυτών των χωρών. Πρόκειται για ένα πάρα πολύ λεπτό ζήτημα για την πλειοψηφία των πολιτών της Ένωσης. Και ένα τελευταίο ζήτημα, το οποίο ελπίζουμε στο μέλλον να μπορεί επίσης να ενσωματωθεί όσον αφορά τη νέα Επιτροπή, το οποίο αναφέρεται στα κριτήρια συμπεριφοράς και στον κώδικα δεοντολογίας που πρέπει να ακολουθηθούν. Ελπίζω να καταστεί δυνατή πολύ σύντομα η επίλυση των δύο αυτών ζητημάτων.

<SPEAKER ID=150 NAME="Sonneveld">
Κύριε Πρόεδρε, ομιλώ για τις προενταξιακές ενισχύσεις στη γεωργία. Στην πρώτη έκθεσή μας συμπεριλάβαμε ένα θέμα αρχής, όσον αφορά τις προϋποθέσεις στις οποίες έπρεπε να ανταποκρίνονται, σύμφωνα με την Επιτροπή, οι υποψήφιες χώρες για να είναι επιλέξιμες για τη χορήγηση γεωργικών ενισχύσεων από την ΕΕ. Αναφέρομαι στην προϋπόθεση ότι τα υποψήφια κράτη μέλη έπρεπε να διαθέτουν έως την 1η Ιανουαρίου του 2000 ένα επταετές σχέδιο για την ανάπτυξη της υπαίθρου. Το Ευρωπαϊκό Κοινοβούλιο κατέθεσε τροπολογίες επί του όρου αυτού, τον οποίο θεωρούσε υπερβολικό, προτείνοντας μια πιο πρακτική διαδικασία. Παρ'όλα αυτά, το Συμβούλιο υιοθέτησε επί του σημείου αυτού την πρόταση της Επιτροπής.
<P>
Στις τριμερείς συνομιλίες που επακολούθησαν το σημείο αυτό εξετάσθηκε επανειλημμένα. Η Προεδρία του Συμβουλίου έδειξε κατανόηση για τις αντιρρήσεις του Ευρωπαϊκού Κοινοβουλίου. Παρ'όλα αυτά, δεν κατορθώσαμε να πείσουμε την Επιτροπή και το Συμβούλιο ότι επρόκειτο για μια άδικη διοικητική επιβάρυνση των υποψηφίων κρατών μελών. Όμως, το Συμβούλιο ήταν διατεθειμένο να εγκαταλείψει την προθεσμία της 1ης Ιανουαρίου, διατηρώντας όμως το έτος 2000, έτσι ώστε η κατ'αρχήν διαφωνία απόψεων με το Ευρωπαϊκό Κοινοβούλιο να εξακολουθεί να υφίσταται αμείωτη.
<P>
Κατά τη γνώμη του Ευρωπαϊκού Κοινοβουλίου, είναι αδύνατο να μπορέσουν τα υποψήφια κράτη μέλη να χαράξουν σε τόσο σύντομο χρονικό διάστημα με δημοκρατικό τρόπο ένα ολοκληρωμένο επταετές πρόγραμμα για την ανάπτυξη της υπαίθρου. Το Ευρωπαϊκό Κοινοβούλιο άφησε ανοικτή τη δυνατότητα, κατά την επιλογή των μέτρων και των σχεδίων, να μπορεί να γίνεται επίκληση στη συμβουλευτική υποστήριξη μιας μικρής ομάδας εμπειρογνωμόνων στον τομέα του κοινοτικού κεκτημένου και της προβληματικής της οικονομικής ανάπτυξης των χωρών του πρώην κομμουνιστικού συνασπισμού. Κατ'αυτό τον τρόπο θα μπορούσαν παράλληλα να προχωρήσουν οι εργασίες για τη χάραξη ενός σχεδίου για την ανάπτυξη της υπαίθρου, το οποίο θα ήταν περισσότερο ρεαλιστικό και θα πρόσφερε περισσότερη ποιότητα.
<P>
Εν τω μεταξύ, οι αποφάσεις που ελήφθησαν μετά τη Σύνοδο Κορυφής του Βερολίνου οδήγησαν στη δημιουργία ενός ιδιαίτερου κονδυλίου για την προσχώρηση, του κεφαλαίου 7, στο οποίο θα συμπεριληφθεί και η ενίσχυση Sapard, ενώ παράλληλα θα γίνουν αυστηρότεροι οι χρηματοδοτικοί κανόνες, όσον αφορά την προχρηματοδότηση και τη δημοσιονομική διαχείριση και το δημοσιονομικό έλεγχο, απ'ό, τι θα συνέβαινε σε περίπτωση που τα μέτρα που συμπεριλαμβάνονταν στην κατηγορία 1, τη γεωργία, θα διατηρούνταν όπως είχε προταθεί από την Επιτροπή, ή στην κατηγορία 2, όπου θα συγκαταλέγονταν τα μέτρα από τη στιγμή που οι χώρες αυτές θα έχουν γίνει επίσημα μέλος της Ευρωπαϊκής Ένωσης.
<P>
Φαίνεται ότι μία χώρα που ευρίσκεται στο προενταξιακό στάδιο θα πρέπει να πληροί ιδιαίτερα υψηλές προϋποθέσεις διοικητικής ικανότητας για να είναι επιλέξιμη για τη χορήγηση προενταξιακών ενισχύσεων Sapard για τον τομέα της γεωργίας. Το συμπέρασμα στο οποίο καταλήγω είναι ότι όλα τα θεσμικά όργανα της Ευρωπαϊκής Ένωσης άρχισαν με την ίδια φιλοδοξία μια προσπάθεια για να προωθήσουν το συντομότερο δυνατό με επιτυχία τη διεύρυνση. Όμως, πιστεύω ότι το Ευρωπαϊκό Κοινοβούλιο κατανόησε καλύτερα τι σημαίνει για την πολιτική κατάσταση στις χώρες αυτές η κάλυψη των όρων της Ευρωπαϊκής Ένωσης. Τα άλλα θεσμικά όργανα έχουν επικεντρωθεί περισσότερο στα θέματα του ελέγχου και της συγκράτησης του κόστους. Όμως, δεν έχουμε πια πολύ καιρό για να συνεχίσουμε να συζητάμε. Για το λόγο αυτό το Ευρωπαϊκό Κοινοβούλιο εκδίδει σήμερα τη γνωμοδότησή του, αναφέροντας όμως ρητώς τις ανησυχίες του γι'αυτή την ιδιαίτερα απαιτητική διαδικασία.

<SPEAKER ID=151 NAME="Walter">
Κύριε Πρόεδρε, κυρίες και κύριοι, ως εισηγητής για το ISPA, το προενταξιακό μέσο για τις χώρες της διεύρυνσης, και μόνιμος συνοδός της γενικής μεταρρύθμιης των διαρθρωτικών ταμείων πραγματικά χαίρομαι που το Κοινοβούλιο θα οδηγήσει αυτήν την εβδομάδα τις διαπραγματεύσεις για την Ατζέντα 2000 σε ένα επιτυχημένο τέλος. Με αυτό δίνουμε ένα σημαντικό μήνυμα, και μάλιστα τόσο τους πολίτες της Ένωσης όσο και στις χώρες της Κεντρικής και Ανατολικής Ευρώπης που επιθυμούν την ένταξη στην ΕΕ. Η Ευρώπη είναι ικανή για δράση!
<P>
Δεν είναι αυτονόητο το γεγονός ότι μπορούμε τώρα, τελειώνοντας, να ψηφίσουμε για την Ατζέντα 2000. Γι' αυτό, θέλω να εκμεταλλευτώ την ευκαιρία να συγχαρώ συγκεκριμένα τις προεδρίες του Συμβουλίου και ιδιαίτερα τη γερμανική για το ότι πέτυχε να δημιουργήσει μια βιώσιμη βάση για την τελική ευθεία.
<P>
Αναφορικά με το μέσο προσέγγισης της διαρθρωτικής πολιτικής ISPA, η Επιτροπή, το Συμβούλιο και το Κοινοβούλιο είχαν, σε γενικές γραμμές, κοινή κατεύθυνση. Μέσα από εποικοδομητικές συνομιλίες καταλήξαμε σε ένα κατά την άποψή μου επιτυχημένο συνολικό αποτέλεσμα που δίνει ένα σαφές μήνυμα αλληλεγγύης με τις υποψήφιες χώρες.
<P>
Οι πόροι είναι περιορισμένοι, ιδιαίτερα όταν τους συγκρίνει κανείς με τις τεράστιες ανάγκες για την προσαρμογή των υποψηφίων χωρών. Είναι επομένως ακόμη πιο σωστό να επικεντρωθεί το ISPA στην ενίσχυση σχεδίων στους κεντρικής σημασίας για την οικονομική ανάπτυξη τομείς του περιβάλλοντος και των μεταφορών και να συνδέσει στενά τις ενισχύσεις με άλλες προενταξιακές ενισχύσεις, όπως και στο πλαίσιο του PHARE.
<P>
Όμως το ISPA πρέπει, όπως και γενικά τα διαρθρωτικά ταμεία - και αυτό είναι από τη σκοπιά του Κοινοβουλίου κεντρικό σημείο - να έχει μια σταθερή συμβολή στη δημιουργία θέσεων εργασίας. Για μας είναι επίσης σημαντικό να χρησιμοποιήσουν οι χώρες αποδέκτες το μέσο αυτό προκειμένου να γνωρίσουν και να εφαρμόσουν τους κανόνες και τους μηχανισμούς της διαρθρωτικής πολιτικής, ώστε να είναι πιο εύκολη αργότερα η ένταξη. Για τον λόγο αυτό, έχει τεράστια σημασία να συμπεριληφθούν, όπου είναι δυνατόν, οι τοπικοί και περιφερειακοί παράγοντες.
<P>
Επιτρέψτε μου όμως να επωφεληθώ επίσης της ευκαιρίας για να πω κάτι για τη γενική μελλοντική διαρθρωτική πολιτική της ΕΕ. Βέβαια, η μεταρρύθμιση των διαρθρωτικών ταμείων δεν μας δίνει αφορμή για μεγάλη χαρά. Όμως βρήκαμε έναν βιώσιμο συμβιβασμό που εξασφαλίζει ότι η ευρωπαϊκή αλληλεγγύη δεν θα καταντήσει ούτε στο μέλλον να είναι απλώς λόγια. Αντίθετα! Με τους νέους στόχους ενίσχυσης 1, 2 και 3 και τις κοινοτικές πρωτοβουλίες INTERREG, LEADER, EQUAL και URBAN διαθέτουμε αποτελεσματικά μέσα, με τα οποία μπορούμε να συνεισφέρουμε σημαντικά στην ενίσχυση της ανταγωνιστικότητας των περιφερειών και στη δημιουργία θέσεων εργασίας.
<P>
Βέβαια, με τη συγκέντρωση στα ουσιώδη, είναι αναπόφευκτο ότι ορισμένες περιοχές θα αποκλεισθούν μεσοπρόθεσμα από την ενίσχυση των στόχων 1 και 2. Γι' αυτό, είναι πολύ σημαντικό και αποτελεί επίσης επιτυχία του Κοινοβουλίου το γεγονός ότι έχουμε γενναιόδωρες μεταβατικές διατάξεις που εγγυώνται ότι δεν θα παρουσιαστούν παράλογες και οδυνηρές διακοπές ενίσχυσης και ότι οι περιφέρειες θα έχουν έξι χρόνια καιρό για να προσαρμοστούν στις αλλαγές.
<P>
Είμαι επίσης χαρούμενος και κάπως υπερήφανος που επιτύχαμε ως Ευρωπαϊκό Κοινοβούλιο να επιβάλουμε με σκληρές διαπραγματεύσεις με την Επιτροπή και το Συμβούλιο μια τέταρτη κοινοτική πρωτοβουλία. Φέρει βέβαια το όνομα URBAN, αλλά είναι κάτι περισσότερο από τη μέχρι τώρα πρωτοβουλία URBAN, επειδή μελλοντικά θα επωφεληθούν από αυτήν και μικρότερες πόλεις και περίχωρα και επειδή η προσέγγιση της κοινωνικής και οικονομικής αναζωογόνησης είναι ευρεία.
<P>
Έτσι καλύπτεται επίσης μεγάλο μέρος αυτού που επιζητούμε ως Κοινοβούλιο με την πέμπτη κοινοτική πρωτοβουλία, την οποία είχαμε ζητήσει τον περασμένο χρόνο στην Ολομέλεια, ούτως ώστε αυτές οι δυνατότητες να μπορούν πραγματικά να αξιοποιηθούν. Με τη συγκεκριμένη πρωτοβουλία διαθέτουμε ένα επιπλέον σημαντικό μέσο για τη δημιουργία θέσεων εργασίας.
<P>
Η αλληλεγγύη εντός της ΕΕ και με τις υπό ένταξη χώρες, η συγκεντρωμένη χρησιμοποίηση των πόρων, η δημιουργία θέσεων εργασίας, η κατάργηση της γραφειοκρατίας και η προετοιμασία για την προς ανατολάς διεύρυνση ήταν από την αρχή οι στόχοι της μεταρρύθμισης των διαρθρωτικών ταμείων. Εδώ κάνουμε ένα αποφασιστικό βήμα προς τα εμπρός. Ευχαριστώ όλους εκείνους που συνέβαλαν σε αυτό, είτε στο Συμβούλιο είτε στην Επιτροπή - ιδιαίτερα στην Επιτροπή - και μας υποστήριξαν πολύ τις τελευταίες εβδομάδες, μήνες και χρόνια. Τους ευχαριστώ θερμά. Η Ευρώπη δεν προχωρεί βέβαια με τεράστια βήματα, όμως κάθε βήμα προς τα εμπρός είναι καλό και πιστεύω ότι εδώ πρόκειται για ένα βήμα μπροστά.

<SPEAKER ID=152 NAME="Tomlinson">
Κύριε Πρόδρε, η έκθεση που παρουσιάζω αποτελεί ένα τεχνικό αλλά σημαντικό μέρος των προτάσεων της Ατζέντα 2000. Η έκθεση αυτή τροποποιεί τον κανονισμό, ο οποίος θεσπίζει το Ταμείο Εγγυήσης για εξωτερικές δράσεις. Οι βουλευτές θα θυμούνται ότι πράγματι ο κανονισμός αυτός παρουσιάστηκε στο Σώμα και το Νοέμβριο του 1998 αναπέμφθηκε σε επιτροπή. Η αναπομπή αυτή είχε σαν αποτέλεσμα να αντιμετωπίζουμε σήμερα μια κατάσταση, κατά την οποία καλούμε σήμερα το Σώμα να υιοθετήσει την πρόταση της Επιτροπής στη μορφή με την οποία επιτεύχθηκε πολιτική συμφωνία στο Συμβούλιο. Η πολιτική αυτή συμφωνία επιτεύχθηκε στη Διάσκεψη Κορυφής της Βιέννης και περιελήφθη στις αποφάσεις της Διάσκεψης της Βιέννης.
<P>
Βασικά, οι τροπολογίες, τις οποίες υπέβαλε το Κοινοβούλιο, μέσω της Επιτροπής Προϋπολογισμών, στην αρχική πρόταση της Επιτροπής έγιναν δεκτές. Η Τροπολογία Αριθ. 2 επεδίωξε να υποχρεώσει την Επιτροπή να επανεξετάζει τις παραμέτρους του Ταμείου στις ετήσιες εκθέσεις της και βάσει της πολιτικής απόφασης η Επιτροπή πρέπει να επανεξετάζει τις παραμέτρους του Ταμείου Εγγύησης κατά τη σύναψη κάθε προσχώρησης. Ως εκ τούτου, και οι τέσσερις τροπολογίες μας, τέτοιας τεχνικής φύσεως, υιοθετήθηκαν και ενσωματώθηκαν στην απόφαση του Συμβουλίου της Βιέννης.
<P>
Το Συμβούλιο αποφάσισε επίσης να απομακρυνθεί από την αρχική πρόταση της Επιτροπής αυξάνοντας το συνολικό ποσό του στόχου σε 9 % αντί 8 %, όπως πρότεινε η Επιτροπή, για την αναλογία του Ταμείου στο σύνολο των αναλήψεων υποχρεώσεων της Κοινότητας. Ως εκ τούτου, το ποσοστό καταβολών του ταμείου μειώθηκε σε 9 % για κάθε δανειοδοτική πράξη κάτω από το προηγούμενο 14 %, αλλά υψηλότερο από το 6 % που είχε προτείνει η ίδια η Επιτροπή. Εν περιλήψει, έχουμε απέναντί μας μια κατάσταση, η οποία θεωρώ πως πληροί όλες τις απαιτήσεις του Κοινοβουλίου και στηριζόμενος στο γεγονός αυτό την συστήνω στο Σώμα.
<P>
Ωστόσο, σε γενικότερο πλαίσιο, είναι σημαντικό να λεχθεί σήμερα, ότι παρά τις ό, ποιες αμφιβολίες υπάρχουν σχετικά με τις λεπτομέρειες της διοργανικής ρύθμισης και την δημοσιονομική προοπτική, είναι προτιμότερο να έχουμε κάτι, το οποίο μερικοί θεωρούν κάπως ανεπαρκές, αλλά με το οποίο είναι ωστόσο σύμφωνοι, από το να συνεχίζουμε να ψάχνουμε το τέλειο και στην ουσία να μην κερδίζουμε τίποτα. Παρόλα αυτά, η διαδικασία αυτή μπορεί να αποτελέσει ένα σωτήριο για το Κοινοβούλιο δίδαγμα.
<P>
Το Κοινοβούλιο κατόρθωσε σήμερα να συγκεντρώσει λιγότερο του 5 % των μελών του. Έχουμε καταστεί ένα Κοινοβούλιο στο οποίο ακούγονται μόνο λόγοι και όπου είναι πολύ λίγα τα άτομα που βρίσκονται σε αυτό για να τους ακούσουν. Ειλικρινά πιστεύω ότι πρόκειται για ένα σωτήριο μάθημα στο τέλος της θητείας του Κοινοβουλίου αυτού, που το επόμενο Κοινοβούλιο πρέπει να λάβει σοβαρά υπ'όψη, αν επιθυμεί η κοινή γνώμη να λαμβάνει στα σοβαρά τις συζητήσεις που λαμβάνουν χώρα σε αυτό. Το Κοινοβούλιο αυτό πρέπει να αρχίσει να παίρνει το ίδιο στα σοβαρά τις συζητήσεις που γίνονται σε αυτό.

<SPEAKER ID=153 NAME="Gφrlach">
Κύριε Πρόεδρε, κύριε Πρόεδρε του Συμβουλίου, ο νέος κανονισμός για την πολιτική για την ανάπτυξη της υπαίθρου αποτελεί αναμφισβήτητα μια μεγάλη πρόοδο στη μεταρρύθμιση της ΚΓΠ, όχι μόνον επειδή από εννέα διάσπαρτους κανονισμούς δημιουργήσαμε έναν σαφή κανονισμό, πράγμα που εξυπηρετεί τη διαφάνεια και έχει επίσης επίδραση στη διαχείριση των πόρων, αλλά και επειδή εγκαινιάζει μια νέα πολιτική. Φυσικά, η εικόνα που επέλεξε η Επιτροπή, των δύο ισχυρών παράλληλων πυλώνων, είναι ελαφρά ωραιοποιημένη. Ο ένας πυλώνας δεν είναι ακόμη τόσο ισχυρός όσο ο άλλος, το ξέρετε, κ. Επίτροπε Fischler, όμως μπορεί να γίνει στο μέλλον. Είναι απαραίτητο να προσπαθήσουμε και στο μέλλον να αυξήσουμε κάπως την ευελιξία γύρω από τη γεωργία στις αγροτικές περιοχές για τα κράτη μέλη καθώς και για τις περιφέρειες.
<P>
Επιτρέψτε μου να υπενθυμίσω αυτό που είχε πει κάποτε ο Επίτροπος Fischler: Η πολιτική αυτή είναι τόσο σημαντική, επειδή διαρκώς αναγκαζόμαστε να απαντούμε στην ερώτηση τί θα κάνουν στην αγορά εργασίας τα αδέλφια του νεαρού αγρότη που αναλαμβάνει το αγρόκτημα. Εδώ καθίσταται σαφές τί πρέπει να κάνουμε μελλοντικά στις αγροτικές περιοχές. Γι' αυτό επιμένουμε κάπως στο παλιό μας αίτημα ότι πρέπει, φυσικά, στο μέλλον να υπόκειται στη διαδικασία συναπόφασης του Κοινοβουλίου και ολόκληρος ο τομέας της Κοινής Γεωργικής Πολιτικής. Αυτό λείπει ακόμη. Είπα ήδη και αλλού σήμερα το πρωί ότι αυτό πρέπει να προστεθεί για να τελειοποιήσουμε την κοινοβουλευτική δημοκρατία στην Ευρώπη.
<P>
Τώρα ασφαλώς καταλαβαίνετε, γιατί ειδικά εμείς, οι πολιτικοί που ασχολούμαστε με τον τομέα της γεωργίας, είμαστε υπέρ της υποστήριξης της διοργανικής συμφωνίας. Διότι, εάν καταστεί δυνατόν να υπολογιστούν στις μη υποχρεωτικές δαπάνες τα συνοδευτικά μέτρα, οι δαπάνες για τον αγροτικό τομέα - πράγμα που άλλωστε δεν σημαίνει ότι δεν θα αισθανόμαστε υποχρεωμένοι να διαθέσουμε τα αντίστοιχα ποσά, αυξάνει όμως το περιθώριο διαμόρφωσης αυτής της αναπτυσσόμενης πολιτικής από το Κοινοβούλιο - τότε θα το καταλάβετε. Επιπλέον, έχει το πλεονέκτημα ότι υπάρχει δυνατότητα μεταβίβασης των πολυετών δαπανών. Στα πρώτα χρόνια, θα συναντήσουμε δυσκολίες στην έναρξη αυτής της νέας πολιτικής. Θα ήταν κρίμα να χάσουμε εξ αιτίας τους χρήματα, αν δεν μπορούμε να τα μεταβιβάσουμε.
<P>
Γενικά είναι μια καλή αρχή. Δεν είναι ακόμη δέντρο, αλλά από το μικρό αυτό δενδρύλλιο θα αναπτυχθεί - αν η Επιτροπή και το Συμβούλιο το φροντίσουν με τον ίδιο ζήλο - ένα επιτυχημένο, δυνατό δέντρο για την πολιτική της υπαίθρου.
<P>
Χειροκροτήματα

<SPEAKER ID=154 NAME="Mulder">
Κύριε Πρόεδρε, επιτρέψτε μου να αρχίσω την ομιλία μου ως εισηγητής για τα οικονομικά της γεωργίας. Στο πρόγραμμα Agenda 2000 εκφράζοντας την εκτίμησή μου προς τη γερμανική Προεδρία για τις δυνατότητες που προσφέρει η γερμανική κυβέρνηση για τη διεξαγωγή τριμερών συνομιλιών για τη γεωργική πολιτική.
<P>
Βεβαίως, μεταξύ της αρχικής πρότασης που υπέβαλε η Επιτροπή Γεωργίας του Κοινοβουλίου, η οποία εγκρίθηκε τον Ιανουάριο, και των αποτελεσμάτων του Βερολίνου υπάρχουν ορισμένες διαφορές. Αλλωστε τα πράγματα δεν θα μπορούσαν να είναι διαφορετικά. Πιστεύω ότι σ'αυτές τις περίπλοκες διαπραγματεύσεις δεν μπορεί ποτέ να δικαιωθεί κανείς για 100 %.
<P>
Αυτό που επικροτούμε είναι ότι για πρώτη φορά εντάσσεται στην ευρωπαϊκή γεωργική πολιτική μια πολιτική για την ύπαιθρο. Αυτό το είπε και ο κ. Gφrlach. Θεωρούμε επίσης σημαντικό - και αυτό εναρμονίζεται με την έκθεσή μου - το γεγονός ότι στα συμπεράσματα του Βερολίνου αναφέρεται σαφώς ότι, η Ευρώπη πρέπει να δώσει περισσότερη προσοχή στην ποιότητα των τροφίμων, την ασφάλεια, την προστασία του περιβάλλοντος, την ευημερία των ζώων, και άλλα πολλά. Όλα αυτά πρέπει να προωθηθούν στα πλαίσια των διαπραγματεύσεων του ΠΟΕ.
<P>
Όπως ειπώθηκε και από άλλου, άξιο επιδοκιμασίας είναι επίσης το γεγονός ότι οι δαπάνες για την ύπαιθρο και τα συνοδευτικά μέτρα δεν συγκαταλέγονται στις μη υποχρεωτικές δαπάνες. Κάτι που θα ήθελα να ρωτήσω τον κ. Fischer είναι το εξής: εφόσον οι δαπάνες για τις εγγυήσεις είναι καθορισμένες, σε περίπτωση που περισσέψει κάποιο ποσό σε ένα συγκεκριμένο έτος θα επιστραφεί στα κράτη μέλη; Η επιτροπή μου είχε ζητήσει τη σύσταση αποθεματικού. Αυτό δεν αναφέρθηκε στο Βερολίνο. Συνεπώς, συμπεραίνω ότι δεν μπορεί να γίνει. Αυτό που θα ήθελα να μου επιβεβαιώσει ο Επίτροπος είναι αν είναι ορθή η υπόθεσή μου ότι τα περιθώρια ευελιξίας της τάξης των 200 εκατομμυρίων και το ποσοστό ευελιξίας 0, 03 % ισχύει για όλες τις κατηγορίες, δηλαδή και για την κατηγορία 1, τις δαπάνες εγγυήσεων για τη γεωργία.
<P>
Το δεύτερο ερώτημα αφορά τα συνοδευτικά μέτρα και την ανάπτυξη της υπαίθρου. Εδώ ισχύει ένας άλλος κανόνας. Εάν σε ένα συγκεκριμένο έτος τα ποσά δεν απορροφηθούν εντελώς, υποθέτω ότι θα μπορούν να μεταφερθούν στο επόμενο έτος. Θα μπορούσε η Επιτροπή θα προβεί σε σαφή δήλωση επί του θέματος αυτού, αναφερόμενη λεπτομερώς στο θέμα της χρήσης των πόρων αυτών;
<P>
Για το θέμα του ελέγχου των γεωργικών δαπανών έχουν ειπωθεί λίγα πράγματα. Στην έκθεση που εκπόνησε τον Ιανουάριο, το Κοινοβούλιο ασχολήθηκε ιδιαίτερα με το θέμα του ελέγχου, την καταπολέμηση της απάτης και αυτού του είδους τα πράγματα. Παρ'όλο που στα συμπεράσματα της Συνόδου Κορυφής του Βερολίνου δεν γίνεται σχετική αναφορά, μπορώ να σας διαβεβαιώσω ότι το Κοινοβούλιο θα επαγρυπνήσει ιδιαιτέρως όσον αφορά αυτά τα θέματα.
<P>
Η τελευταία ερώτηση που έχω για τον Επίτροπο Fischler είναι η εξής: Στο ψήφισμα του Κοινοβουλίου ζητήσαμε οι επιδοτήσεις ανά εκτάριο, όλες οι εισοδηματικές ενισχύσεις, να καταβάλλονται πριν από τις 31 Οκτωβρίου κάθε χρόνο. Μπορεί να γίνει αυτό;

<SPEAKER ID=155 NAME="Graefe zu Baringdorf">
Κύριε Πρόεδρε, αγαπητοί συνάδελφοι, ως εισηγητής των οριζοντίων μέτρων δεν μπορώ να κάνω θετικό απολογισμό. Είχαμε μια πρόταση της Επιτροπής που ήθελε να θέσει κοινωνικά και οικολογικά κριτήρια σταδιακής καταβολής των πριμοδοτήσεων. Από τα κριτήρια αυτά διατηρήθηκαν λίγα στοιχεία. Είχαμε υποβάλει από το Κοινοβούλιο περισσότερο διαφοροποιημένες προτάσεις, οι οποίες εξετάστηκαν από την Επιτροπή και αποδείχθηκαν επίσης κατά την κρίση της κατάλληλες για τη διασφάλιση μιας λογικής κατανομής των πριμοδοτήσεων. Όλα αυτά όμως δεν συνέβησαν, και θέλω να αναφέρω ορισμένα σημεία που απορρέουν από αυτό.
<P>
Πρώτον, δεν καταργήσαμε την αντιστάθμιση των επιπλέον δαπανών του 1992, κ. Fischler. Σήμερα το 4 % των εκμεταλλεύσεων εξακολουθεί να εισπράττει το 40 % των πριμοδοτήσεων ή το 20 % των εκμεταλλεύσεων το 80 % των πριμοδοτήσεων.
<P>
Δεύτερο σημείο: κατά τη μείωση των τιμών στην Ατζέντα 2000 δεν επιτύχαμε πλήρη αντιστάθμιση μέσω των πριμοδοτήσεων. Αυτό όμως σημαίνει πλήρη αντιστάθμιση των τιμών για τις εξορθολογισμένες εκμεταλλεύσεις. Οι μικρότερες υποφέρουν από αυτήν τη μικρότερη αντιστάθμιση.
<P>
Το τρίτο σημείο είναι το εξής: το ζήτημα εδώ δεν είναι η συμπάθεια με τη μορφή δικαιοσύνης ή αδικίας ή φθόνου, αλλά η πίεση που ασκούν επί των τιμών οι επιχειρήσεις, που με την αντιστάθμιση των επιπλέον δαπανών εξακολουθούν να ζουν από τις υψηλές πριμοδοτήσεις, θα πλήξει τις μικρότερες επιχειρήσεις και θα απειλήσει την ύπαρξή τους. Από αυτό προκύπτει το τέταρτο σημείο: Τα χρήματα που ρέουν τώρα από τις Βρυξέλλες και τα κρατικά ταμεία προς τις μεγάλες εξορθολογισμένες επιχειρήσεις χρησιμοποιούνται από αυτές για περαιτέρω εξορθολογισμό και ανάπτυξη. Αυτό ισοδυναμεί με κατάργηση θέσεων εργασίας στις συγκεκριμένες επιχειρήσεις, αλλά και κατάργηση θέσεων εργασίας εξ αιτίας της καταστροφής κι άλλων αγροτικών εκμεταλλεύσεων στην ΕΕ.
<P>
Πέμπτον: δώσαμε λάθος μηνύματα στη συγκεκριμένη κατεύθυνση, ότι δηλαδή πρέπει να εξακολουθήσει να δίδεται σημασία στην παρέμβαση, και στα κράτη της Κεντρικής και Ανατολικής Ευρώπης, αντί να τα εκπαιδεύσουμε με στόχο την αγορά, ίσως και την παγκόσμια αγορά, κύριε Fischler! Όποιος θέλει να παράγει για την παγκόσμια αγορά, ας το κάνει, χωρίς όμως κρατική ενίσχυση. Κι εδώ, πάλι, δεν κάναμε το θαρραλέο βήμα που χρειαζόταν.
<P>
Το έκτο σημείο: διατηρήσαμε την ενίσχυση για τον αραβόσιτο, δεν επιβάλαμε όμως την ενίσχυση των περιοχών πρασίνου. Πριμοδοτείται συνεπώς μια παραγωγή ζωοτροφής που έτσι κι αλλιώς ευνοείται από τις φυσικές συνθήκες, ενώ η διατήρηση των περιοχών πρασίνου που είναι επειγόντως απαραίτητη για τη διατήρηση του περιβάλλοντος σε ολόκληρες περιοχές δεν ενισχύεται, δεν πριμοδοτείται.
<P>
Έβδομον: στο πλαίσιο της αλλαγής κατανομής των χρημάτων από το ταμείο εγγυήσεων ΕΓΤΠΕ προς τον δεύτερο πυλώνα που θέλαμε να κάνουμε, σύμφωνα άλλωστε και με τις δικές σας ιδέες, έρρευσε τελικά στον δεύτερο αυτόν πυλώνα μόνο ένα μικρό μέρος του ποσού που θα ήταν εφικτό να ρεύσει αν είχαμε επιβάλει τη φθίνουσα χρηματοδότηση. Ούτε τα 14 δις που ορίστηκαν στο Βερολίνο για τον δεύτερο πυλώνα περιλαμβάνονται στη δημοσιονομική προσέγγιση.
<P>
Συνολικά, ο απολογισμός είναι αρνητικός, πρέπει να είναι και για την Επιτροπή αρνητικός, διαφορετικά θα έπρεπε να αναθεωρήσετε εκ των υστέρων όλα τα κείμενα που συντάξατε για να αιτιολογήσετε αυτήν την Ατζέντα 2000. Ουσιαστικά, μόνον σε αυτά έχω ανατρέξει εδώ.

<SPEAKER ID=156 NAME="Garot">
Κύριε Πρόεδρε, αγαπητοί συνάδελφοι, η μεταρρύθμιση της ΚΟΑ στον τομέα του βοείου κρέατος αποτελεί ένα από τα ευαίσθητα θέματα της νέας ΚΓΠ για την περίοδο 2000-2006, λαμβανομένων υπόψη των διαρθρωτικών ανισορροπιών της αγοράς της παραγωγής αυτής, των επιπτώσεων του φαινομένου της τρελής αγελάδας για τους καταναλωτές καθώς και τις θέσεις που κατέχουν οι αγέλες στη χρήση της γης.
<P>
Ως συντάκτης της έκθεσης για το θέμα αυτό, οφείλω να υπενθυμίσω ότι η εκτελεστική επιτροπή, στην αρχική της πρόταση, είχε κυρίως επιλέξει την προσέγγιση μίας μεταρρύθμισης, η οποία στηρίζεται σε σημαντική μείωση των τιμών με στόχο την αύξηση των μεριδίων μας στις εξαγωγικές αγορές ενόψει των περιορισμών που επέβαλε ο ΠΟΕ.
<P>
Τον παρελθόντα Ιανουάριο, η κοινοβουλευτική Συνέλευσή μας είχε, υποστηρίζοντας έτσι την πρόταση της έκθεσής μου, απορρίψει τη σύσταση της Επιτροπής και ψήφισε μία μείωση των τιμών περιορισμένη σε 15 % αντί του 30 % που είχε προτείνει η Επιτροπή. Το Συμβούλιο Υπουργών τελικά επέλεξε μία μείωση 20 % σε τρία στάδια.
<P>
Η Επιτροπή είχε εξίσου προτείνει να χορηγηθούν στους κτηνοτρόφους μερικές δημοσιονομικές αντισταθμίσεις για τη νέα αυτή μείωση των τιμών. Αντίθετα προς τις συστάσεις μου, το Ευρωπαϊκό Κοινοβούλιο δεν τάχθηκε υπέρ μίας ουσιαστικής αύξησης των πριμοδοτήσεων για τις αγέλες των θηλαζουσών αγελάδων οι οποίες, εντούτοις, διαδραματίζουν ένα θετικό ρόλο στην ύπαιθρό μας. Το Συμβούλιο τάχθηκε υπέρ. Ας σημειωθεί τούτο.
<P>
Τέλος, αναφορικά με τη διαχείριση της αγοράς, το Ευρωπαϊκό Κοινοβούλιο είχε ταχθεί υπέρ της διατήρησης της δημόσιας παρέμβασης και της ενίσχυσης της συγκράτησης της παραγωγής και τούτο αντίθετα προς τις επιθυμίες της Επιτροπής, η οποία πρότεινε εξισορρόπηση των αγορών διαμέσου της μείωσης των τιμών παραγωγού και της καθιέρωσης της ιδιωτικής αποθήκευσης από το 2002.
<P>
Το Συμβούλιο, το οποίο αποδέχθηκε αυτή τη λογική της Επιτροπής, εντούτοις ενέκρινε την ιδέα της ειδικής δημόσιας παρέμβασης σε περίπτωση ανάγκης και την ιδέα της καθιέρωσης ενός δικτύου ασφαλείας σε επίπεδο 1560 ευρώ ανά τόνο. Επί του σημείου αυτού προτείνω στο Κοινοβούλιο να ψηφίσει μία συμπληρωματική τροπολογία της έκθεσής μου με την υποστήριξη της Επιτροπής Γεωργίας και Ανάπτυξης της Υπαίθρου.
<P>
Πράγματι, η θέση του Συμβουλίου στον τομέα της παρέμβασης στην αγορά απαιτεί μία διασαφήνιση διότι, αφενός, αποδέχεται την επιλογή της ιδιωτικής αποθήκευσης και, αφετέρου, τάσσεται υπέρ της διατήρησης μίας ειδικής δημόσιας παρέμβασης. Τι ακριβώς θέλει να πει αυτό; Δεν πιστεύω, πράγματι, στα πλεονεκτήματα της ιδιωτικής αποθήκευσης για τη διαχείριση μίας διαρθρωτικά πλεονασματικής παραγωγής. Προκειμένου να πεισθούμε, αρκεί να διαπιστωθούν τα αποτελέσματα τα οποία προκύπτουν από τους μηχανισμούς αυτούς του τομέα της παραγωγής του χοιρείου κρέατος. Εξάλλου, στο βαθμό που κατά τη γνώμη μου φαίνεται εξίσου απαραίτητο να εξευρεθεί συμβιβασμός με το Συμβούλιο και την Επιτροπή, απλώς πρότεινα στην Επιτροπή Γεωργίας της συνέλευσής μας - η οποία και αποδέχτηκε την πρότασή μου - συμβιβαστική τροπολογία η οποία έγκειται στην ενίσχυση του δικτύου ασφαλείας με αύξηση της επιδότησης από 1560 σε 2000 ευρώ ανά τόνο.
<P>
Με τον τρόπο αυτό, θα μπορέσουμε να παραμείνουμε στη λογική της κοινοβουλευτικής ψήφου του Ιανουαρίου και, παράλληλα, να εγγυηθούμε μία καλύτερη ασφάλεια για τους κτηνοτρόφους μας υπό τον όρο ότι το Συμβούλιο και η Επιτροπή θα επιδείξουν σύνεση και θα μας ακολουθήσουν.

<SPEAKER ID=157 NAME="Goepel">
Κύριε Πρόεδρε, αξιότιμε κύριε Πρόεδρε του Συμβουλίου, αξιότιμη κυρία Επίτροπε, αξιότιμε κύριε Επίτροπε, οι επιπτώσεις της βασικής συμφωνίας για τη γεωργική μεταρρύθμιση «Ατζέντα 2000» στη γεωργία της ΕΕ και στο εισόδημα των αγροτών είναι λιγότερο αρνητικές από εκείνες των αρχικών προτάσεων της Επιτροπής, αφού οι μειώσεις των τιμών ήταν τελικά μικρότερες - σιτηρά, βόειο κρέας, τα γνωρίζετε αυτά. Με τη θέσπιση νέων μέτρων στην ύπαιθρο και την ενίσχυση των συνοδευτικών μέτρων που υφίστανται από τη μεταρρύθμιση του 1992 έγινε ένα ακόμη βήμα προς μια σφαιρική γεωργική πολιτική για την ύπαιθρο.
<P>
Κατά την άποψή μου, σημαντικές αμφιβολίες υπάρχουν ως προς τις ακόλουθες πτυχές αυτής της γεωργικής μεταρρύθμισης: Η πραγματοποίηση του προτύπου της ευρωπαϊκής γεωργίας όπως αυτό είχε οριστεί στις θέσεις της διάσκεψης του Cork ήταν μόνο αποσπασματική. Ενώ τα μέτρα για τις οργανώσεις αγοράς, τη μείωση των τιμών κλπ. εφαρμόσθηκαν με αυστηρά κεντρικό τρόπο, η εφαρμογή των περισσοτέρων μέτρων για την ύπαιθρο αφήνεται στην εκτίμηση των κρατών μελών. Ή, αν θέλετε, αυτό θα αποτελέσει μια καθαρά πολιτική απόφαση. Γιατί; Τα μέτρα για την ύπαιθρο χρηματοδοτούνται ως μη υποχρεωτικές δαπάνες από τη παράγραφο 1. Το ανώτατο όριο των 4, 3 δις ευρώ ετησίως πρέπει αφενός να θεωρηθεί ως διασφάλιση των πόρων για την ύπαιθρο, αφετέρου όμως υπάρχει κίνδυνος τα κράτη μέλη να μην εφαρμόσουν τα μέτρα αυτά εξ αιτίας της απαιτούμενης συγχρηματοδότησης, ή να τα εφαρμόσουν μόνο περιορισμένα. Στηρίζομαι εδώ π.χ. στο μέτρο 2078 σχετικά με τη «φιλική προς το περιβάλλον γεωργία».
<P>
Οι άμεσες αντισταθμιστικές πληρωμές που προβλέπονται ως εξισορρόπηση των μειώσεων των τιμών δεν επαρκούν για την αντιστάθμιση των εισοδηματικών απωλειών. Οι πρόσθετες δαπάνες για μέτρα στην ύπαιθρο είναι μια δυνητική ρύθμιση, τόσο ως προς την προικοδότησή τους όσο και ως προς την εφαρμογή τους, και δεν αποτελούν υποκατάστατο της απώλειας σε αγοραστική δύναμη που προκύπτει από τη μείωση των τιμών.
<P>
Η Επιτροπή κλήθηκε να υποβάλει το 2002 μια ενδιάμεση έκθεση για τις περισσότερες ρυθμίσεις της οργάνωσης αγοράς. Θα δούμε πώς θα εξελιχθεί αυτό. Η αναβολή της μείωσης της τιμής του γάλακτος για το 2005, κυρίως για λόγους οικονομίας, μας ικανοποιεί κάπως. Αυτό όμως δεν είναι σε καμία περίπτωση αρκετό. Σε πρώτη φάση θα έχουμε ποσόστωση ως το 2008. Αυτό δεν θα μας δημιουργήσει, βασικά, μεγάλα προβλήματα, άλλωστε έτσι μπορούμε να προσφέρουμε τουλάχιστον σ' αυτόν τον τομέα μια ασφάλεια, μια εξασφάλιση της παραγωγής, στους αγρότες μας. Θεωρώ ότι αυτό είναι, παράλληλα με την υποχρεωτική σύνδεση με την έκταση γης, το αποφασιστικό σημείο που μπορέσαμε να επιβάλουμε μέσα σ' αυτό το Κοινοβούλιο.

<SPEAKER ID=158 NAME="Colino Salamanca">
Κύριε Πρόεδρε, παρεμβαίνω εξ ονόματος του κυρίου Fantuzzi. Θέλω να υποστηρίξω την έκθεσή του, και ιδιαίτερα την πρόταση να τεθούν οι ενισχύσεις προς τα ηλιοτρόπια στο χρονικό πλαίσιο που προβλέπει η τροπολογία που έχει εγκρίνει η ίδια η Επιτροπή Γεωργίας και Ανάπτυξης της Υπαίθρου.
<P>
Εν πάση περιπτώσει, σήμερα φτάνουμε στο τέλος της αγροτικής μεταρρύθμισης που περιέχεται στην Ατζέντα 2000, και εγώ θα ήθελα να εκφράσω την κριτική υποστήριξη προς μια μεταρρύθμιση, η οποία μερικώς έχει χάσει την κοινή ευρωπαϊκή της προσέγγιση και προσαρμόζεται στις απαιτήσεις του ενός ή του άλλου κράτους μέλους. Εγώ θα έλεγα ακόμη πως η Ευρωπαϊκή Επιτροπή, κινητήρας ώθησης της Ευρωπαϊκής Ένωσης, στη διαχείριση των προτάσεων μεταρρύθμισης έδωσε την εντύπωση να μην γνωρίζει πολύ καλά προς ποια κατεύθυνση οδεύει.
<P>
Ενώπιον κάποιων αρχικών και δραστικών προτάσεων, οι οποίες αποσκοπούσαν στο να ληφθούν περισσότερο υπόψη από την ευρωπαϊκή γεωργία οι ενδείξεις της αγοράς και οι διεθνείς αναφορές, έγινε τελικά αποδεκτή η τροποποίηση των όρων τους και ακόμη η εξαίρεση κάποιων από τους προς μεταρρύθμιση τομείς, όπως ισχύει στην περίπτωση των γαλακτοκομικών προϊόντων, η μεταρρύθμιση των οποίων αναβάλλεται έως την γεωργική περίοδο του 2005 και που σίγουρα θα πληγούν από τις ανισορροπίες που υφίστανται σε αυτούς.
<P>
Ενώπιων των αρχικών προτάσεων εμβάθυνσης της σχέσης μεταξύ γεωργίας και περιβάλλοντος για τον τερματισμό κάποιων καταστροφών, όπως είναι η υποβάθμιση του εδάφους και των υδάτων, οι καταστροφές της βιοποικιλίας κλπ, η Επιτροπή προτείνει στον οριζόντιο κανονισμό την επιφόρτιση των κρατών μελών με τον ορισμό των υποχρεωτικών και γενικών περιβαλλοντικών κανόνων και με τον καθορισμό των κυρώσεων, ξεφεύγοντας έτσι από μια κοινοτική εστίαση.
<P>
Ενώπιον των κριτηρίων που θα καθορίζουν μια αγροτική πολιτική, στην οποία θα λαμβάνεται περισσότερο υπόψη η φύση της διάρθρωσης κάποιων πραγματικοτήτων μέσω μιας πολιτικής ανάπτυξης της υπαίθρου, ικανής να διορθώσει κάποιες από τις καταστάσεις που υφίστανται στην ύπαιθρό μας, όπως είναι η ανάγκη της διαφοροποίησης των δραστηριοτήτων της, η παροχή προς τους πολίτες της νέων ευκαιριών και η πρόληψη των συνεχών πληθυσμιακών απωλειών, επιλέγεται μια ελάχιστη πολιτική ανάπτυξης της υπαίθρου και χωρίς ουσιαστική ισχύ.
<P>
Ενώπιον της ανάγκης η αγροτική πολιτική να ανταποκρίνεται επίσης στις αρχές της οικονομικής και κοινωνικής συνοχής και να προβαίνει στη διόρθωση κάποιων υπερβολών, όπως η συγκέντρωση των ενισχύσεων σε λίγους, η Επιτροπή αποκρίνεται πως τα ίδια τα κράτη μέλη θα επιφορτισθούν με τη μείωση των φόρων, παραγκωνίζοντας έτσι την απαραίτητη κοινοτική εστίαση και την ενσωμάτωση των γενικών αρχών.
<P>
Εσείς, κύριε Επίτροπε, αναφέρατε πρόσφατα στη Μαδρίτη την πιθανότητα το 2003 να πρέπει να αρχίσουμε να μιλάμε για μια νέα μεταρρύθμιση. Πιστεύω πως αυτό το μήνυμα ενέχει διπλό κίνδυνο: πρώτον, γιατί δηλώνει, εκ στόματος του διεξάγοντος τη μεταρρύθμιση, πως τα σημερινά μέτρα μεταρρύθμισης δεν θα είναι επαρκώς αποτελεσματικά, και αυτό πριν ακόμη από τη λήψη τους. Δεύτερον, γιατί δεν είναι δυνατόν να αναπτύσσουν οι ευρωπαίοι αγρότες και κτηνοτρόφοι τις δραστηριότητές τους και να προγραμματίζουν το μέλλον τους χωρίς ένα πλαίσιο ελάχιστης σταθερότητας. Δεν είναι δυνατόν στις αβεβαιότητες που οφείλονται στις κλιματικές συνθήκες να προσθέσουμε και άλλες που οφείλονται σε πολιτικές αποφάσεις.
<P>
Όντως, η συμφωνία μπορεί να ικανοποιεί κάποια κράτη μέλη, αλλά δεν φαίνεται να είναι ικανή να αντιμετωπίσει τις προκλήσεις που θέτει η ίδια η Ατζέντα 2000, όπως μπορεί επίσης να είναι η ευρωπαϊκή διεύρυνση.
<P>
Και θα συνιστούσα απλά σε εκείνους από τους συμπατριώτες μου οι οποίοι υποστηρίζουν όλα αυτά να κάνουν τους λογαριασμούς τους βάσει όχι μόνο απόλυτων αλλά επίσης σχετικών κριτηρίων.

<SPEAKER ID=159 NAME="Martin">
Κύριε Πρόεδρε, Κύριε Επίτροπε, αγαπητοί συνάδελφοι, η κοινή οργάνωση της αμπελοοινικής αγοράς είναι, χωρίς αμφιβολία, η πλέον πολύπλοκη όλων των ΚΟΑ. Εκτός από τις πτυχές σχετικά με τον έλεγχο των αμπελώνων και τις συνθήκες παραγωγής των σταφυλιών, τμήμα της αποτελεί το σύνολο της ρύθμισης σχετικά με τις οινολογικές πρακτικές, δηλαδή η οινοπαραγωγή, καθώς και η ρύθμιση σχετικά με την επισήμανση.
<P>
Μάλιστα, η ευρωπαϊκή αμπελοκομία έχει ένα σαφώς ιδιαίτερο χαρακτήρα. Κάθε περιοχή έχει την ιδιαιτερότητά της. Κάθε αμπελώνας είναι διαφορετικός, λόγω του προϊόντος του, λόγω της ποιότητάς του, και μας δείχνει σαφώς ότι το κρασί είναι ένα γεωργικό και όχι βιομηχανικό προϊόν και για το λόγο αυτό πρέπει να θεωρηθεί ως γεωργικό προϊόν. Τα εδάφη είναι διαφορετικά. Απαιτούν σεβασμό στη διαφορετικότητά τους.
<P>
Η έκθεσή μου προσανατολίζεται σαφώς προς την κατεύθυνση αυτή. Αυτή ήταν η επιθυμία των επαγγελματιών. Αυτό ήταν το κείμενο το οποίο ψηφίσαμε και εκφράζω την ικανοποίησή μου για το γεγονός ότι, μετά από πολλές συναντήσεις, μετά από πολλές διαπραγματεύσεις, οι προτάσεις μας συγκλίνουν με την άποψη του Συμβουλίου, ιδιαίτερα στο διαρθρωτικό επίπεδο, όπου η αρχή του δικαιώματος στην αύξηση έγινε αποδεκτή. Οι αμπελώνες των οποίων η αγορά σημειώνει αύξηση θα μπορούν να απολαύσουν συμπληρωματικά δικαιώματα. Ιδιαίτερα όσον αφορά τη διάρκεια ζωής των εν λόγω δικαιωμάτων φυτείας, που παρατάθηκε, προκειμένου να διασφαλισθεί η απαραίτητη αγρανάπαυση. Όσον αφορά τα διαρθρωτικά μέτρα σχετικά με την ανανέωση του αμπελώνα, επιτύχαμε τη χορήγηση στήριξης. Αναφορικά με τη συγκέντρωση των παραγωγών έγιναν λίγες μόνο τροποποιήσεις, απλώς μία συμφωνία η οποία επιτρέπει την κατάργηση των μέτρων σχετικά με την επέκταση των εξουσιών τους και τη διατήρηση αποκλειστικά, μόνο για τα μέλη τους, των αποστολών που τους ανατίθενται όσον αφορά την επαγγελματική αναγνώριση. Επίσης, με τη χορήγηση ενός ειδικού νομικού καθεστώτος στο κοινοτικό δίκαιο προκειμένου να αποτραπεί η αμφισβήτηση από τα μη παραγωγικά κράτη μέλη αναφορικά με οινολογικές πρακτικές. Αναγνωρίσθηκε επίσης η διατήρηση των παραδοσιακών μεθόδων. Αναφορικά με την επισήμανση, αποφασίσθηκε μία άμεση διάταξη επισήμανσης. Τέλος, αναφορικά με τις εισαγωγές γλεύκους από τρίτες χώρες, το αίτημα του Κοινοβουλίου ικανοποιήθηκε από το Συμβούλιο.
<P>
Όπως μπορείτε να διαπιστώσετε, ο συμβιβασμός που επιτεύχθηκε στο Συμβούλιο συγκλίνει σε μεγάλο βαθμό με τις προτάσεις του Ευρωπαϊκού Κοινοβουλίου, και μπορούμε να εκφράσουμε την ικανοποίησή μας. Μόνο που η κατάσταση δεν είναι απολύτως τέλεια και μία νέα δέσμη αποφάσεων του Συμβουλίου με ανησυχεί βαθύτατα. Όπως επίσης, κατά τη γνώμη μου, είναι απαράδεκτη η πρόθεση να ενταχθούν στην οινοπαραγωγική ζώνη νέα κράτη μέλη τα οποία δεν παράγουν παραδοσιακά κρασί: η Ιρλανδία, η Δανία και η Σουηδία. Η απόφαση αυτή, εάν εφαρμοσθεί, θα θέσει σε κίνδυνο το συμβιβασμό μας επί της ουσίας, το πνεύμα χάρη στο οποίο επιτύχαμε μία συμφωνία. Δηλαδή η αναγνώριση ότι τα ευρωπαϊκά κρασιά είναι γεωργικά και όχι βιομηχανικά προϊόντα, τα οποία παράγονται σε παραδοσιακές περιοχές, με παραδοσιακό τρόπο, γιατί θα μπορούσε να παρουσιασθεί, κάποια στιγμή, σ'αυτές τις νέες οινοπαραγωγικές χώρες, το φαινόμενο των μονάδων οινοποίησης γλεύκους το οποίο προέρχεται από τρίτες χώρες.
<P>
Για το λόγο αυτό, προκειμένου να αποτραπεί ο κίνδυνος αυτός, ψηφίσαμε στην Επιτροπή Γεωργίας και Ανάπτυξης της Υπαίθρου τροπολογία που αποκλείει κάθε δυνατότητα επέκτασης της οινοπαραγωγικής ζώνης σε οποιοδήποτε άλλο κράτος μέλος το οποίο ορίζεται ή διευκρινίζεται στην τροπολογία αυτή. Και, τέλος, και αποτελεί τη βούληση των μελών της Επιτροπής Γεωργίας και Ανάπτυξης της Υπαίθρου, είναι απαραίτητο να θεσπισθεί ένα πρόγραμμα δράσης και ενημέρωσης των καταναλωτών προκειμένου να γνωρίσουν ιδιαίτερα τις συνέπειες των προϊόντων της αμπέλου στην υγεία τους. Αυτός είναι ο λόγος για τον οποίο προτείνουμε τροπολογία, την οποία θα αποκαλούσα «προϊόντα της αμπέλου και υγείας». Μη λησμονείτε, Κύριε Επίτροπε, ότι η αμπελουργία διαδραματίζει σημαντικό ρόλο στην Ευρώπη, είναι φθηνή, και πολύ επικερδής.

<SPEAKER ID=160 NAME="Colom i Naval">
Κύριε Πρόεδρε, στόχος της έκθεσής μου είναι να εξοπλισθεί η Ευρωπαϊκή Ένωση με ένα επαρκές οικονομικό και δημοσιονομικό πλαίσιο ώστε να μπορεί να αντιμετωπίσει τις προκλήσεις του μέλλοντος. Αυτό ήταν το ερώτημα που είχαμε θέσει και η απάντηση, συμφωνώ πως δεν είναι εύκολη, και τονίζω τον ενεστώτα που χρησιμοποιείται στην πρόταση αυτή.
<P>
Εδώ και πολύ χρόνο το σκεφτόμαστε και μιλάμε για αυτό. Πολύωρες συζητήσεις στην Επιτροπή Προϋπολογισμών, 22 έγγραφα εργασίας που έχουν συζητηθεί και ένα ψήφισμα, που εδώ και κάποιους μήνες έχει εγκριθεί από την Ολομέλεια. Δράττομαι της ευκαιρίας για να τονίσω την ποιότητα και τη διαθεσιμότητα της γραμματείας της Επιτροπής Προϋπολογισμών και να ευχαριστήσω τους συναδέλφους μου για τις συνεισφορές και την υπομονή τους.
<P>
Ο υποφαινόμενος, είχει ήδη συμμετάσχει στην ανεύρεση της μεθόδου των δημοσιονομικών προοπτικών ενόψει της δημοσιονομική κρίσης του 1987-1988, η οποία οδήγησε στο λεγόμενο «Πακέτο Ντελόρ Ι», και επίσης υπήρξε εισηγητής του Κοινοβουλίου για τη συμφωνία του 1993. Επομένως, λόγω της εμπειρίας του, γνωρίζει τη διαφορά μεταξύ της διεκπεραίωσης ενός προϋπολογισμού με και χωρίς δημοσιονομικές προοπτικές.
<P>
Οι διοργανικές συμφωνίες και οι δημοσιονομικές προοπτικές τους αποτέλεσαν στοιχείο στο οποίο η Κοινότητα σημείωσε προόδους και οι οποίες επέτρεψαν μια ειρηνική και τακτική ανάπτυξη του ευρωπαϊκού δημοσιονομικού βίου, καθώς και την επίτευξη μια σοβαρής σειράς πολιτικών στόχων. Για παράδειγμα, η χαλιναγώγηση της μέχρι τότε αφόρητης αύξησης των γεωργικών δαπανών, η παγίωση και ανάπτυξη της πολιτικής συνοχής η οποία είναι ουσιαστική για την οικονομική σύγκλιση και την πολιτικη αλληλεγγύη, η ενσωμάτωση στον κοινοτικό προϋπολογισμό γεγονότων όπως η ενοποίηση των δύο Γερμανιών, η αποδυνάμωση των αρμοδιοτήτων του Συμβουλίου όσον αφορά τις υποχρεωτικές δαπάνες.
<P>
Για αυτόν τον λόγο, ενώπιον των προκλήσεων που θα έφερναν η εφαρμογή του Ευρώ, η διεύρυνση προς τις χώρες της ΚΑΕ, καθώς και οι απαραίτητες μεταρρυθμίσεις της ΚΓΠ και των διαρθρωτικών πολιτικών, ο υποφαινόμενος είχε προτείνει τότε την καταβολή προσπάθειας για την υπογραφή μια νέας διοργανικής συμφωνίας, ακόμη και αν ήταν με ένα πνεύμα μεγαλύτερης αυστηρότητας από ότι πριν, αν αυτό θα ήταν δυνατόν.
<P>
Εν πάση περιπτώσει, σας υπενθυμίζω πως μεταξύ 1988 και 1999 εγκρίναμε και εκτελέσαμε τους κοινοτικούς προϋπολογισμούς με ποσά χαμηλότερα κατά 100 δις ευρώ κάτω από το ανώτατο όριο των ίδιων πόρων.
<P>
Ενώπιον της πίεσης που ασκείται από τις δημοσιονομικές προοπτικές που είχε προτείνει η τώρα παραιτηθείσα Επιτροπή, η πρόταση του Κοινοβουλίου ήταν πολύ λογική και σαφής: ευελιξία και πολιτική πρόοδος. Αυτό είναι το ψήφισμα που εγκρίναμε στις Βρυξέλες στις 4 Δεκεμβρίου 1997. Προκειμένου να το επιτύχουμε εντατικοποιήσαμε τις επαφές μας με την Επιτροπή και το Συμβούλιο, πολλαπλασιάσαμε τους τριμερείς μας διαλόγους, και ακόμη διεξαγάγαμε ένα ανεπίσημο σεμινάριο στη Βιένη, με την Προεδρία και την Επιτροπή, ώστε να μιλήσουμε για την ευελιξία.
<P>
Η βούλησή μας μας οδήγησε τον Δεκέμβριο στην απόσυρση των λεγόμενων «στρατηγικών τροπολογιών» του προϋπολογισμού για το 1999, και λίγες ημέρες πριν από το Ευρωπαϊκό Συμβούλιο του Βερολίνου, ο πρόεδρος Samland έστειλε επιστολή στους δεκαπέντε υπουργούς οικονομικών με την οποία τους ενημέρωνε σχετικά με τα ποσά που το Κοινοβούλιο θεωρούσε ως απολύτως ελάχιστα, το λεγόμενο "minima minimorum».
<P>
Τα αποτελέσματα, κύριε Προεδρεύοντα του Συμβουλίου, μπορούν να παρουσιαστούν ποικιλοτρόπως. Το Ευρωπαϊκό Κοινοβούλιο, στο από 14 Απριλίου ψήφισμά του, δεν συμφώνησε με την ειδυλιακή έκδοση που σήμερα το πρωί προσέφερε το Συμβούλιο. Οποιαδήποτε προσδοκία για περικοπές ξεπεράστηκε στο Βερολίνο. Πάγωμα των αγροτικών δαπανών, περικοπή του 20 % της διαρθρωτικής πολιτικής, περικοπή του 54 % των εσωτερικών πολιτικών, αν εξαιρέσουμε το πρόγραμμα πλαίσιο για την έρευνα. Τότε, είχαμε λάβει την εντολή να προβούμε σε διαπραγματεύσεις. Δεν μεταβάλαμε τα αριθμητικά στοιχεία της πρώτης και δεύτερης κατηγορίας γιατί χρησιμοποιήσαμε εκείνα των νομοθετικών επιτροπών.
<P>
Παρότι υπήρχε η αδιάσειστη πεποίθηση ότι η απόφαση του Ευρωπαϊκού Συμβουλίου του Βερολίνου θα παρέμενε ανέγγιχτη, έχουμε περικόψει 1, 48 δις ευρώ επιπλέον για την τρίτη κατηγορία, η οποία θα μείνει, ας πούμε, στα επίπεδα του 1999 ως προς τις σταθερές τιμές, και 1, 1 δις ευρώ επιπλέον για τις διοικητικές δαπάνες. Η χρηματοδότηση του μέτρου ευελιξίας που συμφωνήθηκε στο Βερολίνο επταπλασιάσθηκε.
<P>
Ως προς τις πολιτικές προόδους, θα πρέπει να τονίσω τις ακόλουθες ως σημαντικότερες και περισσότερο καινοτόμες. Παγίωση μιας σειράς προϋπαρχουσών σημαντικών συμφωνιών, παροχή οριστικής λύσης στο πρόβλημα σχετικά την κατάταξη των υποχρεωτικών και μη υποχρεωτικών δαπανών, το οποίο υπάρχει από το 1982, δαπάνες της ΚΓΠ περνάνε στις μη υποχρεωτικές δαπάνες. Ίσως το Συμβούλιο να έχει ακόμη την καθοριστική εξουσία, εφόσον εγκρίνει τους κανονισμούς, αλλά είναι ένα πολύ συμβολικό βήμα το οποίο ανοίγει επίσης μια πόρτα στο μέλλον.
<P>
Συνολικά, αυτά ήταν τα κύρια σημεία που οδήγησαν την Επιτροπή Προϋπολογισμών να αλλάξει τη Δευτέρα το βράδυ τη θέση απόρριψης της διοργανικής συμφωνίας και να προτείνει στην Ολομέλει να την αποδεχτεί, μαζί με τις σχετικές δημοσιονομικές προοπτικές. Και αυτή είναι επίσης η θέση της Σοσιαλιστικής Ομάδας, την οποία εκπροσωπώ αυτήν τη στιγμή. Αλλαξα καπέλλο.
<P>
Θα πρόσεξαν πως πέρασε ο χρόνος του εισηγητή. Ήταν τρία λεπτά. Μέχρι στιγμής έχω επομένως ολοκληρώσει τη θεσμική μου αποστολή. Δώστε μου μερικά ακόμη δευτερόλεπτα για να εκφράσω την προσωπική μου θέση. Και ευχαριστώ την ομάδα μου, και συγκεκριμένα τον συνάδελφό μου κύριο Samland, που μου παραχώρησε τον χρόνο ομιλίας του, γνωρίζοντας πως θα αντιτεθώ στη θέση της πλειοψηφίας.
<P>
Κατά τη γνώμη μου, στο Βερολίνο οι κυβερνήσεις μας ασχολήθηκαν η κάθε μία με τη χώρα της, και λίγες ήταν αυτές οι κυβερνήσεις, αν υπήρξαν, που ασχολήθηκαν με την Ευρώπη. Αυτό κατά τη γνώμη μου αποτελεί ένα βήμα προς τα πίσω όσον αφορά την ευρωπαϊκή οικοδόμηση. Θα ήθελα να γνωρίζω τι ειλικρινά πιστεύει σχετικά με αυτό ο κύριος Prodi. Πιστεύετε πως με αυτά τα χρήματα θα μπορέσετε να κάνετε αυτό που ανακοινώσατε εδώ εχθές. Το Συμβούλιο ανακοίνωσε σήμερα το πρωί, για παράδειγμα, μια επιλογή καταπολέμησης της ανεργίας, αλλά μειώνει το δημοσιονομικό πλαίσιο για αυτές τις δράσεις. Εγώ θέλω μια συμφωνία, αλλά όχι μια οποιαδήποτε συμφωνία. Και αυτή η συμφωνία, κατ' εμέ, θα συνεισφέρει λιγότερο από ότι η εφαρμογή του άρθρου 227 της συνθήκης. Και η αιτούμενη ευελιξία καταλήγει να είναι, τη στιγμή της αλήθειας, άκαμπτη και το Συμβούλιο μπορεί να προβάλλει βέτο.
<P>
Μεταξύ του 1, 27 % που τον Δεκέμβριο του 1997 κατακρίναμε, και το 0, 97 % που προέκυψε από το Βερολίνο, είμαι διατεθειμένος να αποδεχτώ πως πρόκειται για το 1, 13 % αν προσθέσουμε τη διεύρυνση, αλλά ένας Θεός ξέρει πότε θα έρθει η διεύρυνση. Μεταξύ των δύο αυτών αριθμών υπήρχε ένα περιθώριο για την επίτευξη μιας αυστηρής αλλά καλύτερης για την Ευρώπη συμφωνίας.
<P>
Θα ήθελα να υπενθυμίσω πως οι δύο προηγούμενες διοργανικές συμφωνίες είχαν τεθεί σε ισχύ πέντε και επτά μήνες αντιστοίχως μετά την περίοδο η οποία προγραμματιζόταν από απόψεως προϋπολογισμού. Σε αυτό το πακέτο δεν υπάρχουν χρήματα για ουσιαστικές πολιτικές. Παγώσαμε την τρίτη κατηγορία, στην τέταρτη προσφέρεται μόνον μια δήλωση για την περίπτωση που η κρίση στο Κοσυφοπέδιο καταστήσει αναγκαία την αναθεώρηση των δημοσιονομικών προοπτικών, και μας ανακοινώνεται πως το Συμβούλιο θα διατίθεται να δεχτεί μια αναθεώρηση πριν από τη θέση σε ισχύ των δημοσιονομικών προοπτικών που θέλουν να θεσπίσουμε σήμερα.
<P>
Κατά την προσχώρηση της Ισπανίας και της Πορτογαλίας, αυτό το Κοινοβούλιο είχε ανεβάσει τα ανώτατα όρια των δημοσιονομικών αυξήσεων που τότε είχαν καθοριστεί στην ΤΜΑ. Αλλά τώρα στις υποψήφιες χώρες της Κεντρικής και Ανατολικής Ευρώπης προσφέρονται τέσσερα τέταρτα, και τους λέμε πως αν προσχωρήσουν θα τους δώσουμε να φάνε ξεχωριστά.
<P>
Μιλάμε για εξουσίες, και κατά τη γνώμη μου μένουμε χωρίς νομιναλισμό. Με αυτήν τη διοργανική συμφωνία, το Συμβούλιο θα ενέκρινε de facto τον προϋπολογισμό για επτά χρόνια. Δεν υπάρχει πολιτικό περιθώριο για το Κοινοβούλιο. Συνεπώς, εγώ, που θέλω περισσότερη Ευρώπη, ακόμη και με τον ίδιο προϋπολογισμό, αλλά που δεν πιστεύω πως μπορούμε να το επιτύχουμε με λιγότερα χρήματα, εν γνώσει μου, δεν μπορώ να προτείνω στην Ολομέλεια την έγκριση αυτής της συμφωνίας.

<SPEAKER ID=161 NAME="Kellett-Bowman">
Κύριε Πρόεδρε, θα ήθελα κατ'αρχήν να μιλήσω σχετικά με την γνωμοδότηση της Επιτροπής Προϋπολογισμών επί της δεύτερης ανάγνωσης της έκθεσης του κ. Arias Caete: καθορισμός κριτηρίων και όρων των διαρθρωτικών ενεργειών στον τομέα της αλιείας. Η έκθεσή του περιλαμβάνει ήδη τροποποιήσεις επί του προϋπολογισμού για την παροχή τεχνικής στήριξης. Ωστόσο, εκ μέρους της Επιτροπής Προϋπολογισμών, θα ήθελα να συστήσω στο Κοινοβούλιο να μην στηρίξει τις τροπολογίες 5, 53, και 54, οι οποίες δεν είναι σύμφωνες με τις αρχές του κανονισμού.
<P>
Όσον αφορά τώρα την δεύτερη ανάγνωση της εισήγησής μου σχετικά με την παροχή οικονομικής βοήθειας στον τομέα των διευρωπαϊκών δικτύων, η διαδικασία αυτή πραγματοποιείται βάσει της παλιάς Συνθήκης και σήμερα αναγνωρίζεται η ισχύς της Συνθήκης του Αμστερνταμ. Πραγματοποιήθηκαν πολλές συναντήσεις και η Επιτροπή και το Κοινοβούλιο χρειάστηκε να καταβάλλουν μεγάλες προσπάθειες προκειμένου να συγκλίνουν επί της θέσης του Κοινοβουλίου. Θα ήθελα να ευχαριστήσω την Επιτροπή και την γερμανική Προεδρία, η οποία εργάστηκε σκληρά για την συνεργασία σ'αυτή τη διαδικασία τύπου συναπόφασης.
<P>
Η Επιτροπή Προϋπολογισμών υποστήριξε την πρόταση να συμμετέχουν ιδιωτικά κεφάλαια στη χρηματοδότηση σχεδίων δικτύων και έθεσε την πιθανότητα να αυξηθεί το εν λόγω ποσοστό από 1 % σε 2 %. Υποστηρίξαμε το Galileo, την προτινόμενη Ευρωπαϊκή τεχνολογία για Συνολικό Σύστημα Εγκατάστασης, όπως και την Επιτροπή Μεταφορών στην επιθυμία της το 55 % της χρηματοδότησης να προορίζεται για τους σιδηροδρόμους και το 25 % τουλάχιστον για τις οδούς.
<P>
Θεωρώ ότι η έκθεση αυτή ενισχύει την συμμετοχή της Κοινότητας στην κατασκευή δικτύων. Η χρηματοδότηση ενισχύει τα σχέδια. Θα δράσει ως οικονομικός πολλαπλασιαστής και θα δημιουργήσει πολλές θέσεις εργασίας. Οι περιφερειακές περιοχές θα ωφεληθούν και οι επαγγελματικές δραστηριότητες θα έχουν μειωμένο κόστος στις παγκόσμιες αγορές. Παρόλα αυτά, δεν έχει αποφασιστεί ακόμα το συνολικό ποσό. Το ποσό στην πρώτη ανάγνωση, για την οποία το Σώμα ψήφισε χτες, ήταν 5.5 δισεκατομμύρια ευρώ. Βάσει συζητήσεων που πραγματοποιήθηκαν στο Dresden, το Βερολίνο και βάσει εντατικών διαπραγματεύσεων, προτείνω το ποσό να ανέρχεται στα 4.6 δισεκ. ευρώ. Δυστυχώς, το Συμβούλιο δεν είναι σε θέση να δεχτεί ένα τόσο υψηλό ποσό. Οι διαπραγματεύσεις έφτασαν σε αδιέξοδο στα 4.5 δισεκ. ευρώ εξαιτίας του Συμβουλίου. Οι διαπραγματεύσεις άρχισαν με την χαμηλή προσφορά από πλευράς Συμβουλίου της τάξεως των 3.2 δισεκ. ευρώ. Το Συμβούλιο ήταν αυτό που, είτε θα συμφωνούσε με το νούμερο που προτείναμε, είτε θα ζητούσε την εκ νέου διαξαγωγή της όλης διαδικασίας συναπόφασης.
<P>
Βρίσκομαι στην ιδιαίτερα ευχάριστη θέση να πληροφορήσω το Σώμα ότι το Συμβούλιο συμφώνησε στη συνεδρίασή του σήμερα το πρωί για το ποσό των 4, 6 δισεκατομμυρίων.
<P>
Κύριε Πρόεδρε, συστήνω την έκθεση αυτή, καθώς και τις 21 τροπολογίες της, στο Σώμα.

<SPEAKER ID=162 NAME="Wulf-Mathies">
Κύριε Πρόεδρε, κυρίες και κύριοι βουλευτές, όταν η Επιτροπή υπέβαλε τον Μάρτιο του 1998 τις προτάσεις της για τη μεταρρύθμιση των διαρθρωτικών ταμείων, είχαν εκφρασθεί αμφιβολίες για το αν θα επιτυγχάνετο μια αληθινή μεταρρύθμιση και αν οι κανονισμοί θα μπορούσαν να ψηφισθούν τόσο σύντομα, ώστε να μπορούν να αρχίσουν τα νέα προγράμματα σύμφωνα με το χρονοδιάγραμμα στις αρχές του 2000. Σήμερα απευθύνω ιδιαίτερες ευχαριστίες στους εισηγητές κυρία McCarthy και κυρίους Χατζιδάκη, Collins, Walter, Barσn Crespo και Arias Caρete, τον τελευταίο και με την ιδιότητά του του Προέδρου της Επιτροπής Περιφερειακής Πολιτικής. Πιστεύω ότι κατορθώσαμε μαζί με το Συμβούλιο να υλοποιήσουμε όσα πολλοί θεωρούσαν απίθανα.
<P>
Προηγουμένως ανέλυσα τις βασικές αρχές της μεταρρύθμισης των διαρθρωτικών ταμείων και γι' αυτό δεν θέλω τώρα να σας κάνω να βαρεθείτε, λαμβάνοντας συγκεκριμένες θέσεις σε μεμονωμένες τροπολογίες, επειδή από τις αγορεύσεις σας κατάλαβα ότι θέλετε να ακολουθήσετε τη διαδικασία όπως αυτή έχει συμφωνηθεί. Ασφαλώς θα θέλατε βέβαια, όπως κι εμείς, να είναι τα πράγματα σε ορισμένα σημεία περισσότερο βελτιωμένα, όμως όλοι κατανοούμε ότι τώρα φθάσαμε στο τέλος και θέλουμε πραγματικά να μεταφερθούν όλα αυτά σε συγκεκριμένες νομοθεσίες.
<P>
Για τον λόγο αυτό, θα ήθελα μόνο να αναφερθώ γι' άλλη μία φορά σε ορισμένα εντελώς συγκεκριμένα ζητήματα. Όσον αφορά το θέμα των νησιών, σε πολλές συζητήσεις εδώ στο Σώμα διαπίστωσα πόσο πολλοί εκπρόσωποι νησιωτικών περιοχών ανήκουν στο Κοινοβούλιο, πράγμα που θεωρώ, άλλωστε, πολύ θετικό. Θεωρώ όμως ότι και αυτοί συμφωνούν με τη μεγάλη πλειοψηφία του Κοινοβουλίου και της Επιτροπής ότι η αρχή της οικονομικής και κοινωνικής συνοχής αποδεικνύεται κυρίως στην αντιμετώπιση των πιο φτωχών περιοχών και εκείνων με τις μεγαλύτερες διαρθρωτικές αδυναμίες. Γι' αυτό άλλωστε θέλουμε να λάβουν αυτές οι περιφέρειες το 70 % του συνόλου των πόρων και μάλιστα ανεξάρτητα από το αν αυτοί οι άνθρωποι ζουν σε ηπειρωτική ή νησιωτική περιοχή.
<P>
Αν είμαστε ειλικρινείς μεταξύ μας, θα πρέπει να παραδεχθούμε ότι δεν έχει νόημα να καταστήσουμε τον νησιωτικό χαρακτήρα και μόνο μια πτυχή που επιφέρει ενίσχυση, διότι, όπως λέει και η συνθήκη, το σημείο εκκίνησης για την ενίσχυση είναι η εξισορρόπηση των μειονεκτημάτων περιοχών και κοινωνικών ομάδων, και προς το συμφέρον τους θα πρέπει να παραμείνουμε σ' αυτό. Διότι, αν δεν το κάνουμε, τελικά θα βλάψουμε ακριβώς εκείνους που θέλαμε όλοι να βοηθήσουμε περισσότερο. Το ίδιο ισχύει βέβαια και για μερικές άλλες απαιτήσεις προς τα διαρθρωτικά ταμεία που δεν είναι η οικονομική κατσαρόλα, από την οποία μπορεί ο καθένας να σερβιρίζεται ελεύθερα κάθε φορά που χρειάζεται χρήματα για κάτι, παρά είναι ένα μέσον για έναν εντελώς συγκεκριμένο σκοπό, δηλαδή την ενίσχυση της οικονομικής και κοινωνικής συνοχής αυτής της Ένωσης και την ουσιαστική επιβολή της αρχής ότι η αλληλεγγύη αποτελεί μία από τις βασικότερες αρχές για την ύπαρξη της Ευρωπαϊκής Ένωσης.
<P>
Για τον λόγο αυτόν δεν είμαστε, άλλωστε, απλώς ένα πολιτιστικό ταμείο, αλλά χρηματοδοτούμε τις πολιτιστικές δράσεις ακριβώς όπως και τις τουριστικές, όταν εξυπηρετούν, πρώτον, τη δημιουργία θέσεων εργασίας και, δεύτερον, την περιφερειακή ανάπτυξη. Όμως, δεν είμαστε ένας καθαρά πολιτιστικός οργανισμός. Σε ό, τι αφορά τις μεταβατικές διατάξεις που αναφέρθηκαν εδώ ή το γεγονός ότι πρέπει κανείς να κάνει phasing out , αυτό δεν είναι κακία, αλλά έκφραση του ότι οι περιοχές έχουν κάνει προόδους και ότι πάντα φροντίζουμε πρώτα για τους πιο φτωχούς και δεν μπορούμε να συνεχίσουμε να φροντίζουμε για τους πλούσιους, οι οποίοι σιγά σιγά περνούν στον μέσο όρο.
<P>
Η κ. Schroedter αναφέρθηκε και πάλι στον περίφημο κατάλογο αγαθοεργιών. Θεωρώ σημαντική τη διαπίστωση ότι εδώ δεν πρόκειται συνολικά για παραπάνω από 2 % των συνολικών πόρων και ότι αυτό δεν έχει, αν θέλετε, καμία επίδραση στις αποφάσεις των διαρθρωτικών ταμείων. Θέλω επιπλέον να επισημάνω σαφώς ότι σε αυτό ανήκουν και πρωτοβουλίες τόσο σημαντικές όσο η PEACE.
<P>
Για να αποκλείσουμε τις παρεξηγήσεις, κ. Arias Canete, στα μέτρα για την αλιεία υπάρχουν ορισμένες τροποποιήσεις που δεν αποδέχεται η Επιτροπή, επειδή αναφέρονται στα μέτρα που απαιτούν απόφαση του Συμβουλίου, την οποία δεν μπορούμε τώρα να προεξοφλήσουμε έτσι απλά εδώ. Αλλωστε, θέλουμε επίσης να μεταρρυθμιστούν τα μέτρα που αφορούν τους αλιευτικούς στόλους, και στο σημείο αυτό δεν ακολουθούμε τις προτάσεις σας.
<P>
Πιστεύω ότι κατά τα άλλα φαίνεται πως συνολικά το Κοινοβούλιο είχε μια μεγάλη επιτυχία. Σας ευχαριστώ όλους για την καλή και πλήρη εμπιστοσύνης συνεργασία. Ξέχασα να ευχαριστήσω και τους εισηγητές Varela και Jφns. Θέλω να επανορθώσω τώρα ρητώς. Χαίρομαι που με τον νέο κώδικα συμπεριφοράς που προσαρμόζει τις μέχρι τώρα διαδικασίες στο νέο νομικό καθεστώς, η στενή αυτή συνεργασία θα μπορέσει να συνεχιστεί και στο μέλλον, ελπίζω δε ότι θα μπορέσει να περάσει και στο νέο Κοινοβούλιο.

<SPEAKER ID=163 LANGUAGE="EN" NAME="Flynn">
Επιτροπή. (EN) Θα ήθελα να πω λίγα λόγια για το Κοινωνικό Ταμείο. Ειδικά επί του θέματος αυτού, το Κοινοβούλιο χαίρει του δικαιώματος συναπόφασης και οι ανησυχίες σας είναι σαφώς εμφανείς στο νέο κείμενο. Πράγματι, η θέση του Κοινοβουλίου υπέρ της μεταρρύθμισης και η συμβολή του σε αυτήν υπήρξαν αποφασιστικής σημασίας. Θα ήθελα να ευχαριστήσω ιδιαίτερα την εισηγήτρια κ. Jφns για την εξαιρετική δουλεία που έκανε.
<P>
Μπορούμε να είμαστε υπερήφανοι για τα αποτελέσματα που σημειώθηκαν σε τέσσερις συγκεκριμένους τομείς: ομόφωνη συμφωνία επί της πρωταρχικής σημασίας της απασχόλησης και της αποστολής του Κοινωνικού Ταμείου να στηρίξει την ευρωπαϊκή στρατηγική για την απασχόληση. Δεύτερον, επιβεβαίωση της θεματικής δομής του κανονισμού των ταμείων και του αντικειμένου των πέντε πεδίων πολιτικής, που καλύπτει τις ενεργείς πολιτικές αγοράς εργασίας, την κοινωνική ένταξη, τη διαβίου κατάρτιση και την ικανότητα προσαρμογής, έως και τη θετική δράση υπέρ των γυναικών. Τρίτον, διατήρηση και ενίσχυση της δέσμευσης για παροχή βοήθειας σε μη κυβερνητικούς οργανισμούς και την καταπολέμιση του κοινωνικού αποκλεισμού- είμαστε της άποψης ότι ο κανονισμός θα πρέπει να υποχρεώνει τα κράτη μέλη να παρέχουν μικρές επιδοτήσεις που θα συνδυάζονται με ειδικές ρυθμίσεις πρόσβασης για μη κυβερνητικούς οργανισμούς και τοπικές συμπράξεις. Τέταρτον, για ακόμα μια φορά με τη βοήθεια του Κοινοβουλίου, ενισχύσαμε τις διατάξεις σχετικά με τις ίσες ευκαιρίες και την αρχή της ενσωμάτωσης της διάστασης της ισότητας των ευκαιριών μεταξύ των ανδρών και των γυναικών σε όλες τις πολιτικές και δράσεις που περιλαμβάνεται στον κανονισμό.
<P>
Χάρη στη σημερινή ολομέλεια δίνεται η δυνατότητα στο Κοινοβούλιο να επηρεάσει την τελική μορφή του κανονισμού, ως συν-νομοθέτης. Η Επιτροπή βρίσκεται στην ευχάριστη θέση να προτίνει τις συμβιβαστικές τροπολογίες που υπέβαλε η εισηγήτρια κ. Jφns σχετικά με: την πρόσθεση της κοινωνικής ενσωμάτωσης στην αγορά εργασίας στο άρθρο 1, δηλαδή στην τροπολογία Αριθ.1, την νέα διατύπωση σχετικά με το τρίτο σύστημα κοινωνικής οικονομίας στο άρθρο 2, δηλαδή στην Τροπολογία Αριθ. 8, την σημασία που τόσο η Επιτροπή όσο και το Κοινοβούλιο θεωρούν πως πρέπει να δοθεί στις αρχές της ισότητας των ευκαιριών και της ικανότητας προσαρμογής, τροπολογία αριθ. 9 και τις καλύτερες ρυθμίσεις που προτείνετε για τη διανομή μικρών επιδοτήσεων που θα συνδυάζονται με ειδικές ρυθμίσεις πρόσβασης για τους μη κυβερνητικούς οργανισμούς, τροπολογία αριθ. 10.
<P>
Σε σχέση με τη τροπολογία που αναφέρεται στην αρχή της ενσωμάτωσης της διάστασης της ισότητας των ευκαιριών μεταξύ των ανδρών και των γυναικών σε όλες τις πολιτικές και δράσεις, συμφωνώ ότι πρόκειται για μια βασικής σημασίας αρχή, πρόκειται όμως για κάτι το οποίο καλύπτεται τόσο από τον γενικό κανονισμό όσο και από το άρθρο 2 του κανονισμού. Κατά συνέπεια, δεδομένων των προβλημάτων που μπορεί να προκαλέσει στο Συμβούλιο συμφωνώ μάλλον, όπως και η εισηγήτρια, και με επιχειρήματα θα διακιολογήσω τη στάση μου. Όταν οι κανονισμοί για τα διαρθρωτικά ταμεία εφαρμοστούν, θα δοθεί νέα πνοή ζωής στο Κοινωνικό Ταμείο, δεδομένης της αυξημένης έμφασης που δίνεται στην διάσταση της απασχόλησης σε όλες τις κοινοτικές πολιτικές και ιδιαίτερα στα Διαρθρωτικά Ταμεία.
<P>
Θα μας καθιστούσε ιδιαίτερα περήφανους η διαρκής επιτυχία της ευρωπαϊκής στρατηγικής για την απασχόληση, η οποία αποτελεί την κύρια απάντηση της Ευρωπαϊκής «Ενωσης στην ανάγκη για περισσότερη και καλύτερη απασχόληση. Εσκεμμένα καθορίσαμε το φάσμα του ταμείου κατά τρόπο ώστε να απαντά στις ό, ποιες εξελίξεις σημειωθούν στην οικονομία και την αγορά εργασίας κατά τα επόμενα επτά χρόνια, έχοντας πάντα ως στόχο μας την ενθάρρυνση και την παροχή της δυνατότητας για ενεργό συμμετοχή περισσότερων ατόμων στην αγορά εργασίας. Προκειμένου να επιτύχουμε κάτι τέτοιο πρέπει να επικεντρωθούμε με μεγαλύτερη αποφασιστικότητα από ποτέ στα μέσα ενεργοποίησης, τα οποία βοηθούν τους ανθρώπους να αποκτήσουν μεγαλύτερες πιθανότητες για εύρεση απασχόλησης και να μην επικεντρωθούμε σε παθητικές πολιτικές. Παράλληλα, θα πρέπει να καταβάλουμε κάθε προσπάθεια για την ενίσχυση του στοιχείου της προφύλαξης ενάντια στην απώλεια εργασίας, κάτι το οποίο επεσήμανε με πολύ εύστοχο τρόπο η εισηγήτρια. Μόνο μέσω αυτής της ευέλικτης, προνοητικής και πάνω απ'όλα πλήρους προσσέγισης θα μπορέσει η Ευρώπη να ανταπεξέλθει στις οικονομικές και κοινωνικές προκλίσεις της νέας χιλιετίας.
<P>
Το Κοινωνικό Ταμείο είναι ένα Διαρθρωτικό Ταμείο που απευθύνεται αποκλειστικά στο άτομο. Έχει σαν σκοπό του να δώσει τη δυνατότητα στα άτομα να προοδεύσουν στη νέα χιλιετία. Να επιτρέψει στους ανθρώπους να πραγματοποιήσουν οι ίδιοι την πρόοδο αυτή μέσω της κατάρτισης και της εκπαίδευσης. Να αυξήσουν τις πιθανότητες που έχουν για εύρεση εργασίας. Να τους βοηθήσει να προωθηθούν στο μέλλον σε μια καλύτερη θέση εργασίας και να αποκτήσουν ένα καλύτερο επίπεδο ζωής. Αυτός λοιπόν είναι ο λόγος για τον οποίο το Κοινωνικό Ταμείο, σε συνδυασμό με την ευρωπαϊκή στρατηγική για την απασχόληση, είναι τόσο σημαντικό για το μέλλον της Ευρώπης. Η απασχόληση εξακολουθεί ακόμα να καθορίζει κατά ένα μεγάλο μέρος το επίπεδο ζωής ενός ατόμου και να διαδραματίζει σημαντικό ρόλο ως προς αυτό που οι άνθρωποι θεωρούν ότι μπορούν συνεισφέρουν στην κοινωνία και ως προς αυτό που θεωρούν ότι η κοινωνία μπορεί να προσφέρει σε αυτούς. Η αύξηση των πιθανοτήτων που έχουν τα άτομα, ώστε να μην χάσουν τη θέση που διατηρούν, η απόκτηση θέσης απασχόλησης ή η απόκτηση καλύτερης αποσχόλησης είναι αυτά που μπορούν να επιτευχθούν με την βοήθεια του Κοινωνικού ταμείου. Θεωρώ ότι στηριζόμενοι στο έργο που πραγματοποιήθηκε μεταξύ των θεσμικών οργάνων και την αποδοχή των τροπολογιών στις οποίες αναφέρθηκα προηγουμένως, συντάξαμε το καλύτερο κείμενο που θα μπορούσε να συνταχθεί τη στιγμή αυτή. Σας το συστήνω και ζητώ να στηρίξετε και τις προτάσεις της εισηγήτριας.

<SPEAKER ID=164 NAME="Fischler">
Κύριε Πρόεδρε, αξιότιμοι κυρίες και κύριοι βουλευτές, κυρίες και κύριοι, ως γνωστόν, τις τελευταίες εβδομάδες συζητήθηκαν ήδη πάρα πολύ οι αποφάσεις που ελήφθησαν στο Βερολίνο στον τομέα της γεωργίας. Στη σημερινή συζήτηση υπήρξαν επίσης λίαν διαφοροποιημένες απόψεις. Επιτρέψτε μου να σας πω καθαρά τη γνώμη μου γι' αυτά. Ασφαλώς, η μεταρρύθμιση δεν πηγαίνει τόσο μακριά όσο είχαμε ελπίσει, και αυτό επιφέρει μια κάποια ανησυχία και ενέχει επίσης έναν κάποιον κίνδυνο. Από την άλλη όμως δεν θα έπρεπε και να υποτιμούμε όσα έχουμε επιτύχει. Βέβαια, η συμφωνία του Βερολίνου προβλέπει, σε σύγκριση με τον συμβιβασμό του Συμβουλίου των Υπουργών Γεωργίας, μια μείωση των τιμών των σιτηρών κατά μόνο 15 %, και τοποθετεί στο έτος 2000, κι όχι ενωρίτερα, την εξομοίωση του επιδόματος ελαιούχων σπόρων προς το μειωμένο επίδομα σιτηρών καθώς επίσης και την έναρξη της μεταρρύθμισης του τομέα του γάλακτος. Όμως αυτή η μεταρρύθμιση παραμένει αναμφίβολα η πιο ευρεία μεταρρύθμιση που έκανε ποτέ η Ένωση στον γεωργικό τομέα.
<P>
Αυτό ισχύει ακόμη περισσότερο, εφ' όσον ήδη έγινε επιπλέον προηγουμένως μεταρρύθμιση στον τομέα του καπνού και των ελαιών. Πρωτίστως όμως δεν πρέπει να ξεχνάμε ότι οι αποφάσεις αυτές των αρχηγών κρατών και κυβερνήσεων ήταν ομόφωνες και έτσι καθορίστηκε ομόφωνα η κατεύθυνση που θα έχει η γεωργική πολιτική τα επόμενα χρόνια. Αυτό μας ενισχύει σαφώς περισσότερο στις μελλοντικές διεθνείς συζητήσεις και διαπραγματεύσεις.
<P>
Επιτρέψτε μου να σκιαγραφήσω με λίγα λόγια τους σημαντικότερους λόγους της μεταρρύθμισης και τα κεντρικά στοιχεία της γενικής συμφωνίας που επιτεύχθηκε. Ειδικότερα για τον τομέα των σιτηρών και του βοείου κρέατος, οι αναλύσεις που έγιναν κατ' εντολήν της Επιτροπής έδειξαν ότι σύντομα μετά το 2000 θα υπάρξουν σοβαροί κίνδυνοι νέας αύξησης πλεονασμάτων. Εν όψει μιας τέτοιας κατάστασης είχαμε κατ' αρχήν να επιλέξουμε μεταξύ δύο δρόμων: είτε να κατευθύνουμε όλο και πιο αυστηρά την προσφορά καθιστώντας την επίκεντρο της ΚΓΠ, είτε να προσαρμόσουμε έτσι την πολιτική μας, ώστε να μπορούμε να εξυπηρετήσουμε και νέες, συμπληρωματικές αγορές.
<P>
Με το Βερολίνο, έχει αποφασιστεί ότι μακροπρόθεσμα θέλουμε να ακολουθήσουμε μόνο τον δεύτερο δρόμο και γι' αυτό πρέπει να κάνουμε ανταγωνιστικότερη την ευρωπαϊκή αγροτική οικονομία. Πρέπει επίσης να ανταποκριθούμε περισσότερο στα δικαιολογημένα αιτήματα των καταναλωτών. Αυτός ο ενισχυμένος προσανατολισμός προς την αγορά εξισορροπείται από υψηλότερες άμεσες πληρωμές και επιπλέον ευκαιρίες για την κατάκτηση νέων εισοδηματικών πηγών εντός και εκτός των αγροτικών εκμεταλλεύσεων. Στο Βερολίνο κάναμε ακόμα ένα σημαντικό βήμα προς την κατεύθυνση της αειφορίας της γεωργίας, αφού επιτύχαμε να συμπεριλάβουμε περισσότερο τις περιβαλλοντικές απαιτήσεις στην πολιτική της αγοράς και της ανάπτυξης της υπαίθρου.
<P>
Εκτός τούτου, με τις αποφάσεις της Ατζέντας δημιουργήθηκε ένας δεύτερος πυλώνας της Κοινής Γεωργικής Πολιτικής. Είναι βέβαια σωστό ότι ο δεύτερος αυτός πυλώνας είναι ακόμη κάπως λεπτότερος από τον πρώτο. Όμως έχουν τεθεί τα θεμέλιά του και ουσιαστικά έχει στηθεί. Μελλοντικά, το ζητούμενο θα είναι ασφαλώς ο τρόπος ενίσχυσής του.
<P>
Στον προϋπολογισμό θα έχουμε μελλοντικά δύο υποδιαιρέσεις της οροφής των δαπανών για τον γεωργικό τομέα. Η υποδιαίρεση αυτή σε έναν τομέα υποχρεωτικών δαπανών και σε έναν μη υποχρεωτικών δαπανών επιβεβαιώθηκε τόσο στο Βερολίνο όσο και εδώ στο Κοινοβούλιο. Σύμφωνα με αυτήν, έχουμε τώρα ένα ανώτατο όριο για τις παραδοσιακές δαπάνες των εγγυήσεων και ένα δεύτερο για την ανάπτυξη της υπαίθρου. Βέβαια, έτσι τα πράγματα γίνονται πολύ πιο αυστηρά, εν μέρει δε και άκαμπτα. Κατανοώ ότι το Κοινοβούλιο ως αρμοδία επί του προϋπολογισμού αρχή εμμένει στο συγκεκριμένο σημείο και θέλω να ελπίζω ότι η δημοσιονομική πειθαρχία δεν θα είναι ταυτόσημη με την ακαμψία. Ειδικά αυτό μάλλον θα έβλαπτε τον δεύτερο αυτόν πυλώνα, την πιο καινοτόμο πλευρά της πολιτικής.
<P>
Η μεταρρύθμιση που συμφωνήθηκε στο Βερολίνο είναι γενικά ένα σημαντικό βήμα προς τα εμπρός. Παραμένουν όμως ορισμένοι κίνδυνοι και αστάθμητοι παράγοντες. Προ πάντων δεν μπορεί κανείς να ξέρει από σήμερα αν οι χαμηλότερες μειώσεις των τιμών εγγυήσεων που συμφωνήθηκαν κατά τον τελικό συμβιβασμό θα αρκέσουν για να επιτευχθεί πραγματικά ισορροπία στην αγορά. Κατά τις νέες διαπραγματεύσεις του ΠΟΕ και τις διαπραγματεύσεις για τη διεύρυνση, θα προετοιμαστούμε ανάλογα έχοντας επίγνωση αυτών των περιορισμών και θα τους λάβουμε υπ' όψιν κατά την εκτέλεση της οργάνωσης αγοράς στα επόμενα χρόνια. Όμως, υπάρχει ασφαλώς και λόγος για να αισιοδοξούμε μέχρι ένα ορισμένο σημείο.
<P>
Θα πάμε στις διαπραγματεύσεις του ΠΟΕ με ιδιαίτερα σαφείς ιδέες για το είδος της γεωργίας που θέλουμε να έχουμε στην Ευρώπη: μια ανταγωνιστική και αειφόρος γεωργία που προσφέρει στον καταναλωτή προϊόντα ποιότητας. Αυτό είναι και το γεωργικό πρότυπο που θέλουμε να προσφέρουμε στους εταίρους μας της Ανατολικής Ευρώπης μαζί με τον νέο δεύτερο πυλώνα της ΚΓΠ.
<P>
Τελειώνοντας, επιτρέψτε μου να κάνω ακόμη μερικές μόνον παρατηρήσεις για τις τροπολογίες. Πρώτον: συμμερίζομαι βέβαια την άποψη ότι θα έπρεπε να ενισχυθεί η πολιτική της ανάπτυξης της υπαίθρου, όμως η επέκταση των μέτρων υπέρ των μειονεκτικών περιοχών χωρίς αύξηση των πιστώσεων θα σήμαινε ότι θα πρέπει να αφαιρέσουμε τις πιστώσεις αυτές από άλλα μέτρα για την ανάπτυξη των αγροτικών περιοχών.
<P>
Δεύτερον: σύμφωνα με την άποψη της Επιτροπής, οι παρεμβατικές αγορές σε υψηλότερες τιμές στον τομέα του βοείου κρέατος θα οδηγούσαν στη δημιουργία νέων πλεονασμάτων που δεν θα μπορούν να διατεθούν. Αυτό θα ασκούσε σημαντική πίεση στον προϋπολογισμό, αλλά και στις τιμές στις αγορές μας. Αν επεκτείνονταν οι περικοπές των πληρωμών για τους ελαιούχους σπόρους σε διάστημα τεσσάρων ετών, θα αναβαλλόταν για ένα ακόμη έτος η άρση των περιορισμών του Blairhouse και θα απαιτούνταν ακόμη περισσότερα κονδύλια από τον προϋπολογισμό που δεν είναι καλυμμένα.
<P>
Σχετικά με την ερώτηση του κ. Mulder για τη δυνατότητα μεταβίβασης έχω να πω το εξής: εδώ πιστεύω κι εγώ ότι θα έπρεπε να συνεχίσουμε τη συζήτηση του θέματος. Θεωρώ πολύ σημαντικό να μπορέσουμε να αναπτύξουμε τουλάχιστον ανεξάρτητα από το χρονοδιάγραμμα μια κάποια ευελιξία για εκείνο το τμήμα της ανάπτυξης της υπαίθρου που δίνει τη δυνατότητα να αξιοποιηθούν πραγματικά οι διαθέσιμοι πόροι. Αναφορικά με την ημερομηνία αποπληρωμής της 31ης Οκτωβρίου, είμαι πρόθυμος να συνεχίσω την εξέταση του ζητήματος, με την προϋπόθεση όμως ότι δεν πρέπει έτσι να προκύψει μετατόπιση του οικονομικού έτους ως προς τις υποχρεωτικές δαπάνες.
<P>
Σχετικά με την ανάλυση του κ. Graefe zu Baringdorf θέλω να επισημάνω ότι η νεοδιαμορφωθείσα γεωργική πολιτική ασφαλώς και θα επιφέρει μια μετατόπιση της αναλογίας του 80: 20 και ότι ουσιαστικά με τη μεταρρύθμιση οι μικρότεροι αγρότες θα έχουν σαφώς περισσότερες ευκαιρίες από ό, τι έως σήμερα. Κατά τα άλλα, θέλω επίσης να τονίσω ότι η Επιτοπή ποτέ δεν πρότεινε να επιδιώξουμε πλήρη αντιστάθμιση των τιμών. Πάντα μιλούσαμε αποκλειστικά για εισοδηματική αντιστάθμιση, και αυτό δεν είναι αυτομάτως ταυτόσημο με την πλήρη αντιστάθμιση.
<P>
Τελειώνοντας, θα ήθελα να ευχαριστήσω θερμά όλους τους εισηγητές για την εποικοδομητική συνεργασία. Σήμερα θέλω να ευχαριστήσω ιδιαίτερα τον κ. Colino Salamanca που ήταν για πολλά χρόνια πρόεδρος της Επιτροπής Γεωργίας και Ανάπτυξης της Υπαίθρου.
<P>
Χειροκροτήματα
<P>
Αυτή είναι η τελευταία συζήτηση για το μέλλον της Κοινής Γεωργικής Πολιτικής, στην οποία συμμετέχετε εδώ στο Σώμα. Σας ευχαριστώ εξ ονόματος της Επιτροπής, αλλά και προσωπικά, για το σημαντικό έργο σας για το καλό της ευρωπαϊκής γεωργίας και σας εύχομαι ό, τι καλύτερο και για το μέλλον!
<P>
Χειροκροτήματα

<SPEAKER ID=165 NAME="Goepel">
Κύριε Πρόεδρε, μήπως θα μπορούσα να θέσω μια συμπληρωματική ερώτηση στον Επίτροπο Fischler; Να θεωρήσω άραγε δεδομένο ότι η Επιτροπή θα κάνει δεκτές τις τροπολογίες της δεύτερης έκθεσης, π.χ. στον τομέα του γάλακτος, τις οποίες δεν αναφέρατε;

<SPEAKER ID=166 NAME="Fischler">
Κύριε βουλευτή, δεν αναφέρθηκα στο ερώτημα, επειδή δεν παρουσιάστηκε στην αγόρευση του εισηγητή για τον τομέα του γάλακτος. Μπορώ όμως να πω εδώ το εξής: είμαστε διατεθειμένοι να επιστρέψουμε στην παλιότερη φόρμουλα, δηλαδή να γίνει το review για την αγορά γάλακτος το 2003, και φυσικά η Επιτροπή είναι επίσης διατεθειμένη να περιλάβει στην εξέταση, στο πλαίσιο αυτού του review , το ζήτημα της υπερεισφοράς.

<SPEAKER ID=167 NAME="Liikanen">
Οι δημοσιονομικές προοπτικές για το 2000-2006 και η διοργανική συμφωνία σχετικά με την δημοσιονομική πειθαρχία, καθώς και η βελτίωση της διαδικασίας προϋπολογισμού, αποτελούν αναπόσπαστο μέρος του πακέτου της Ατζέντας 2000. Κρίνοντας από τις εκθέσεις και την παρέμβαση του κ. Colom I Naval αντιλαμβάνομαι ότι υπάρχουν στο Κοινοβούλιο διάφορες απόψεις επί του θέματος.
<P>
Γι'αυτό το λόγο, επιτρέψτε μου να επισημάνω ορισμένους από τους βασικούς λόγους για τους οποίους η Επιτροπή είναι υπέρ της συμφωνίας. Είναι αλήθεια ότι τα συμπεράσματα του Ευρωπαϊκού Συμβουλίου του Βερολίνου, αναφορικά με τις δημοσιονομικές προοπτικές για το 2000-2006, δεν ικανοποιούν την πρόταση της Επιτροπής. Στα πλαίσια όμως των διαπραγματεύσεων που ακολούθησαν, και κάτω από την πίεση της αντιπροσωπίας του Ευρωπαϊκού Κοινοβουλίου, επετεύχθη σημαντική πρόοδος. Όσον αφορά τις εσωτερικές πολιτικές, η πρόταση που έχετε μπροστά σας ξεπερνά τα συμπεράσματα του Βερολίνου κατά 1.5 δισεκατομμύριο ευρώ. Το ποσό αυτό θα επιτρέψει τη χρηματοδότηση των πολυετών προγραμμάτων προτεραιότητας, όπως για παράδειγμα το πρόγραμμα των διευρωπαϊκών δικτύων. Επιπλέον, θα διασφαλιστεί σημαντικό περιθώριο για πρωτοβουλίες νέας πολιτικής.
<P>
Όσον αφορά τις εξωτερικές δράσεις, το Συμβούλιο δεσμεύεται σαφώς να προβεί στη χρηματοδότηση περαιτέρω αναγκών που θα προκύψουν από την κατάσταση στα Βαλκάνια, αν κάτι τέτοιο καταστεί απαραίτητο, μέσω αναθεώρησης των δημοσιονομικών προοπτικών.
<P>
Σε σχέση με τη διοικητική δαπάνη, η συμφωνία θα επιτρέψει την χρηματοδότηση 1000 νέων θέσεων περίπου για τα θεσμικά όργανα της Κοινότητας. Θα καταστεί επίσης δυνατή η χρηματοδότηση του νέου Καθεστώτος των Βουλευτών του Ευρωπαϊκού Κοινοβουλίου, παρόλο που, απ'ότι γνωρίζουμε, δεν έχει βρεθεί ακόμα σαφής λύση για το εν λόγω θέμα.
<P>
Επιπλέον, στα πλαίσια της νέας διοργανικής συμφωνίας σημειώνεται σημαντική πρόοδος σε θέματα-κλειδιά της επί της διαδικασίας προϋπολογισμού. Η συμφωνία διευκρινίζει την ταξινόμηση των δαπανών, βάσει της οποίας ορίζονται οι δημοσιονομικές εξουσίες του Συμβουλίου και του Κοινοβουλίου. Κατ'αυτό τον τρόπο, αίρεται μια αιώνια πηγή συγκρούσεων. Εντωμεταξύ, το Κοινοβούλιο διηύρυνε τις δημοσιονομικές του εξουσίες στον τομέα των γεωργικών δαπανών. Ακόμα, η συμφωνία προβλέπει πλήρη συνεργασία μεταξύ και των δυο κλάδων της δημοσιονομικής αρχής επί όλων των θεμάτων του προϋπολογισμού, κάτι για το οποίο το Κοινοβούλιο αγωνίστηκε για μεγάλο χρονικό διάστημα.
<P>
Κύριε Πρόεδρε, χωρίς την συμφωνία, τα οφέλη αυτά, σε επίπεδο διαδικαστικό, παύουν να ισχύουν. Θα είναι μεγάλος ο κίνδυνος να υπάρχει σύγκρουση επί του ετήσιου προϋπολογισμού. Κάτι τέτοιο δεν θα είναι προς το συμφέρον της Ένωσης και των πολιτικών της.
<P>
Κατά δεύτερον, θα ήθελα να απαντήσω στον Λόρδο Tomlinson σχετικά με την έκθεσή του. Πρώτον, η Επιτροπή είναι ευχαριστημένη με τη συμφωνία του Συμβουλίου, γιατί λαμβάνεται σε αυτήν υπ'όψη το μεγαλύτερο μέρος των ανησυχιών του Ευρωπαϊκού Κοινοβουλίου. Σε σχέση με τις τροπολογίες που προτείνονται στην έκθεση του Λόρδου Tomlinson, η Επιτροπή είναι πρόθυμη να δεχτεί τις τροπολογίες 1 και 2. Όσον αφορά τις τροπολογίες 3 και 4, η Επιτροπή αποδέχτηκε μια κοινή δήλωση που περιλαμβάνεται στον κανονισμό, σύμφωνα με την οποία η Επιτροπή θα ενημερώνει προφορικά το Συμβούλιο και το Κοινοβούλιο σχετικά με την οικονομική κατάσταση των δικαιούχων χωρών στα οποίες χορηγούνται ενισχύσεις, καθώς και σχετικά με τους κινδύνους, τους οποίους εξήγησα, όταν παρουσιάστηκε η ετήσια έκθεση. Γι'αυτό το λόγο, η Επιτροπή δεν θεωρεί απαραίτητο να εισαγχθούν οι Τροπολογίες 3 και 4 στον κανονισμό του Ταμείου Εγγύησης.

<SPEAKER ID=168 LANGUAGE="EN" NAME="Mulder">
Κύριε Πρόεδρε, θα ήθελα να επαναλάβω μια ερώτηση που έθεσα προηγουμένως και στην οποία η απάντηση δεν μπορεί να είναι παρά «ναι» ή «όχι». Η ερώτησή μου ήταν αν η ευελιξία των 200 εκατομμυρών και του 0.03 % ισχύει για όλες τις κατηγορίες του προϋπολογισμού, συμπεριλαμβανομένης της κατηγορίας 1.

<SPEAKER ID=169 NAME="Liikanen">
«Ναι».
<P>
Γέλια

<SPEAKER ID=170 NAME="Kinnock Neil">
Θα ήθελα να αρχίσω χαιρετίζοντας την συμφωνία μεταξύ του Συμβουλίου και του Κοινοβουλίου σχετικά με τον οικονομικό κανονισμό για τα διευρωπαϊκά δίκτυα. Το ζωτικής σημασίας αυτό στοιχείο της Ατζέντα 2000 χαρακτηρίζεται από δυο δίδυμα διαφορετικά χαρακτηριστικά. Πρόκειται για το πρώτο νομικό κείμενο που προέκυψε από την Ατζέντα 2000, με το οποίο επετεύχθη κοινή θέση στο Συμβούλιο, ταυτόχρονα όμως πρόκειται για το τελευταίο νομικό κείμενο που θα συμφωνηθεί μεταξύ Συμβουλίου και Ευρωπαϊκού Κοινοβουλίου. Επιπλέον, αποτελεί μια από τις πρώτες νομικές πράξεις που πρόκειται να εγκριθεί βάσει της διαδικασίας συναπόφασης, η οποία θεσπίστηκε από τη Συνθήκη του Ανστερνταμ. Εύχομαι αυτό το φιλικό και παραγωγικό προηγούμενο που εμφανίζεται εδώ να ισχύσει και σε πολλές άλλες περιπτώσεις. Πάλι βέβαια μπορεί να είμαι υπερβολικά αισιόδοξος στην ηλικία που βρίσκομαι!
<P>
Τα συγχαρητήρια για τη επίτευξη της συμφωνίας αξίζουν κατά ένα μεγάλο μέρος στον εισηγητή κ. Kellett-Bowman, τον οποίο χαίρομαι που βλέπω στην Αίθουσα. Επέδειξε πραγματική κατανόηση επί των χρηματοδοτικών απαιτήσεων των διευρωπαϊκών δικτύων, καθώς και αποφασιστικότητα να θέσει σε εφαρμογή ένα σταθερό μακροπρόθεσμο πλαίσιο για τη χρηματοδότηση σημαντικών σχεδίων διευρωπαϊκών δικτύων. Συνάδελφοι του, όπως ο κ. Samland και άλλοι, τους οποίους χαίρομαι που βλέπω στην Συνεδρίαση, συνετέλεσαν στην εκπόνηση ενός πολύ παραγωγικού και αποτελεσματικού πακέτου.
<P>
Αδιαμφισβήτητα, το πιο σημαντικό θέμα είναι ο γενικότερος οικονομικός φάκελος των 4.6 δισεκατ. ευρώ για την περίοδο 2000-2006. Το ποσό αυτό είναι χαμηλότερο σε σχέση με το ποσό με το οποίο ξεκίνησε τις διαπραγματεύσεις η Επιτροπή. Χαίρομαι όμως για το γεγονός ότι το ποσό αυτό αντιπροσωπεύει μια πραγματική αύξηση της τάξεως του 10 % περίπου και είναι απόλυτα σύμφωνο με το χαμηλότερο ανώτατο όριο για εσωτερικές πολιτικές που συμφωνήθηκε στη Διάσκεψη Κορυφής του Βερολίνου.
<P>
Πέρα από την ωφέλιμη αύξηση από πλευράς χρηματοδότησης, ο νέος οικονομικός κανονισμός αποτελεί ένα πολύ σημαντικό βήμα προς τα μπροστά, ως κατάλληλο μέσο για την παροχή μακροπρόθεσμης χρηματοδότησης σε μακροπρόθεσμα σχέδια, καθώς περιλαμβάνει πολυετή προγραμματισμό, γεγονός το οποίο σημαίνει ότι, αυτοί που ασχολούνται με την προώθηση σχεδίων θα είναι σε θέση να προγραμματίζουν με πρωτοφανή βεβαιότητα τη χρηματοδότηση που μπορούν να αναμένουν από τον προϋπολογισμό για τα διευρωπαϊκά δίκτυα. Κάτι τέτοιο είναι ιδιαίτερα σημαντικό για την ανάπτυξη και την ενθάρρυνση δημόσιας/ιδιωτικής σύμπραξης.
<P>
Μεταξύ των σημαντικών στοιχείων του αναθεωρημένου κανονισμού περιλαμβάνεται πρώτον μια πραγματικά νέα δυνατότητα για την επένδυση των χρημάτων των διευρωπαϊκών δικτύων σε ασφαλή κεφάλαια, με σκοπό να επιτευχθεί η πρόσβαση στους πιθανώς πολύ μεγάλους πόρους μακροπρόθεσμης χρηματοδότησης, προερχομένους από ασφαλιστικές εταιρείες και συνταξιοδοτικά ταμεία για τη χρηματοδότηση σχεδίων δημόσιας υποδομής.
<P>
Κατά δεύτερον, ο κανονισμός προβλέπει την δυνατότητα χρηματοδότησης έως και 20 % του σχεδίου δορυφορικής ναυσιπλοίας Γαλιλαίος -500εκατ. ευρώ περίπου- και μάλιστα από τον προϋπολογισμό των διευρωπαϊκών δικτύων. Το σημαντικό αυτό στοιχείο αρκεί για να αποδειχθεί ότι αυτό το ζωτικής σημασίας σχέδιο μπορεί να χρηματοδοτηθεί, καθώς και να διασφαλιστεί ότι το σχέδιο αυτό θα εξελιχθεί ως ένα πραγματικά ευρωπαϊκό σχέδιο. Εύχομαι η όποια συζήτηση πραγματοποιηθεί αναφορικά με την χρηματοδότηση καινοτόμων σχεδίων διευρωπαϊκών δικτύων από πλευράς Ευρωπαϊκής Ένωσης κατά το παρόν Ευρωπαϊκό Συμβούλιο, να επιβεβαιώσει τη σημασία του προγράμματος Γαλιλαίος για τους ευρωπαίους παραγωγούς και τους ευρωπαίους χρήστες.
<P>
Στα στοιχεία αυτά έρχονται να προστεθούν τα σημερινά νέα από πλευράς COREPER, σύμφωνα με τα οποία το Συμβούλιο μπορεί να δεχτεί το συμβιβασμό που αντικατοπτρίζεται στις τροπολογίες που παρουσιάστηκαν σήμερα σε εμάς. Επιβεβαιώνω επίσης την πλήρη στήριξη της Επιτροπής στη θέση του Κοινοβουλίου. Ως εκ τούτου, αναμένω να εγκριθεί σύντομα ο αναθεωρημένος κανονισμός, έγκαιρα για την εφαρμογή του πολυετούς προγραμματισμού, ο οποίος θα αρχίσει το 2000. Εκφράζω την ευγνωμοσύνη-όχι μόνο από πλευράς Επιτροπής, αλλά ευρύτερα από πλευράς κοινής γνώμης της Κοινότητας και βιομηχανίας για την προνοητικότητα και την αποφασιστικότητα που επέδειξε το Κοινοβούλιο στο θέμα αυτό.

<SPEAKER ID=171 LANGUAGE="DE" NAME="Samland">
Κύριε Πρόεδρε, πρέπει να λεχθεί στους παρόντες Επιτρόπους ότι η χαρά για τις συμφωνίες τόσο για τα διευρωπαϊκά δίκτυα όσο και για το ήδη περατωθέν πέμπτο πρόγραμμα πλαίσιο για την έρευνα δεν είναι ακόμη εντελώς καθαρή. Θέλω να προσθέσω σ' αυτήν μια σταγόνα νερό ακόμη, για να μην ανοίξετε την σαμπάνια πολύ ενωρίς.
<P>
Και τα δύο ήταν σαφώς συνδεδεμένα με μια νέα δημοσιονομική προοπτική. Αν αύριο το Κοινοβούλιο δεν καταλήξει σε συμφωνία για την έγκριση μιας διοργανικής συμφωνίας, τότε δεν θα υπάρχει το δημοσιονομικό πλαίσιο, για το οποίο συζητήσαμε τώρα και επί τη βάσει του οποίου έγιναν και οι δύο συμφωνίες, εκείνη για το πέμπτο πρόγραμμα πλαίσιο για την έρευνα καθώς και εκείνη για τα διευρωπαϊκά δίκτυα. Αυτό πρέπει να λεχθεί στο σημείο αυτό, σαν μία επιφύλαξη, πριν αρχίσει το σερβίρισμα της σαμπάνιας.

<SPEAKER ID=172 NAME="Kinnock, Neil">
Εδώ και τεσσεράμισι χρόνια είχα την εντύπωση πως ο κ. Samland μπορούσε να μετατρέψει το νερό σε κρασί. Είμαι μάρτυς φοβερών πραγμάτων!
<P>
Γέλια

<SPEAKER ID=173 NAME="Πρόεδρος">
Ιδού μία νέα μορφή μαγείας.
<P>
Περνάμε τώρα στη γενική συζήτηση.

<SPEAKER ID=174 LANGUAGE="IT" NAME="Ghilardotti">
Κύριε Πρόεδρε, κύριοι Επίτροποι, αξιότιμοι συνάδελφοι, εγώ θα σταθώ ιδιαίτερα στο Ευρωπαϊκό Κοινωνικό Ταμείο.
<P>
Έχουμε φτάσει, ίσως, στο τέλος μιας μακράς εργασίας που ξεκίνησε με την έκθεση για πρωτοβουλία του Ευρωπαϊκού Κοινοβουλίου σχετικά με το Ευρωπαϊκό Κοινωνικό Ταμείο. Πρέπει να παραδεχτούμε ότι η Επιτροπή έλαβε υπόψη της τη διατύπωση του Ευρωπαϊκού Κοινοβουλίου, τόσο όσον αφορά τους στόχους και τις προτεραιότητες όσο και σχετικά με τις διαδικασίες. Σχετικά με αυτό θα ήθελα να τονίσω ορισμένα σημαντικά ζητήματα: τη στενή σχέση μεταξύ των προτεραιοτήτων του Ευρωπαϊκού Κοινωνικού Ταμείου και των προσανατολισμών σε θέματα απασχόλησης. Δεν υπάρχει αμφιβολία ότι το Ευρωπαϊκό Κοινωνικό Ταμείο είναι το βασικό κοινοτικό μέσο για την εφαρμογή των τεσσάρων πυλώνων, και ιδιαίτερα εκείνου της απασχολησιμότητας, και ο κανονισμός που συζητάμε σήμερα είναι συνεπής με αυτούς τους στόχους: κοινωνική ολοκλήρωση και κατάργηση των διακρίσεων. Το να θεωρούμε την εργασία ως οικονομική ευκαιρία αλλά και ως προσωπική ολοκλήρωση σημαίνει ότι πρέπει να μελετάμε περισσότερο και καλύτερα, για ολόκληρη την διάρκεια της ζωής μας. Σημαίνει να αγωνιζόμαστε κατά των υλικών ανισοτήτων, καθώς και εκείνων που έχουν δημιουργηθεί στην σημερινή εποχή και αφορούν τη δυνατότητα του κάθε ατόμου να σχεδιάζει ελεύθερα το μέλλον του. Για όλους αυτούς τους λόγους το μέσο που ονομάζεται Ευρωπαϊκό Κοινωνικό Ταμείο είναι σημαντικό, όπως είναι σημαντικό να συνδεθούν με το Ταμείο αυτό οι ΜΚΟ και ο τρίτος τομέας, ξεκινώντας ήδη από την φάση του προγραμματισμού, κυρίως για μια πολιτική πραγματικής ολοκλήρωσης. Σίγουρα αυτό θα αποτελέσει ευθύνη των κρατών μελών, αλλά εναπόκειται και στην Επιτροπή να επαγρυπνά και να ελέγχει.
<P>
Θέλω να κλείσω επαναλαμβάνοντας ένα σημείο το οποίο ήδη υπενθυμίστηκε από την συνάδελφο κ. Jφns: δεν μπορούμε να καταλάβουμε γιατί το Συμβούλιο δεν προτίθεται να εντάξει με ρητό τρόπο το gender mainstreaming - και κυρίως έπειτα από τη θέση σε ισχύ της Συνθήκης του Αμστερνταμ που θεωρεί τις ίσες ευκαιρίες ως θεμελιώδη αρχή της Ένωσης - το οποίο αποτελεί επίσης έναν από τους τέσσερις πυλώνες των ευρωπαϊκών στρατηγικών για την απασχόληση. Εύχομαι, συγκεκριμένα, ότι το Συμβούλιο θα θελήσει να αποδεχθεί τις τροπολογίες του Ευρωπαϊκού Κοινοβουλίου, ώστε να ολοκληρωθεί αυτή η διαδικασία σε σύντομο χρόνο και να υπάρξει ικανοποίηση από όλα τα ευρωπαϊκά όργανα.

<SPEAKER ID=175 LANGUAGE="PT" NAME="Porto">
Κύριε Πρόεδρε, και εγώ θα μιλήσω για το Ευρωπαϊκό Κοινωνικό Ταμείο, αλλά από τη σκοπιά των εξωτερικών οικονομικών σχέσεων, δεδομένου ότι είμαι ο συντάκτης γνωμοδότησης της Επιτροπής Εξωτερικών Οικονομικών Σχέσεων. Βεβαίως, η κοινωνική προαγωγή εξυπηρετεί πρώτα και κύρια το στόχο της ικανοποίησης των βασικών αναγκών των πολιτών μας. Και γνωρίζουμε ότι στον τομέα αυτόν έχουμε ακόμη πολλά να κάνουμε.
<P>
Έτσι οφείλουμε να ενεργήσουμε εάν επιθυμούμε να διαφυλάξουμε το ευρωπαϊκό κοινωνικό πρότυπο - για το οποίο μπορούμε να υπερηφανευόμαστε - έχοντας ωστόσο κατά νου ότι το πρότυπο αυτό θα πρέπει να είναι ρεαλιστικό και ότι η βελτίωση των εργασιακών συνθηκών θα πρέπει να αντικατοπτρίζει τη βελτίωση των όρων παραγωγικότητας. Εδώ ακριβώς θα πρέπει να παρεμβαίνει η Ατζέντα 2000, προσφέροντας τα απαραίτητα μέσα για την επίτευξη αυτού του στόχου, με τη δημιουργία υποδομών που θα συγχρηματοδοτούνται από το ΕΤΠΑ, το ΕΓΤΠΕ-Προσανατολισμού ή το Ταμείο Συνοχής, καθώς και με την προώθηση δράσεων κατάρτισης ή επαναπροσανατολισμού εργατικού δυναμικού. Και προς το σκοπό αυτό θα πρέπει να υπάρχουν ενισχύσεις από το Κοινωνικό Ταμείο.
<P>
Σε μία εποχή παγκοσμιοποίησης, θα ήταν απαράδεκτο να προτιθέμεθα να ανταγωνιστούμε χώρες με χαμηλότερο επίπεδο ανάπτυξης, προβαίνοντας σε περικοπές των μισθών ή σε υποβάθμιση των εργασιακών συνθηκών στην ήπειρό μας. Από την άλλη πλευρά, όμως, θα ήταν επίσης απαράδεκτο να επιλέξουμε το δρόμο του προστατευτισμού, διότι πρόκειται για μια στρατηγική που θα μας οδηγούσε στο να σκάψουμε το λάκο μας και να αποποιηθούμε των ευθυνών μας έναντι του υπόλοιπου πλανήτη, και ειδικότερα έναντι των λιγότερο ανεπτυγμένων ζωνών.
<P>
Προς το συμφέρον όλων, θα πρέπει επομένως να επιλέξουμε μία στρατηγική ανοιγμάτων, αναμφίβολα στο πλαίσιο του σεβασμού, τόσο από εμάς όσο και από τους άλλους, των κανόνων του παραδοσιακού εμπορίου. Και σε αυτήν ακριβώς την υπόθεση η Ευρώπη καλείται προφανώς να διαδραματίσει έναν σημαντικό ρόλο, διαμορφώνοντας όρους ανταγωνιστικότητας που σε μεγάλο βαθμό θα αποτελούν συνάρτηση του επιπέδου κατάρτισης των ατόμων.

<SPEAKER ID=176 LANGUAGE="ES" NAME="Vallvι">
Κύριε Πρόεδρε, κυρία Επίτροπε, φτάσαμε στο τέλος αυτής της συζήτησης σχετικά με την Ατζέντα 2000, και αύριο το Σώμα σίγουρα θα εγκρίνει αυτούς τους κανονισμούς. Εγώ πιστεύω πως με αυτούς τους κανονισμούς έχουμε επιτύχει μια βελτίωση της οικονομικής και κοινωνικής συνοχής, που αποτελεί έναν από τους θεμελιώδεις στόχους της Ένωσης: μια οικονομική και κοινωνική συνοχή και μια καλύτερη περιφερειακή συνοχή.
<P>
Μια καλύτερη οικονομική και κοινωνική συνοχή που θα οδηγήσει μαζί στη δημιουργία θέσεων εργασίας, χτυπώντας έτσι το κύριο πρόβλημα της Ευρωπαϊκής Ένωσης, δηλαδή την ανεργία. Εγώ, κυρία Επίτροπε, πιστεύω πως έχει διεξαχθεί μια καλή και θετική μεταρρύθμιση των διαρθρωτικών ταμείων, με τα σχέδια συγκέντρωσης, απλούστευσης και με μια αποτελεσματική εταιρική σχέση μέσω των συνεισφορών των περιφερειακών διοικήσεων και τοπικών αυτοδιοικήσεων, οι οποίες μπορούν να επιτύχουν μια θετική εξέλιξη στην αποτελεσματική εφαρμογή αυτών των διαρθρωτικών ταμείων.
<P>
Πιστεύω επίσης πως έχει γίνει ένα σημαντικό βήμα με την μείωση των κοινοτικών πρωτοβουλιών, και εσείς ενδιαφερθήκατε ιδιαίτερα, ώστε να υπάρχουν μόνο εκείνες οι κοινοτικές πρωτοβουλίες που έχουν ευρωπαϊκή διάσταση. Με μια τελευταία απόφαση του Συμβουλίου, κατόπιν αιτήσεως του Κοινοβουλίου, εισήχθη μια τέταρτη κοινοτική πρωτοβουλία, η οποία επίσης πιστεύω πως θα ωφελήσει συγκεκριμένες πτυχές κάποιων συγκεκριμένων πληθυσμιακών ομάδων της Ευρωπαϊκής Ένωσης, παρότι δεν έχει αυτήν την κοινοτική διάσταση που έχουν οι υπόλοιπες τρεις πρωτοβουλίες.
<P>
Λυπούμεθα που στο Ευρωπαϊκό Συμβούλιο του Βερολίνου συμφωνήθηκε μια σημαντική μείωση των χρημάτων που θα διατίθενται τόσο στα διαρθρωτικά ταμεία όσο και στο ταμείο συνοχής, αλλά επίσης κατανοούμε πως η εφαρμογή της θα αποβεί θετική στα επόμενα εφτά χρόνια. Και πιστεύω πως πρέπει να λάβουμε υπόψη μας πως αυτά τα διαρθρωτικά ταμεία είναι ουσιαστικά τα τελευταία που εφαρμόζονται στα δεκαπέντε κράτη μέλη, εφόσον η προοπτική της διεύρυνσης προς τις χώρες ΚΑΕ θα αλλάξει τις πολιτικές περιφερειακής δράσης για τα επόμενα χρόνια.
<P>
Τέλος, θα ήθελα να ευχαριστήσω την κυρία Επίτροπο για το αποτελεσματικό έργο της ώστε η περιφερειακή πολιτική, δηλαδή αυτή της περιόδου 2000-2007, να είναι στενά συνδεδεμένη με το όνομά της, διότι η δική της συμβολή υπήρξε σημαντική.

<SPEAKER ID=177 LANGUAGE="ES" NAME="Escolα Hernando">
Κύριε Πρόεδρε, μετά από πολύμηνες έντονες συζητήσεις, περίπλοκες διαπραγματεύσεις, έφτασε η στιγμή που το Ευρωπαϊκό Κοινοβούλιο πρέπει να αποφασίσει είτε θετικά είτε αρνητικά στην Ατζέντα 2000. Εγώ πάντως ανακοινώνω πως δεν θα πω ναι στην Ατζέντα 2000.
<P>
Έχω την εντύπωση πως η συμφωνία που επετεύχθη δεν είναι μια συμφωνία η οποία βασίζεται στις ανάγκες της Ένωσης αλλά στη διαπραγμάτευση των συμφερόντων των κρατών μελών. Μόνο έτσι γίνεται εξηγείται ότι η αρχική πρόταση της Επιτροπής, η οποία καθαυτή οδηγούσε σε μείωση των διαρθρωτικών ταμείων και του ταμείου συνοχής σε σχέση με τα επίπεδα της τρέχουσας περιόδου, μειώθηκε με την τελική συμφωνία που επετεύχθη από το Ευρωπαϊκό Συμβούλιο του Βερολίνου.
<P>
Για εκείνους από εμάς που πιστεύουμε σε μια ομοσπονδιακή Ευρώπη, βασιζόμενη στην κοινωνική και οικονομική συνοχή, χάσαμε μια χρυσή στιγμή για να προχωρήσουμε όσον αφορά την ισότητα μεταξύ των διαφόρων περιφερειών της Ευρώπης. Επιπλέον, αν προχωρήσουμε περαιτέρω σε αυτήν την δυναμική της υπεράσπισης των περιφερειακών συμφερόντων στην οποία εισήλθε το Ευρωπαϊκό Συμβούλιο στο Βερολίνο, ως βουλευτής εκλεγμένος από τους πολίτες για μια συγκεκριμένη περιοχή της Ευρώπης, μια περιοχή που καλείται Αραγωνία, δεν θα μπορούσα να δώσω θετική ψήφο στην Ατζέντα 2000, γιατί με αυτήν την συμφωνία οι πολίτες τους οποίους εκπροσωπώ θα ζημιωθούν σοβαρά όσον αφορά την τρέχουσα κατάσταση.
<P>
Τέλος, θα ήθελα επίσης να επισημάνω πως στην συναφθείσα συμφωνία εντοπίζω σοβαρές ασυμφωνίες. Για παράδειγμα, κυρία Επίτροπε, ένα ίδιο πρόβλημα, αυτό της ερήμωσης, αντιμετωπίζεται με τρεις διαφορετικούς τρόπους στην Ατζέντα 2000: αφενός, οι βόρειες ερημωμένες περιοχές συγκατελέγονται σε αυτές του Στόχου 1, δηλαδή, στα κύρια διαρθρωτικά ταμεία, από την άλλη τα Highlands της Σκοτίας λαμβάνουν πόρους υπό τη μορφή αντισταθμιστικής ενίσχυσης μόνο από ένα ειδικό ταμείο, και τέλος, ο τελευταίος τρόπος αντιμετώπισης του προβλήματος της πυκνότητας του πληθυσμού, άλλες περιοχές οι οποίες αντιμετωπίζουν το ίδιο πρόβλημα, όπως είναι η Αραγωνία, εξαιρούνται από αυτές τις ενισχύσεις.
<P>
Δεν μπορεί το ίδιο πρόβλημα να αντιμετωπίζεται με τρεις διαφορετικούς τρόπους αν θέλουμε η ευρωπαϊκή διαρθρωτική πολιτική να διέπεται από συνέπεια. Για όλους αυτούς τους λόγους, επαναλαμβάνω πως δεν θα δώσω θετική ψήφο στην Ατζέντα 2000.

<SPEAKER ID=178 NAME="Πρόεδρος">
Ευχαριστώ πολύ, κύριε Escolα.
<P>
Κυρίες και κύριοι, με την παρέμβαση του κυρίου Escolα, θα διακόψουμε τη συζήτηση για την Ατζέντα 2000, η οποία θα συνεχιστεί απόψε στις 21.00.

<CHAPTER ID=9>
Ώρα των Ερωτήσεων (Συμβούλιο)
<SPEAKER ID=179 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς το Συμβούλιο (Β4-0337/99).

<SPEAKER ID=180 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 1 καθίσταται άκυρη.
<P>

<P>
Ερώτηση αριθ. 2 του κ. Αλέξανδρου Αλαβάνου (Η-0324/99):
<P>
Θέμα: Δικαιη δίκη για τον Οτσαλάν Κοινός τόπος των τοποθετήσεων όλων των θεσμικών οργάνων της Ευρωπαϊκής Ένωσης γύρω από την υπόθεση Οτσαλάν είναι η απαίτηση για διεξαγωγή δίκαιης και ανοικτής δίκης, όπως αυτή γίνεται αντιληπτή από τα νομικά συστήματα σύγχρονων και πολιτισμένων κοινωνιών. Δεδομένου ότι μέχρι σήμερα η τουρκική κυβέρνηση με έργα (εμπόδια στην υπεράσπιση, απόρριψη αιτημάτων παρουσίας παρατηρητών στη δίκη, κ.ά) αλλά και ρητά έχει απορρίψει τα περί δίκαιης και ανοικτής δίκης, τί μέτρα προτίθεται να πάρει το Συμβούλιο προκειμένου να διαφυλαχθεί η σωματική και πνευματική ακεραιότητα του Κούρδου ηγέτη και τα αυτονόητα για πολιτισμένες κοινωνίες δικαιώματα υπεράσπισης που έχει κάθε κατηγορούμενος ενώπιον της δικαιοσύνης;
<P>
Καλωσορίζω τον Προεδρεύοντα του Συμβουλίου και τον καλώ να απαντήσει στην ερώτηση του κυρίου Αλαβάνου.

<SPEAKER ID=181 NAME="Verheugen">
Κύριε Πρόεδρε, η απάντησή μου είναι η εξής: το Συμβούλιο περιμένει ότι η Τουρκία, όπως και κάθε άλλος συμβαλλόμενος, θα εκπληρώσει πλήρως τις υποχρεώσεις της που απορρέουν από τη συμφωνία κατά των βασανιστηρίων και άλλων σκληρών, απάνθρωπων ή ταπεινωτικών τρόπων αντιμετώπισης ή τιμωρίας. Πέρα από αυτό, το Συμβούλιο θεωρεί δεδομένο ότι γίνεται σεβαστό στην Τουρκία το δικαίωμα κάθε κατηγορουμένου, άρα και του κ. Φcalan, για δίκαιη δίκη και για υπεράσπιση, που και τα δύο περιλαμβάνονται στο τουρκικό σύνταγμα. Η Ευρωπαϊκή Ένωση στη δήλωσή της της 22ας Φεβρουαρίου έλαβε γνώση των αντιστοίχων υποσχέσεων της τουρκικής κυβέρνησης.

<SPEAKER ID=182 NAME="Αλαβάνος">
Κύριε Πρόεδρε, μας έχει εκπλήξει η γερμανική προεδρία, εγώ ντρέπομαι γι'αυτά που άκουσα από τον κ. προεδρεύοντα.
<P>
Τη στιγμή που στην Γιουγκοσλαβία γίνονται βομβαρδισμοί, κάνουμε savoir-vivre με την κυβέρνηση της Τουρκίας και να μας λέει ότι έχει πάρει διαβεβαιώσεις. Εδώ όλοι οι βουλευτές σήμερα, πήραμε μια ανακοίνωση της Διεθνούς Αμνηστίας που καταγγέλλει ότι οι ίδιοι οι δικηγόροι του Οτσαλάν, ο Νιγιάτζι Μπουλγκάν, ο Ιρφάν Ντυντάρ και άλλοι βασανίστηκαν και χτυπήθηκαν μέσα στα δικαστήρια και συγκεντρώθηκαν μετά έξω και χτυπήθηκαν από τις αστυνομικές δυνάμεις. Και έρχεται και μας κάνει savoir-vivre ο κ. προεδρεύων με την Τουρκία.
<P>
Εγώ ξαναρωτάω, η Ευρωπαοκή Ένωση και η γερμανική Προεδρία η γερμανική Προεδρία η γερμανική Προεδρία ενδιαφέρονται για τα ανθρώπινα δικαιώματα; Και αν ναι, πώς σιωπά και λέει τέτοια πράγματα όπως στην απάντησή του γι'αυτά τα κατάπτυστα που γίνονται στην δίκη του Οτσαλάν;

<SPEAKER ID=183 NAME="Verheugen">
Κύριε βουλευτή, αρνούμαι κατηγορηματικά να δεχθώ την επίθεσή σας κατά της Προεδρίας. Γνωρίζετε τους κανόνες που ισχύουν εδώ. Πρέπει να μεταφέρω όσα επεξεργάσθηκαν 15 κράτη μέλη ως κοινή θέση απέναντι στην ερώτησή σας. Δεν μπορώ να σας ανακοινώσω μια γερμανική θέση, γιατί δεν έχει καμία σημασία. Εδώ το ζητούμενο δεν είναι η γνώμη της Προεδρίας αλλά αυτό που λέει το Συμβούλιο. Σας το είπα και επαναλαμβάνω: το Συμβούλιο περιμένει και απαιτεί να τηρήσει η Τουρκία τις εθνικές και διεθνείς υποχρεώσεις της που απορρέουν από το δικό της σύνταγμα και από τη συμμετοχή της σε διεθνείς συμφωνίες.

<SPEAKER ID=184 NAME="Πρόεδρος">
Ευχαριστώ πολύ, κύριε Verheugen.
<P>
Κυρίες και κύριοι, σύμφωνα με τον Κανονισμό μας, οι ερωτήσεις αριθ. 3 έως 11 δεν θα απαντηθούν εφόσον αναφέρονται σε ζητήματα που έχουν ήδη συζητηθεί ή θα συζητηθούν επειδή είναι εγγεγραμμένα στην ημερήσια διάταξη της παρούσας συνόδου.
<P>
Τον λόγο έχει ο κ. Morris επί θέματος διαδικασίας.

<SPEAKER ID=185 LANGUAGE="EN" NAME="Morris">
Κύριε Πρόεδρε, το θέμα διαδικασίας που υποβάλλω είναι αρκετά σαφές. Όπως έχω πει επανειλημμένως εδώ και μήνες, και ιδιαίτερα αυτή την εβδομάδα, υπάρχει ένα θέμα για το οποίο το Συμβούλιο αρνήθηκε να απαντήσει: αν χρησιμοποιούνται ή όχι πολεμοφόδια από μη εμπλουτισμένο ουράνιο στην Σερβία, το Κοσσυφοπέδιο, στον χώρο που μάς ήταν παλιά γνωστός ως Γιουγκοσλαβία.

<SPEAKER ID=186 NAME="Πρόεδρος">
Κύριε Morris, ένα λεπτό, σας παρακαλώ.
<P>
Σας παρακαλώ, κύριε Morris, σύμφωνα με τον Κανονισμό, εκείνα τα ζητήματα που αναφέρονται σε θέματα που έχουν ήδη συζητηθεί στην Ολομέλεια κάποια άλλη στιγμή, δεν θα περιληφθούν στην Ώρα των Ερωτήσεων. Επομένως, κύριε Morris, δεν μπορώ να σας παραχωρήσω τον λόγο για αυτό το ζήτημα.
<P>
Μου ζητά τον λόγο ο κ. Δημητρακόπουλος, αλλά πείτε μου. κύριέ μου, ποιό άρθρο του Κανονισμού επικαλείστε για διαδικαστικό ζήτημα;

<SPEAKER ID=187 LANGUAGE="ES" NAME="Δημητρακόπουλος">
Κύριε Πρόεδρε, σας ζητώ συγγνώμη γιατί δεν έχω τον Κανονισμό, αλλά το διαδικαστικό αυτό ζήτημα αναφέρεται στο αν έχουμε εγκαταλείψει την πρακτική που χρησιμοποιούσαμε μέχρι τώρα κατά την Ώρα των Ερωτήσεων, σύμφωνα με την οποία μετά από μια ερώτηση εκ μέρους κάποιας ή κάποιου βουλευτή, και έπειτα από την απάντηση του Συμβουλίου, οι άλλοι βουλευτές έχουν το δικαίωμα για αυτό που στα αγγλικά ονομάζεται follow up ;

<SPEAKER ID=188 NAME="Πρόεδρος">
Όχι. Αν επιθυμείτε να κάνετε κάποια συμπληρωματική ερώτηση στην ερώτηση του κυρίου Αλαβάνου, τότε έχετε αυτό το δικαίωμα. Οπότε, συγγνώμη, επιστρέφουμε στην ερώτηση του κυρίου Αλαβάνου.

<SPEAKER ID=189 NAME="Δημητρακόπουλος">
Εγώ άκουσα την απάντηση του προεδρεύοντα του Συμβουλίου, άκουσα τη σύνθεση των θέσεων των 15, ότι δηλαδή η Ευρωπαοκή Ένωση περιμένει από την Τουρκία να σεβαστεί τα ισχύοντα σε σχέση με τέτοιου είδους σοβαρά θέματα.
<P>
Το ερώτημά μου είναι το εξής: εάν η Τουρκία δεν τα σεβαστεί, ποιά θα είναι από εκεί και πέρα η παρέμβαση της ΕυρωπαοκήςΈνωσης;

<SPEAKER ID=190 NAME="Verheugen">
Κύριε βουλευτή, με πολλές ευκαιρίες έχει προσφάτως καταστεί σαφές στην Τουρκία ότι η συμπεριφορά της στην περίπτωση Φcalan, και συγκεκριμένα η εξασφάλιση μιας διαδικασίας σύμφωνης προς το κράτος δικαίου, θα έχει επιπτώσεις στην εξέλιξη των σχέσεων μεταξύ της ΕΕ και της Τουρκίας. Αν το Συμβούλιο καταλήξει στο συμπέρασμα ότι η Τουρκία δεν τηρεί τις υποχρεώσεις της, θα υπάρξουν συνέπειες. Δεν μπορώ σήμερα να προλέξω ποιές θα είναι αυτές. Αυτό ασφαλώς μπορείτε να το καταλάβετε.

<SPEAKER ID=191 NAME="Πρόεδρος">

<P>
Ερώτηση αριθ. 12 της κ. Aline Pailler (Η-0328/99):
<P>
Θέμα: Ελεύθερη κυκλοφορία των προσώπων στην ΕΕ Για να εμποδίσουν τη συμμετοχή τους σε διαδήλωση (για την οποία είχε δοθεί άδεια) το Σάββατο 27 Μαρτίου στο Παρίσι, οι γαλλικές αρχές σταμάτησαν στα σύνορα 3.000 Ιταλούς τη νύχτα της 26ης Μαρτίου. Η πράξη αυτή θίγει σοβαρά το δικαίωμα διαδήλωσης και την ελεύθερη κυκλοφορία στην Ευρωπαϊκή Ένωση.
<P>
Ποιά μέτρα προτίθεται να λάβει το Συμβούλιο για την αποφυγή τέτοιων πράξεων και για τη διασφάλιση της ελεύθερης κυκλοφορίας των πολιτών στην ΕΕ;
<P>
Κύριε Verheugen, σας καλώ να απαντήσετε στην ερώτηση της κυρίας Pailler.

<SPEAKER ID=192 NAME="Verheugen">
Κυρία βουλευτή, δυστυχώς πρέπει να σας ανακοινώσω ότι δεν εμπίπτει στις αρμοδιότητες του Συμβουλίου να κρίνει την εφαρμογή του κοινοτικού δικαίου από τα κράτη μέλη. Αυτό είναι υπόθεση της Επιτροπής και των εμπλεκομένων κρατών μελών. Όταν συνέβη το επεισόδιο που περιγράφετε στην ερώτησή σας, το κοινοτικό κεκτημένο του Σένγκεν δεν είχε ακόμη μεταφερθεί στο πλαίσιο της ΕΕ. Εφ' όσον πρόκειται για τις σχέσεις μεταξύ δύο εταίρων του Σένγκεν, το επιτρεπτό των ελέγχων στα εσωτερικά σύνορα ρυθμίζεται από τη συμφωνία εκτέλεσης της συνθήκης Σένγκεν, της οποίας το άρθρο 2 παράγραφος 2 προβλέπει ότι είναι δυνατή η διεξαγωγή ελέγχων στα εσωτερικά σύνορα, για περιορισμένο διάστημα και αποκλειστικά για λόγους δημοσίας τάξεως και ασφάλειας. Το κράτος που διατάσσει τον έλεγχο αποφασίζει αν ισχύει κάτι τέτοιο. Σε σχέση με αυτό, η έναρξη ισχύος της Συνθήκης του Αμστερνταμ δεν επιφέρει καμία τροποποίηση.

<SPEAKER ID=193 LANGUAGE="FR" NAME="Pailler">
Κύριε Προεδρεύων, κάθε φορά που σας θέτουμε ερωτήσεις εδώ καλύπτεστε - και το κατανοώ καλά - πίσω από θέματα κανονισμού. Χωρίς αμφιβολία, η συμφωνία του Σέγκεν δεν είχε εφαρμοσθεί απολύτως, εναπόμεναν δύο μήνες περίπου, κρίνω όμως ότι ο ρόλος του Συμβουλίου είναι πολιτικός.
<P>
Τη στιγμή κατά την οποία η Ευρώπη αναζητεί τη ψυχή της και κατά την οποία ο Πρόεδρος της Επιτροπής, κ. Prodi, μας λέγει ότι θα την ανακαλύψουμε στον αμερικανικό πολιτισμό, αναρωτιέμαι εάν θα μπορούσαμε να εμπνεύσουμε λίγο ενθουσιασμό στους ευρωπαϊκούς λαούς, επιτρέποντάς τους να κάνουν κάτι το οποίο τους ενθουσιάζει και αποτελεί τμήμα του πολιτισμού τους, δηλαδή να δειχθούν αλληλέγγυοι στον αγώνα υπέρ των δικαιωμάτων του ανθρώπου διαμέσου των συνόρων.
<P>
Λοιπόν, είναι μία πολιτική απάντηση που σας ζητώ, Κύριε, δεδομένου ότι είμαι ενώπιον ενός Υπουργού και θα ήθελα να γνωρίζω εάν, στα συμβούλια υπουργών, συμβαίνει να μιλάτε όχι μόνο βέβαια, αναφορικά με τους μετανάστες, τα προβλήματα ασφάλειας, πράγμα το οποίο κάνετε ασφαλέστατα - η αυστριακή και η γερμανική προεδρία αποκαλύπτουν αυτό κάθε ημέρα - αλλά, επίσης, και για το δικαίωμα των πολιτών, παράλληλα με το δικαίωμα των κεφαλαίων, να κυκλοφορούν ελεύθερα.

<SPEAKER ID=194 NAME="Verheugen">
Κυρία συνάδελφε, πρέπει να πω και σ' εσάς ότι δεν έχει σημασία η προσωπική μου γνώμη, ούτε η άποψη της Προεδρίας. Πρέπει να σας δώσω εδώ μια απάντηση, με την οποία να συμφωνούν τα δύο εμπλεκόμενα κράτη μέλη που αναφέρετε στην ερώτησή σας. Ασφαλώς μπορείτε να φανταστείτε ποιά απάντηση θα παίρνατε από τις συγκεκριμένες κυβερνήσεις αν θέτατε την ερώτησή σας στα εθνικά τους κοινοβούλια. Δεν μπορώ να πω κάτι παραπάνω. Το Συμβούλιο δεν είναι αρμόδιο για την ερώτηση που θέσατε. Για την τήρηση του κοινοτικού δικαίου, αρμόδια είναι η Επιτροπή. Σας παρακαλώ να απευθύνετε την ερώτησή σας στην Επιτροπή.
<P>
Αναφορικά με την ουσιαστική πλευρά της ερώτησής σας, μπορώ να σας ανακοινώσω ότι το Συμβούλιο ασχολείται εντατικά με το πρόβλημα πώς μπορεί η Ευρώπη να γίνει κατανοητή στους πολίτες, πώς μπορούμε να τους κάνουμε πιο κατανοητά τα πλεονεκτήματα που τους προσφέρει η Ευρώπη και πώς μπορούν τα πλεονεκτήματα αυτά να γίνουν μεγαλύτερα, ειδικά στον τομέα της εσωτερικής πολιτικής και της πολιτικής νομικών θεμάτων, για τον οποίο συζητούμε τώρα. Ήδη προετοιμάζουμε μια σύνοδο κορυφής που θα γίνει το φθινόπωρο στη Φινλανδία και θα ασχοληθεί με την περαιτέρω ανάπτυξη της Ευρώπης των πολιτών.
<P>
Πρέπει όμως να επαναλάβω ότι μεμονωμένες περιπτώσεις όπως αυτή δεν εμπίπτουν στις αρμοδιότητες του Συμβουλίου. Αλλωστε, τα επιμέρους κράτη μέλη δεν θα ανέχονταν να αναμιχθεί το Συμβούλιο στον τρόπο εφαρμογής από μέρους τους του εθνικού ή του ευρωπαϊκού δικαίου.

<SPEAKER ID=195 NAME="Πρόεδρος">
Ευχαριστώ πολύ, κύριε Verheugen, αλλά θα ήθελα να παραμείνετε σε αυτήν την ερώτηση γιατί μου έχουν ζητηθεί δύο επιπλέον συμπληρωματικές ερωτήσεις. Η πρώτη είναι του κυρίου Ripa di Meana, ο οποίος έχει τον λόγο για ένα λεπτό.

<SPEAKER ID=196 LANGUAGE="IT" NAME="Ripa di Meana">
Κύριε Πρόεδρε, οι γαλλικές αρχές έχουν σταματήσει στα ιταλο-γαλλικά σύνορα τρεις χιλιάδες Ιταλούς πολίτες με προφάσεις διαφόρων ειδών, με σκοπό να εμποδίσουν τη συμμετοχή τους σε μια δημόσια, πολιτική, κοινωνική και ευρωπαϊκή συνάντηση στο Παρίσι.
<P>
Αυτή η πραγματική κατάργηση των συμφωνιών για την ελεύθερη κυκλοφορία των πολιτών έχει μια σοβαρότητα την οποία φυσικά αντιλαμβάνεστε, η σύνεση ωστόσο με την οποία χειρίζεστε τα θέματα αρμοδιοτήτων μεταξύ των θεσμικών οργάνων - την οποία μπορώ να κατανοήσω - δεν σας απαλάσσει από την υποχρέωση να δώσετε μια πολιτική απάντηση: μπορεί η Ευρωπαϊκή Ένωση να δεχθεί να εμποδίζεται η διέλευση τριών χιλιάδων πολιτών με αστυνομικές προφάσεις ώστε να μην μπορέσουν να εξασκήσουν τα πλήρη δικαιώματά τους ως ευρωπαίοι πολίτες;
<P>
Σας απευθύνω αυτήν την πολιτική ερώτηση και περιμένω μια πολιτική απάντηση.

<SPEAKER ID=197 NAME="Verheugen">
Κύριε συνάδελφε, πρέπει να σας απογοητεύσω και εσάς, όσο και να επιθυμείτε από μένα ως πολιτικό μια πολιτική απάντηση. Γνωρίζετε τους κανόνες της Ώρας των Ερωτήσεων. Δεν μπορώ να σας δώσω κατευθείαν μια πολιτική απάντηση. Πρέπει πρώτα να το συζητήσω με τη γαλλική και την ιταλική κυβέρνηση και με όλες τις υπόλοιπες 13 κυβερνήσεις. Τότε, μπορείτε να λάβετε την πολιτική απάντηση που θέλετε. Μπορώ μόνο να σας παραπέμψω εδώ στο ότι η γαλλική κυβέρνηση επικαλείται για την απόφασή της το άρθρο 2 παράγραφος 2 της συμφωνίας εκτέλεσης της συνθήκης Σένγκεν. Φυσικά, στη Γαλλική Δημοκρατία επιτρέπεται, όποως και σε κάθε άλλο μέλος του Σένγκεν, να διεξάγει ελέγχους στα εσωτερικά σύνορα για λόγους δημοσίας τάξεως. Ως πολιτικός, έχω μια πολύ σαφή γνώμη για το αν αυτό ήταν ή όχι δικαιολογημένο στη συγκεκριμένη περίπτωση. Όμως δεν μπορώ να σας την πω εδώ.

<SPEAKER ID=198 LANGUAGE="DA" NAME="Lis Jensen">
Έχω μια ερώτηση προς τον Προεδρεύοντα του Συμβουλίου σχετικά με τον Κανονισμό 1408/71. Η Ευρωπαϊκή Ένωση βρίσκεται βέβαια σε δύσκολη κατάσταση, δεδομένου ότι η Επιτροπή τρόπον τινά εξώκειλε, ωστόσο πρέπει να διασαφηνιστεί η πρόταση που υποβάλλει η Επιτροπή σχετικά με τις τροποποιήσεις του Κανονισμού 1408/71. Θα ήθελα να ρωτήσω απευθείας, πώς αξιολογεί ο εν ενεργεία προεδρεύων του Συμβουλίου τα δανικά επιδόματα σε σχέση με τον Κανονισμό 1408. Έως τώρα το καθεστώς επιδομάτων της Δανίας είχε διατηρηθεί εκτός του κανονισμού, διότι λέγαμε ότι δεν επρόκειτο για κοινωνικό κανονισμό αλλά για έναν κανονισμό της αγοράς εργασίας. Απ' ό, τι προκύπτει όμως η δανική κυβέρνηση έχει λάβει προθεσμία να απαντήσει έως τα τέλη Απριλίου και θα ήθελα να ακούσω πότε θα φτάσει το συγκεκριμένο θέμα στο Κοινοβούλιο.

<SPEAKER ID=199 NAME="Verheugen">
Κυρία βουλευτή, βρίσκομαι σε κάποια αμηχανία. Αυτή ήταν μια συμπληρωματική ερώτηση στην ερώτηση της κ. Pailler. Η ερώτηση αφορούσε το γεγονός ότι οι γαλλικές αρχές απαγόρευσαν το βράδυ της 26 Μαρτίου σε 3 000 Ιταλούς υπηκόους την είσοδο στη Γαλλία. Παρ' όλη την καλή μου θέληση, δεν καταφέρνω να δω τί σχέση έχει η ερώτησή σας με το γεγονός αυτό. Ευχαρίστως όμως θα σας απαντήσω γραπτώς.

<SPEAKER ID=200 NAME="Πρόεδρος">

<P>
Ερώτηση αριθ. 13 του κ. Otto von Habsburg (H-0329/99):
<P>
Θέμα: Ανθρωπιστική βοήθεια για τους ενδεείς στην Ουκρανία Σύμφωνα με αξιόπιστες πηγές πληροφοριών, δυνάμει του «νόμου για την προστασία των παραγωγών εγχώριων προϊόντων», μικροδέματα που περιέχουν τρόφιμα, είδη ένδυσης ή και φάρμακα χαρακτηρίζονται ως «γεωργικά προϊόντα» και επιστρέφονται στον αποστολέα.
<P>
Τα μέτρα αυτά πλήττουν κυρίως τα πτωχότερα άτομα στη χώρα αυτή, και μάλιστα τους συνταξιούχους, τα οποία συχνά περνούν το μήνα με το αντίστοιχο ποσό των 37-50 μάρκων.
<P>
Προτίθεται το Συμβούλιο να προβεί σε διαβήματα ενώπιον της ουκρανικής κυβέρνησης προκειμένου να επιτύχει την αλλαγή της πολιτικής αυτής με γνώμονα τον ανθρωπιστικό χαρακτήρα των ταχυδρομικών αυτών αποστολών;
<P>
Κύριε Verheugen, σας καλώ να απαντήσετε στην ερώτηση του κυρίου von Habsburg.

<SPEAKER ID=201 NAME="Verheugen">
Κύριε Πρόεδρε, κύριε βουλευτή, είναι σωστό ότι στο πλαίσιο ιδιωτικών πρωτοβουλιών, ενδεείς Ουκρανοί πολίτες υποστηρίζονταν ταχυδρομικά μέχρι τον Ιούλιο/Αύγουστο του περασμένου έτους με μικροδέματα που περιείχαν κυρίως τρόφιμα, φάρμακα και είδη ένδυσης.
<P>
Σύμφωνα με το προεδρικό διάταγμα 738/98 της 4ης Ιουλίου 1988 σχετικά με την εισαγωγή ανθρωπιστικής βοήθειας από το εξωτερικό, από τότε αναγνωρίζονται ως παραλήπτες ανθρωπιστικής βοήθειας που εισάγεται αδασμολόγητη μόνο νομικά πρόσωπα των οποίων το καταστατικό αποδεικνύει τον κοινωφελή χαρακτήρα και όχι ιδιώτες. Τα μικροδέματα για ιδιώτες από τότε επιστρέφονται από το τελωνείο της Ουκρανίας στον αποστολέα τους, σύμφωνα με τον νόμο 468/97 για την κρατική ρύθμιση της εισαγωγής γεωργικών προϊόντων στην Ουκρανία. Ο νόμος αυτός ισχύει από τις 15 Ιουνίου 1998, και η Προεδρία γνωρίζει εξ ιδίας πείρας ότι αυτό συνδέεται επίσης με μεγάλα έξοδα για τους αποστολείς των δεμάτων.
<P>
Στο πλαίσιο διμερών συνομιλιών, η ομοσπονδιακή κυβέρνηση ως Προεδρία πίεσε επανειλημμένα την Ουκρανία να τροποποιήσει τις συγκεκριμένες διατάξεις για ανθρωπιστικούς λόγους - άσκησε μάλιστα πολύ μεγάλη πίεση - δυστυχώς όμως οι προσπάθειες αυτές δεν καρποφόρησαν μέχρι σήμερα.
<P>
Η Προεδρία μετά από συμφωνία με τους εταίρους και ειδικά τη Φινλανδία θα περιλάβει το ζήτημα τον Ιούλιο στις Βρυξέλλες στη δεύτερη επιτροπή συνεργασίας ΕΕ - Ουκρανίας και θα το καταστήσει επίσημο αντικείμενο των συνομιλιών μεταξύ ΕΕ και Ουκρανίας.

<SPEAKER ID=202 LANGUAGE="DE" NAME="von Habsburg">
Κύριε Πρόεδρε, κύριε Πρόεδρε του Συμβουλίου, κύριε Υπουργέ, σας ευχαριστώ ειλικρινά γι' αυτήν τη σαφή, αναλυτική και ικανοποιητική απάντηση στην ερώτησή μου. Είναι πολύ ευχάριστο που συμβαίνει πότε-πότε κάτι τέτοιο και σε αυτήν την Ώρα των Ερωτήσεων.
<P>
Σας απευθύνω ρητή παράκληση να επιδιωχθεί αυτό με ζήλο. Λαμβάνω πάρα πολλά γράμματα από Ουκρανούς συνταξιούχους που πραγματικά περνάνε πολύ άσχημα και που θα έπρεπε να βοηθήσουμε. Αν υπάρχει κάποιος τρόπος, σας παρακαλώ, κ. Υπουργέ, να παρέμβετε δυναμικά γι' αυτούς. Αλλωστε, είναι εταίροι μας και κάποτε θα είναι εταίροι μας στην Ευρωπαϊκή Ένωση. Θα σας ήμουν εξαιρετικά ευγνώμων αν μπορούσατε να επαναλάβετε και να τονίσετε γι' άλλη μια φορά ότι αυτό είναι αναγκαίο.

<SPEAKER ID=203 NAME="Πρόεδρος">
Ευχαριστώ πολύ, κύριε von Habsburg. Νομίζω ότι αυτή είναι η τελευταία ερώτηση που θέτετε σε αυτό το Κοινοβούλιο και επομένως πρέπει να σας ευχαριστήσω για ακόμη μια φορά για τον πλούτο των παρεμβάσεών σας εδώ, στην Ώρα των Ερωτήσεων, καθώς επίσης για την εξαιρετική σας συντομία και τον σεβασμό που επιδεικνύετε στον χρόνο ομιλίας που σας δίνεται.

<SPEAKER ID=204 NAME="Verheugen">
Κύριε Πρόεδρε, κύριε von Habsburg, αυτό που είπατε το αντιλαμβάνομαι λιγότερο ως ερώτηση και περισσότερο ως ενθάρρυνση, και την ενθάρρυνση αυτήν την δέχομαι πολύ ευχαρίστως. Μπορώ να σας διαβεβαιώσω ότι στην Ουκρανία ασκούμε διαρκή πίεση για το εν λόγω ζήτημα. Αλλωστε, μπόρεσα να απαντήσω στην ερώτηση ακριβώς επειδή οι περιπτώσεις μού είναι γνωστές από τη δική μου πολιτική πρακτική, ειδικά οι περιπτώσεις που ασφαλώς κι εσείς γνωρίζετε για το πώς μπορεί κανείς να παρακάμψει αυτόν τον νόμο και ποιό είναι το κόστος για τους εμπλεκόμενους. Πραγματικά, είναι δύσκολο να καταλάβει κανείς γιατί για μια ατομική βοήθεια δημιουργούνται σε εκείνον που την παρέχει δαπάνες πολλαπλάσιες της αξίας της βοήθειας αυτής. Εδώ συμφωνούμε απόλυτα και θα συνεχίσουμε να ασκούμε πίεση στην Ουκρανία για το συγκεκριμένο ζήτημα.

<SPEAKER ID=205 NAME="Πρόεδρος">
Δεδομένου ότι η συντάκτριά της απουσιάζει, η ερώτηση αριθ. 14 καθίσταται άκυρη.
<P>

<P>
Ερώτηση αριθ. 15 του κ. Manuel Medina Ortega (H-0339/99):
<P>
Θέμα: Ανάπτυξη του άρθρου 299, παραγρ. 2 Ενόψει της επικείμενης έναρξης της ισχύος της Συνθήκης του Αμστερνταμ, τί πρωτοβουλίες προωθεί το Συμβούλιο για την ανάπτυξη του άρθρου 299, παράγραφος 2, όσον αφορά το καθεστώς των εξόχως απόκεντρων περιοχών;

<SPEAKER ID=206 NAME="Verheugen">
Κύριε Πρόεδρε, κύριε βουλευτή, πρέπει πραγματικά να αναγνωρίσω ότι δεν χάνετε χρόνο προκειμένου να συζητήσετε τα προβλήματα της συγκεκριμένης περιοχής εδώ στο Κοινοβούλιο, διότι στην πραγματικότητα η Συνθήκη ισχύει μόνο εδώ και τέσσερις - πέντε μέρες. Αυτό όμως ουσιαστικά αποτελεί ήδη την απάντησή της, γιατί σύμφωνα με το άρθρο 299 παράγραφος 2 της Συνθήκης του Αμστερνταμ πρέπει να υπάρχει σχετική πρόταση της Επιτροπής. Μόνον όταν υπάρξει τέτοια πρόταση, μπορεί να ενεργήσει το Συμβούλιο και να συζητήσει ειδικά μέτρα για τις εξόχως απόκεντρες περιοχές. Μέχρι σήμερα όμως δεν υπάρχει καμία τέτοια πρόταση της Επιτροπής.

<SPEAKER ID=207 LANGUAGE="ES" NAME="Medina Ortega">
Ευχαριστώ τον Προεδρεύοντα του Συμβουλίου για την γρήγορη και ικανοποιητική του απάντηση. Όντως, η Επιτροπή είχε πει πως θα κατήρτιζε τις πρώτες προτάσεις εφέτος την άνοιξη, και αργότερα, λόγω της παραίτησής της, είπε πως δεν θα τις καταρτίσει μέχρι το φθινόπωρο.
<P>
Αλλά, από την άποψη ενός κοινοβουλευτικού που, παρότι εκπροσωπεί όλοκληρη την Ισπανία, εκπροσωπεί ιδιαίτερα τα συμφέροντα των εξόχως απόκεντρων περιοχών, θα ήταν ενδιαφέρον κατά κάποιον τρόπο να λάβει το Συμβούλιο κάποια πρωτοβουλία, ώστε να μπορέσει η νέα Επιτροπή να εξετάσει το θέμα από την αρχή, εφόσον το ειδικό καθεστώς απαιτεί μια μεταγενέστερη ανάπτυξη.

<SPEAKER ID=208 NAME="Verheugen">
Κύριε Πρόεδρε, κύριε βουλευτή, το γεγονός ότι σύμφωνα με τους κανόνες της ΕΕ το δικαίωμα ανάληψης πρωτοβουλιών ανήκει στην Επιτροπή έχει τον λόγο του. Η Επιτροπή δεν εκπροσωπείται τώρα, όμως ασφαλώς θα υπερασπιστεί το συγκεκριμένο δικαίωμα με νύχια και με δόντια.
<P>
Αυτό που μπορώ να σας συστήσω είναι να κάνετε το εξής: μια κυβέρνηση με ιδιαίτερο ενδιαφέρον για το ζήτημα θα μπορούσε οπωσδήποτε να συστήσει στην Επιτροπή να υποβάλει το ταχύτερο δυνατόν μια πρόταση στο Συμβούλιο, και τότε θα μπορούσα να σας υποσχεθώ ότι το Συμβούλιο θα επεξεργαστεί πραγματικά χωρίς καθυστέρηση την υπόθεση.

<SPEAKER ID=209 NAME="Πρόεδρος">

<P>
Ερώτηση αριθ. 16 του κ. Hans Lindqvist (H-0341/99):
<P>
Θέμα: Ασφαλή τρόφιμα Στα 15 κράτη μέλη βρίσκεται υπό εξέλιξη από τον περασμένο χειμώνα, και θα συνεχιστεί και στη διάρκεια της άνοιξης, μια εκστρατεία για την προώθηση της ασφάλειας και υγιεινής των τροφίμων. Η αρχική πρωτοβουλία αναλήφθηκε από την αρμόδια για την καταναλωτική πολιτική Γενική Διεύθυνση τη Επιτροπής (ΓΔ ΧΧΙV), η οποία και χρηματοδοτεί την εκστρατεία.Η ΕΕ έχει εγκρίνει για το σκοπό αυτό ποσό 1, 3 εκατομ. ΣΕΚ.
<P>
Στη Σουηδία δώσαμε προσφάτως μάχη για να αποφευχθεί η χρήση αντιβιοτικών και προσθετικών ουσιών στις ζωοτροφές, πράγμα που αποτελεί συχνή πρακτική στην ΕΕ.
<P>
Έως τώρα η Σουηδία είχε σε ισχύ αυστηρούς κανόνες σχετικά με τις χρωστικές ουσίες στα γλυκίσματα, ακριβείς προδιαγραφές για τον έλεγχο της ποιότητας των τροφίμων και αυστηρές διατάξεις σχετικά με τον ψεκασμό των καλλιεργειών.Σήμερα είμαστε υποχρεωμένοι από πολλές κοινοτικές διατάξεις να επιτρέψουμε ορισμένα είδη γλυκισμάτων που περιέχουν χρωστικές ουσίες οι οποίες ήσαν έως τώρα απαγορευμένες στη Σουηδία για λόγους δημόσιας υγείας.
<P>
Δεν έχει πάντοτε προτεραιότητα το θέμα της δημόσιας υγείας; Το κάθε κράτος μέλος δεν πρέπει να έχει στις προνομίες του το δικαίωμα να αποφασίζει τί είναι και τί δεν είναι ασφαλές στα τρόφιμα;
<P>
Κύριε Verheugen, σας καλώ να απαντήσετε στην ερώτηση του κυρίου Lindqvist.

<SPEAKER ID=210 NAME="Verheugen">
Κύριε βουλευτή, η ασφάλεια των τροφίμων είναι ένα θέμα μεγάλης σημασίας για το Συμβούλιο, ιδιαίτερα μάλιστα όταν πρόκειται για την προστασία της υγείας των καταναλωτών. Το Ευρωπαϊκό Συμβούλιο εξέφρασε επίσης στο Λουξεμβούργο το αίτημα αυτό στη δήλωσή του για την ασφάλεια των τροφίμων. Στη δήλωση αυτή, το Ευρωπαϊκό Συμβούλιο υπογραμμίζει ότι η παραγωγή και η διάθεση ασφαλών τροφίμων πρέπει να ανήκουν στις προτεραιότητες της ΕΕ και ότι πρέπει να διασφαλίζεται ένα υψηλό επίπεδο προστασίας της υγείας. Όπως ήδη είπα απαντώντας στην ερώτηση του Ισπανού συναδέλφου, η υποβολή προτάσεων για πρωτοβουλίες στον τομέα αυτό είναι καθήκον της Επιτροπής.
<P>
Κατά τα άλλα ισχύει το εξής: αν τα κράτη μέλη θεωρούν αναγκαία για λόγους προστασίας των καταναλωτών τη διατήρηση ή τη λήψη αυστηρότερων μέτρων από εκείνα που ισχύουν σε κοινοτικό επίπεδο, μπορούν να το κάνουν σύμφωνα με το άρθρο 129α της Συνθήκης ΕΚ - στο μέλλον άρθρο 153 της Συνθήκης του Αμστερνταμ - πάντα όμως με την προϋπόθεση να τηρούνται οι υπόλοιπες διατάξεις της συνθήκης. Αν ένα κράτος μέλος λάβει τέτοια ευρύτερα μέτρα, πρέπει να τα ανακοινώσει στην Επιτροπή. Πέρα από αυτό, δεν υπάρχουν άλλοι περιορισμοί.

<SPEAKER ID=211 LANGUAGE="SV" NAME="Lindqvist">
Έθεσα αυτήν την ερώτηση, διότι στη χώρα μου, τη Σουηδία, έχουμε αρκετά αυστηρές προϋποθέσεις όσον αφορά τα τρόφιμα, τόσο για τα εγχώρια όσο και τα εισαγόμενα προϊόντα.
<P>
Τώρα, έχουμε μία σειρά αποφάσεων που στρέφονται εναντίον μας. Η Σουηδία υποχρεώνεται π.χ. να συμμορφωθεί με κανονισμούς που αφορούν το belgian blue και να επιτρέψει σ' αυτήν τη ράτσα να αναπτυχθεί και να πωλείται και στη χώρα μας. Υποχρεωθήκαμε να αποδεχτούμε ορισμένες χρωστικές ουσίες στα γλυκά και τις καραμέλες καθώς και στα τρόφιμα, οι οποίες ενέχουν τον κίνδυνο να προκαλέσουν καρκίνο και αλλεργίες, κυρίως στα παιδιά. Εκτός αυτού, από τα σύνορά μας περνούν κρέατα μολυσμένα με σαλμονέλλα.
<P>
Η ερώτησή μου προς το Συμβούλιο είναι η εξής: Δεν θα έπρεπε να είναι αυτονόητο ότι κάθε κράτος μέλος, προκειμένου να προστατέψει τη δημόσια υγεία, πρέπει να έχει το δικαίωμα να θεσπίει κανονισμούς για τα εγχώρια, αλλά και για τα εισαγόμενα προϊόντα; Αν οι κανονισμοί της Συνθήκης του Μάαστριχτ και του Αμστερνταμ πρέπει να τροποποιηθούν, είστε, τότε, διατεθειμένοι να γίνει κατά τρόπο που να ενισχυθεί η περιβαλλοντική εγγύηση;

<SPEAKER ID=212 NAME="Verheugen">
Φυσικά, κ. συνάδελφε, αυτό μπορώ να σας το βεβαιώσω. Εξ άλλου, μόλις απάντησα σχετικά, επισημαίνοντας ότι ένα κράτος μέλος έχει το δικαίωμα να διατηρήσει ή να λάβει για λόγους προστασίας του καταναλωτή μέτρα πιο αυστηρά από εκείνα που υπάρχουν σε κοινοτικό επίπεδο. Αυτό φυσικά συμπεριλαμβάνει και μέτρα σαν αυτά που αναφέρατε. Όμως, δεν πρέπει έτσι να δημιουργείται παρακώλυση του εμπορίου και στρέβλωση του ανταγωνισμού. Γι' αυτό, εδώ υπάρχει ο κανόνας ότι τα μέτρα αυτά πρέπει να ανακοινώνονται στην Επιτροπή, για να μπορεί να εξετάσει το ζήτημα.
<P>
Ευχαρίστως όμως θα σας διαβάσω και πάλι το αντίστοιχο απόσπασμα της Συνθήκης του Αμστερνταμ. Είναι το άρθρο 153, πρώην άρθρο 129α, και εδώ είναι η παράγραφος 5 που λέει: Τα μέτρα που θεσπίσθηκαν σύμφωνα με την παράγραφο 4 δεν εμποδίζουν τα επιμέρους κράτη μέλη να διατηρούν ή να λαμβάνουν αυστηρότερα προστατευτικά μέτρα. Τα μέτρα αυτά πρέπει να είναι συμβατά με την παρούσα συνθήκη και να ανακοινώνονται στην Επιτροπή. Αυτά είναι όσα ήδη σας ανέλυσα μόλις τώρα. Η συμβατότητα με τη συνθήκη αναφέρεται στο ζήτημα της παρακώλυσης του εμπορίου και της ελευθερίας του ανταγωνισμού.

<SPEAKER ID=213 LANGUAGE="DA" NAME="Sandbζk">
Με όλο τον σεβασμό, κύριε Προεδρεύων του Συμβουλίου, αλλά υπάρχει κάτι που δεν αναφέρετε στην απάντησή σας. Είναι αλήθεια ότι μπορούμε να επωφεληθούμε από μια ρήτρα ασφάλειας. Έχουμε έξι μήνες εντός των οποίων να παρουσιάσουμε επιστημονικές αποδείξεις για να διατηρήσουμε την αυστηρότερη βάση που απαιτούμε στη δική μας χώρα. Ισχύει ότι δεν πρέπει να είναι τεχνικός εμπορικός φραγμός. Το είπατε κι εσείς ο ίδιος στην απάντησή σας. Εάν δεν μπορέσουμε ν' αποδείξουμε ότι υπάρχει βάση για αυστηρότερους κανόνες τότε θα θεωρηθεί τεχνικός εμπορικός φραγμός, και τώρα ισχύει ρητώς στη νέα περιβαλλοντική εγγύηση ότι εάν μπορεί να αποδειχθεί ότι ο αυστηρότερος κανόνας που θέλει μια χώρα να εφαρμόζει εθνικά είναι αντικειμενικά υπέρ του συμφέροντος των καταναλωτών τότε η ΕΕ πρέπει να υιοθετήσει τη δέσμη κανόνων. δηλαδή δεν μπορούμε να διατηρήσουμε αυστηρότερους κανόνες εκτός ένα υπάρχουν αποδείξιμοι λόγοι ότι είναι απαραίτητοι. Το είπε και ο Επίτροπος Bangemann χθες, όταν συζητούσαμε για τις βρεφικές τροφές. Σε ορισμένες χώρες επιτρέπονται διότι δεν έχει αποδειχθεί ότι τόσο δα παρασιτοκτόνο στις βρεφικές τροφές είναι βλαβερό, ενώ σε άλλες χώρες οι τροφές δεν πρέπει επ' ουδενί να περιέχουν παρασιτοκτόνα. Όμως ο κ. Bangemann είπε ρητώς ότι δεν θα δεχτεί εμπορικούς φραγμούς. Απαιτούνται σαφείς επιστημονικές αποδείξεις προκειμένου τα κράτη μέλη να διατηρήσουν τους αυστηρότερους κανόνες.

<SPEAKER ID=214 NAME="Verheugen">
Κυρία συνάδελφε, κάποιο πρόβλημα έχουμε εμείς οι δυο. Και πάλι δεν καταλαβαίνω τί σχέση έχει η ερώτησή σας. Η ερώτηση ήταν για την ασφάλεια των τροφίμων, και εγώ δεν είπα λέξη για προθεσμία έξι μηνών, την οποία εσείς αναφέρετε. Δεν έχω ιδέα για αυτή την εξάμήνη προθεσμία, παρά παρέπεμψα σε όσα λέει η συνθήκη σχετικά με την προστασία των καταναλωτών. Εσείς θέσατε τώρα μια ερώτηση που αφορά την οικολογική πτυχή. Γι' αυτό δεν ρώτησε κανείς, ούτε εγώ έδωσα καμία απάντηση. Αν έχετε τώρα μια σχετική ερώτηση, δυστυχώς, δεν έφθασε σ' εμάς και μπορώ να σας την απαντήσω μόνο γραπτώς.

<SPEAKER ID=215 NAME="Πρόεδρος">
Ευχαριστώ πολύ, κύριε Verheugen. Είμαι σίγουρος πως η κυρία Sandbζk θα περιμένει να τηρήσετε την υπόσχεσή σας να της απαντήσετε γραπτώς.

<SPEAKER ID=216 NAME="Πρόεδρος">

<P>
Ερώτηση αριθ. 17 του κ. Arthur Stanley Newens (Η-0343/99):
<P>
Θέμα: Διένεξη της μπανάνας μεταξύ ΕΕ και ΗΠΑ Θα προβεί το Συμβούλιο σε δήλωση για τα τελευταία νέα από την Επιτροπή Αντιδικιών του ΠΟΕ σχετικά με το καθεστώς της μπανάνας και ποια απάντηση θα δώσει στα συμπεράσματα της επιτροπής αυτής;

<SPEAKER ID=217 NAME="Verheugen">
Κύριε βουλευτή, αρχικά λέω ότι ελπίζω πως αυτή η φαινομενικά ατελείωτη ιστορία τώρα επιτέλους θα τελειώσει. Στη συνεδρίασή του στις 26 Απριλίου 1999, το Συμβούλιο Γενικών Υποθέσεων υπογράμμισε την πρόθεση της ΕΕ να σεβαστεί πλήρως την πρόσφατη απόφαση του ΠΟΕ για τη διένεξη της μπανάνας και να τροποποιήσει ανάλογα χωρίς περαιτέρω καθυστέρηση το ευρωπαϊκό καθεστώς της μπανάνας. Ως εκ τούτου, το Συμβούλιο κάλεσε την επιτροπή να υποβάλει υπό το φως περαιτέρω επαφών με τις ΗΠΑ και τα άλλα εμπλεκόμενα μέρη μέχρι τέλος Μαΐου προτάσεις για την τροποποίηση του καθεστώτος της μπανάνας. Μια και δεν έχει φθάσει το τέλος του Μαΐου, δεν είμαι σε θέση να σας πω ποιές θα είναι οι προτάσεις αυτές.

<SPEAKER ID=218 LANGUAGE="EN" NAME="Newens">
Ευχαριστώντας τον ασκούντα την προεδρία για την απάντησή του, θα ήθελα να ρωτήσω αν θεωρείται ότι η είσοδος μπανανών από τις χώρες Λομέ και τις Κανάριες Νήσους μπορεί ακόμα να διασφαλίζεται επαρκώς, παρά τις αλλαγές εν όψει της συμμόρφωσης του καθεστώτος της μπανάνας της Ευρωπαϊκής Ένωσης με την απόφαση του ΠΟΕ. Το Συμβούλιο θα κάνει ο, τιδήποτε δυνατό για να διασφαλιστεί κάτι τέτοιο, δεδομένης της αποφασιστικής σημασίας του θέματος; Διαφορετικά, δεν θα αποτελούν οι μπανάνες προηγούμενο ώστε να χαθούν οι αγορές για άλλα προϊόντα λιγότερο ανεπτυγμένων χωρών, προκαλώντας μακροπρόθεσμα κατά συνέπεια άνοδο του θέματος για τροποποιήση του σύστηματος παγκόσμιου εμπορίου, ώστε να προστατευθούν οι φτωχοί έναντι των πολυεθνικών;

<SPEAKER ID=219 NAME="Verheugen">
Κύριε βουλευτή, μόλις περιγράψατε με μεγάλη ακρίβεια το πρόβλημά μας που δεν μπορέσαμε να επιλύσουμε μέχρι τώρα. Αφενός θέλουμε να προστατεύσουμε τους παραγωγούς μπανάνας που είναι ιδιαίτερα συνδεδεμένοι με εμάς, αφετέρου όμως πρέπει να τηρούμε τους κανόνες του ΠΟΕ. Αυτή η διένεξη διαρκεί πολλά χρόνια και κάποτε πρέπει να αναγνωρίζει κανείς πότε χάνει μια μάχη. Η ΕΕ έχασε. Δεν μπόρεσε να επιβάλει εδώ τις απόψεις της. Οι δαπάνες είναι ούτως ή άλλως ήδη σημαντικές, αν αναλογισθείτε τις δασμολογικές κυρώσεις που έχουν επιβληθεί. Θα έλεγα ότι τελικά είναι ικανοποιητικό ότι ο ΠΟΕ έχει ήδη μειώσει τώρα σημαντικά το ύψος των κυρώσεων που μπορούν να επιβάλλουν οι ΗΠΑ στην ΕΕ. Τώρα, πληρώνουμε 191, 4 εκατ. δολλάρια αντί για 520 εκατ. δολλάρια, ποσό που είχαν αρχικά καθορίσει μονόπλευρα οι ΗΠΑ.
<P>
Πρέπει να περιμένουμε την πρόταση της Επιτροπής για να δούμε πώς θα επιτύχει να συμβιβάσει αυτά τα δύο αιτήματα - αυτό που είπατε: την προστασία των παραγωγών, ιδιαίτερα των πιο φτωχών, και από την άλλη το συμβατό με τον ΠΟΕ. Πραγματικά δεν μπορώ ακόμη να το προβλέψω αυτό σήμερα.

<SPEAKER ID=220 NAME="Πρόεδρος">

<P>
Ερώτηση αριθ. 18 της κ. Αννας Καραμάνου (Η-0345/99):
<P>
Θέμα: Αύξηση θανάτων και άθλιες συνθήκες ζωής στο Ιράκ εξαιτίας των δρακόντειων οικονομικών κυρώσεων Σύμφωνα με πρόσφατες καταγγελίες της Προέδρου της Ιατρικής Εταιρείας για την Πρόληψη του Πολέμου, κας Σου Γουέραμ, 4.500 με 6.000 παιδιά πεθαίνουν κάθε μήνα στο Ιράκ από πείνα και ασθένειες λόγω της τραγικής ανεπάρκειας τροφίμων και φαρμάκων. Οι γιατροί τονίζουν ότι οι περισσότεροι θάνατοι οφείλονται σε λοιμώξεις του γαστρεντερικού και αναπνευστικού συστήματος, οι οποίες υπό κανονικές συνθήκες θα ήταν απόλυτα ιάσιμες. Τονίζεται, ότι τα τρόφιμα και τα φάρμακα εξαιρούνται επισήμως από το καθεστώς των κυρώσεων, που έχουν επιβληθεί στο Ιράκ μετά την εισβολή στο Κουβέϊτ, όμως η γραφειοκρατική δομή του συστήματος προμηθειών και τα περιορισμένα έσοδα της χώρας από τις νόμιμες πωλήσεις πετρελαίου, περιορίζουν τις εισαγωγές, Ταυτόχρονα, το καθεστώς εκμεταλλεύεται τη δυστυχία του πληθυσμού ως όπλο για την πλήρη και την άνευ ανταλλαγμάτων άρση των κυρώσεων. Ερωτάται το Ευρωπαϊκό Συμβούλιο με ποιο τρόπο προτίθεται να παρέμβει προκειμένου να διασφαλιστεί η αποτελεσματική προστασία των ανθρωπίνων δικαιωμάτων στο Ιράκ, ενόψει και των συζητήσεων στο Συμβούλιο Ασφαλείας του ΟΗΕ για την άρση των οικονομικών κυρώσεων;

<SPEAKER ID=221 NAME="Verheugen">
Κυρία βουλευτή, το συγκεκριμένο ζήτημα είναι εξαιρετικά σοβαρό, και το Συμβούλιο αισθάνεται ευγνωμοσύνη που η ερώτησή σας δίνει την ευκαιρία να θιγεί το θέμα στο Ευρωπαϊκό Κοινοβούλιο. Η ΕΕ έχει συνείδηση των επιπτώσεων του καθεστώτος κυρώσεων στην κατάσταση ως προς τη διατροφή και την υγεία στο Ιράκ. Εδώ και καιρό, το Συμβούλιο αισθάνεται βαθιά ανησυχία για την κατάσταση του πληθυσμού στο Ιράκ, ιδίως των παιδιών. Ως εκ τούτου, το Συμβούλιο πάντοτε υποστήριζε την πρόταση του Συμβουλίου Ασφαλείας, που αρχικά είχε απορρίψει το Ιράκ, να επιτραπούν πωλήσεις πετρελαίου για χάρη των εισαγωγών ανθρωπιστικής βοήθειας. Από το 1996 που εφαρμόζεται το πρόγραμμα «Πετρέλαιο έναντι τροφίμων», τα κράτη μέλη της ΕΕ είχαν την προεδρία της επιτροπής κυρώσεων εναντίον του Ιράκ στο Συμβούλιο Ασφαλείας και πάντα τάχθηκαν υπέρ της ευέλικτης εφαρμογής και της διαρκούς βελτίωσης του προγράμματος.
<P>
Πέρα από αυτό, η ΕΕ και τα κράτη μέλη της συνεισφέρουν στη βελτίωση της ανθρωπιστικής κατάστασης στο Ιράκ. Όμως το αποφασιστικής σημασίας κριτήριο είναι και θα παραμείνειτο πρόγραμμα «Πετρέλαιο έναντι τροφίμων». Στην 55η συνεδρίαση της Επιτροπής Ανθρωπίνων Δικαιωμάτων του ΟΗΕ από τις 22 ως τις 30 Απριλίου τρέχοντος έτους στη Γενεύη, η ΕΕ ανέλαβε την πρωτοβουλία για έκδοση ψηφίσματος για την κατάσταση των ανθρωπίνων δικαιωμάτων στο Ιράκ, με το οποίο καλείται μεταξύ άλλων η ιρακινή ηγεσία σε περαιτέρω συνεργασία για την εκτέλεση του προγράμματος «Πετρέλαιο έναντι τροφίμων» και για την δίκαια κατανομή της εισαγόμενης ανθρωπιστικής βοήθειας.
<P>
Η ΕΕ εξακολουθεί να υποστηρίζει όλες τις πρωτοβουλίες για περαιτέρω βελτίωση του τρόπου λειτουργίας του προγράμματος «Πετρέλαιο έναντι τροφίμων» και παραπέμπει ως προς αυτό ιδιαίτερα στις προτάσεις που υποβλήθηκαν στις 30 Μαρτίου 1999 από το πάνελ του Συμβουλίου Ασφαλείας του ΟΗΕ για την ανθρωπιστική κατάσταση στο Ιράκ.
<P>
Ενώ οι αρχικές διαχειριστικές δυσκολίες του προγράμματος «Πετρέλαιο έναντι τροφίμων» έχουν ξεπεραστεί κατά το μεγαλύτερο μέρος τους, σήμερα το κύριο πρόβλημα του προγράμματος είναι η μειωμένη εξαγωγική δυνατότητα του Ιράκ και η κατανομή της ιατροφαρμακευτικής βοήθειας στον πληθυσμό. Η εξαγωγική δυνατότητα του Ιράκ αυξάνεται αυτόν τον καιρό μέσω ενός υποπρογράμματος του προγράμματος «Πετρέλαιο έναντι τροφίμων», το οποίο όμως εξ αιτίας των προθεσμιών στον προγραμματισμό και την παράδοση δεν θα έχει πλήρη αποτελέσματα πριν από την άνοιξη του 2000, ενώ παράλληλα, όπως ξέρετε, η τιμή του πετρελαίου συνιστά παράγοντα αβεβαιότητας και προς τις δύο κατευθύνσεις.
<P>
Σύμφωνα με στοιχεία των Ηνωμένων Εθνών, σήμερα παραμένει εγκλωβισμένη σε ιρακινές αποθήκες ιατροφαρμακευτική βοήθεια αξίας 275 εκατομμυρίων δολλαρίων, μολονότι ο πληθυσμός την χρειάζεται επειγόντως. Την ευθύνη γι' αυτό φέρει η ιρακινή κυβέρνηση. Αυτό διαφωτίζει το σημείο που περιέχει η ερώτηση του βουλευτού, ότι το καθεστώς του Saddam Hussein εκμεταλλεύεται την κατάσταση ανάγκης του πληθυσμού για να εκβιάσει την άρση των κυρώσεων, χωρίς να εφαρμόσει τις επιταγές του ψηφίσματος αριθ. 687 του 1991 για την εκεχειρία.
<P>
Έτσι, η ιρακινή ηγεσία φέρει την ευθύνη τόσο για την ελλιπή εφαρμογή του προγράμματος «Πετρέλαιο έναντι τροφίμων» όσο και για το γεγονός ότι δεν κατέστη ακόμη δυνατόν να αρθούν οι κυρώσεις, ακόμη και μετά την πάροδο οκτώ και πλέον ετών. Υπενθυμίζω ότι το 1991 όλοι οι εμπειρογνώμονες μπορούσαν να θεωρούν και θεωρούσαν δεδομένο πως το Ιράκ θα μπορούσε με πλήρη συνεργασία να εκπληρώσει τις επιταγές του ψηφίσματος 687 μέσα σε λίγους μήνες. Εδώ έχουμε να κάνουμε με μια σύγκρουση μεταξύ ανθρωπιστικών αρχών και της αρχής της εθνικής κυριαρχίας, που και οι δύο θεμελιώνονται στον Χάρτη των Ηνωμένων Εθνών, περιορίζοντας για τον λόγο αυτόν τις δυνατότητες δράσης μας. Δεν θέλω όμως να αφήσω καμία αμφιβολία για το γεγονός ότι δεν μπορεί κανείς παρά να καταδικάσει τη συμπεριφορά της ηγεσίας του Ιράκ ως εξαιρετικά απάνθρωπη.

<SPEAKER ID=222 NAME="Καραμάνου">
Ευχαριστώ πολύ τον κ. Προεδρεύοντα για τις πληροφορίες που μας έδωσε. Θα ήθελα επίσης να συγχαρώ την «Ενωση για τις πρωτοβουλίες που ανέλαβε και στην πρόσφατη Σύσκεψη στην Γενεύη.
<P>
Ωστόσο, θεωρώ ότι χρειάζεται να παραδεχτούμε πως θα πρέπει να αλλάξει η αμερικάνικη πολιτική στη Μέση Ανατολή. Και θα ήθελα, κύριε Προεδρεύοντα, να μου πείτε εάν το Συμβούλιο θεωρεί ότι η επίτευξη των όποιων πολιτικών ή στρατιωτικών επιδιώξεων μπορεί να αγνοεί το κόστος σε ανθρώπινες ζωές. Επίσης, θα ήθελα να μου πείτε την άποψή σας για το εάν στην περίπτωση του Ιράκ δεν παραβιάζεται η Σύμβαση της Βιέννης, η οποία απαγορεύει τη λιμοκτονία πολιτών ως μέσο πολέμου; Θεωρείτε ότι δεν παραβιάζεται η διακήρυξη των ανθρωπίνων δικαιωμάτων και η σύμβαση για τα δικαιώματα των παιδιών; Γιατί εδώ πρόκειται για 6000 αθώα παιδάκια που πεθαίνουν κάθε μήνα εξ αιτίας του εμπάργκο, και θεωρώ ότι κανένας πολιτικός στόχος δεν μπορεί να τίθεται πάνω από τις ανθρώπινες ζωές.
<P>
Και επειδή θεωρούμε ότι είμαστε -και είμαστε, και καλώς είμαστε- υπέρ της προστασίας των ανθρωπίνων δικαιωμάτων, θα ήθελα να σας ρωτήσω εάν ο αθώος πληθυσμός, εάν οι αθώοι πολίτες του Ιράκ δεν συμπεριλαμβάνονται στην κατηγορία του πληθυσμού για την οποία ισχύει η υπεράσπιση των ανθρωπίνων δικαιωμάτων.
<P>
Τέλος, πιστεύετε ότι αυτή η πολιτική έχει αποδυναμώσει ή, αντίθετα, έχει ενισχύσει τον Σαντάμ Χουσεΐν, κατ'αναλογία με ό, τι συνέβη στο Κοσσυφοπέδιο, στην Σερβία, με τον Μιλόσεβιτς;

<SPEAKER ID=223 NAME="Verheugen">
Κυρία βουλευτή, έχετε φυσικά δίκιο να παρουσιάζετε μια ομοιότητα με την εξίσου τρομακτική κατάσταση των ανθρωπίνων δικαιωμάτων στο Κοσσυφοπέδιο, όμως και στις δύο περιπτώσεις πρέπει κανείς να αναρωτηθεί για τα αίτια και τα αποτελέσματα. Στην περίπτωση του Ιράκ είναι σαφές ότι οι κυρώσεις εναντίον του επιβλήθηκαν επί τη βάσει αποφάσεων του Συμβουλίου Ασφαλείας των Ηνωμένων Εθνών. Οι κυρώσεις αυτές επιβλήθηκαν, επειδή το Ιράκ δεν είχε εκπληρώσει υποχρεώσεις απαραίτητες για τη διατήρηση της ασφάλειας και της σταθερότητας στην περιοχή. Για να μην έχουν όμως οι κυρώσεις το αποτέλεσμα που περιγράψατε, ενεκρίθη και δρομολογήθηκε το πρόγραμμα που περιέγραψα εγώ. Περιέγραψα επίσης τις προσπάθειες που καταβάλλει ειδικά η ΕΕ για να είναι αποτελεσματικό το συγκεκριμένο πρόγραμμα. Αν σε ορισμένους τομείς, ιδιαίτερα στην ιατροφαρμακευτική περίθαλψη, δεν είναι αποτελεσματικό, η ευθύνη ανήκει αποκλειστικά στην ιρακινή κυβέρνηση που έχει πραγματικά ρηχά και ευκαταφρόνητα κίνητρα. Επαναλαμβάνω πως η ιρακινή ηγεσία θέλει να εκμεταλλευθεί αυτήν την κατάσταση, προκειμένου να απαλλαγεί από τις κυρώσεις που έχουν εντελώς διαφορετικό πολιτικό σκοπό. Πρέπει να απαιτήσουμε από το Ιράκ να αναλάβει την ευθύνη του απέναντι στον ίδιο του τον πληθυσμό.

<SPEAKER ID=224 LANGUAGE="EN" NAME="Newens">
Ο ασκών την Προεδρία δέχεται ότι το πρόγραμμα «πετρέλαιο αντί τροφής», παρά το γεγονός ότι πρόκειται για ένα αξιέπαινο πρόγραμμα, χαρακτηρίζεται από πολλά γραφειοκρατικά μειονεκτήματα συνοδευόμενα από ανεπιτυχείς επιβολές ποινών, που εξακολουθούν να εμποδίζουν την ικανοποίηση των αναγκών των παιδιών, τη στιγμή που οι γονείς τους δεν μπορούν να κάνουν πολλά, ώστε να ξεφορτωθούν την απάνθρωπη δικτατορία του Σαντάμ Χουσεϊν;
<P>
Υπό αυτές τις συνθήκες, είναι πραγματικά απαράδεκτο να δικαιολογούνται οι ενέργειες στις οποίες προβαίνει η Δύση κατηγορώντας γι'αυτό τον Σαντάμ Χουσεϊν. Αυτό είναι κάτι, για το οποίο είμαστε όλοι σύμφωνοι. Πρέπει να γίνει κάτι ακόμα και θα πρέπει να γίνουν ακόμα περισσότερα, ώστε να ικανοποιηθούν οι ανάγκες των παιδιών αυτών.

<SPEAKER ID=225 NAME="Verheugen">
Κύριε βουλευτή, αυτό είναι έκφραση πολιτικής γνώμης και δεν μπορώ παρά να την λάβω υπ' όψιν με σεβασμό και να την φέρω στην επόμενη συνεδρίαση του Συμβουλίου που θα ασχοληθεί με την κατάσταση στο Ιράκ. Η γνώμη μου είναι διαφορετική, αλλά αυτό δεν έχει τώρα σημασία. Η ερώτησή σας περιέχει ένα σημείο, στο οποίο θέλω να υπεισέλθω. Είναι το θέμα ενδεχομένων δημοκρατικών εμποδίων κατά την εκτέλεση του ανθρωπιστικού προγράμματος. Εδώ συμφωνώ, τα εμπόδια υπήρχαν, και για τον λόγο αυτό θέσαμε σε κίνηση μια πρωτοβουλία streamlining αυτού του προγράμματος, η οποία όμως δεν έφερε ακόμη ικανοποιητικά αποτελέσματα.

<SPEAKER ID=226 NAME="Πρόεδρος">

<P>
Ερώτηση αριθ. 19 της κ. Marνa Izquierdo Rojo (H-0349/99):
<P>
Θέμα: Οι προεδρικές εκλογές στην Αλγερία Ποιά είναι η πολιτική εκτίμηση του Συμβουλίου για τις προεδρικές εκλογές στην Αλγερία που διενεργήθηκαν στις 15 Απριλίου;

<SPEAKER ID=227 NAME="Verheugen">
Κυρία βουλευτή, η ΕΕ παρακολούθησε προσεκτικά τις προεδρικές εκλογές στην Αλγερία και έκανε σχετική δήλωση. Η δήλωση είναι η εξής: η προεκλογική εκστρατεία είχε εγείρει μεγάλες ελπίδες στην Αλγερία και στους εταίρους της στη διεθνή κοινότητα. Οι πολίτες της Αλγερίας απέδειξαν με την ενεργό συμμετοχή τους στις συζητήσεις πριν από τις εκλογές πόσο σημαντική ήταν γι' αυτούς μια ελεύθερη, διαφανής και πλουραλιστική ψηφοφορία, την οποία άλλωστε είχαν εξαγγείλει οι αλγερινές αρχές. Είχαν υποσχεθεί μια τέτοια ψηφοφορία.
<P>
Η ΕΕ ενημερώθηκε για την απόφαση των έξι από τους επτά υποψηφίους να παραιτηθούν από την υποψηφιότητά τους, καθώς και τους λόγους που προέβαλαν. Η ΕΕ υποστήριξε και ενίσχυσε τη διαδικασία εκδημοκρατισμού που άρχισε το 1995 στην Αλγερία. Εκπροσωπεί την άποψη ότι η Αλγερία μπορεί να βγει από την κρίση, στην οποία βρίσκεται εδώ και χρόνια, μέσω της ενίσχυσης της δημοκρατίας και του κράτους δικαίου, καθώς και μέσω της συνέχισης των οικονομικών και κοινωνικών μεταρρυθμίσεων.
<P>
Ως προς αυτό, η ΕΕ θα δώσει πάρα πολύ μεγάλη σημασία στις πρωτοβουλίες του νεοεκλεγέντος προέδρου κ. Abdelaziz Bouteflika. Με αυτήν την ευκαιρία, η ΕΕ τονίζει την προθυμία της να υποστηρίξει τη μεταρρυθμιστική διαδικασία στην Αλγερία ιδιαίτερα στο πλαίσιο της ευρωμεσογειακής συνεργασίας και να συνεχίσει τον πολιτικό διάλογο με τις αλγερινές αρχές που άρχισε εκεί.

<SPEAKER ID=228 LANGUAGE="ES" NAME="Izquierdo Rojo">
Κύριε Προεδρεύοντα του Συμβουλίου, με το ίδιο εποικοδομητικό πνεύμα που βλέπω στην απάντησή σας, θα μπορούσατε να μου πείτε συγκεκριμένα τι θα κάνει η Ευρωπαϊκή Ένωση για να συμβάλλει στην παύση της βίας, και τι μέτρα θα λάβει επίσης προκειμένου να συμβάλλει στην καταπολέμηση της διαφθοράς στην Αλγερία.

<SPEAKER ID=229 NAME="Verheugen">
Κυρία βουλευτή, αρχικά χαίρομαι που προφανώς συμφωνούμε ότι πρέπει να συνεχίσουμε την πολιτική που ήδη έχουμε αρχίσει, ως γνωστόν, έναντι της Αλγερίας, ανεξάρτητα από την αξιολόγηση των γεγονότων που προηγήθηκαν των εκεί προεδρικών εκλογών. «Ανεξάρτητα» σημαίνει ότι πρέπει να προσπαθήσουμε να υποστηρίξουμε μια διαδικασία εκδημοκρατισμού στην Αλγερία, και γι' αυτήν υπάρχουν βέβαια καλύτερες προϋποθέσεις από ό, τι σε πολλές άλλες χώρες, όπου σημειώνεται δημοκρατικό έλλειμμα. Έχουμε στην Αλγερία ισχυρές δημοκρατικές δυνάμεις και έναν τύπο πολύ ελεύθερο, που κάνει πραγματικά χρήση της ελευθερίας του. Πρέπει επίσης να πει κανείς ότι μέχρι τη στιγμή όπου έξι υποψήφιοι απέσυραν τις υποψηφιότητές τους, ο εκλογικός αγώνας παρουσίαζε βασικά μία χώρα που βρίσκεται καθ' οδόν προς τη δημοκρατία. Πραγματικά, οι υποψήφιοι μπορούσαν να παρουσιάσουν το πρόγραμμά τους ελεύθερα και ανεμπόδιστα και η πολιτική συζήτηση γινόταν σε μια εποικοδομητική ατμόσφαιρα που είχε πολύν καιρό να υπάρξει. Σημειώσαμε επίσης ιδιαίτερα ότι η εθνική συμφιλίωση ήταν ένα από τα κυρίαρχα θέματα σε αυτόν τον αλγερινό προεκλογικό αγώνα.
<P>
Καταλήγουμε συνεπώς στο συμπέρασμα ότι, παρά το πρόβλημα που και οι δύο γνωρίζουμε, η εξέλιξη της Αλγερίας που άρχισε στην δεκαετία του 90 με κατεύθυνση μια πολιτισμένη κοινωνία μάλλον ευνοήθηκε από τον προεκλογικό αγώνα. Από αυτό συμπεραίνω λοιπόν ότι πρέπει να εκμεταλλευθούμε όλες μας τις δυνατότητες για πολιτικό διάλογο και πολιτικές επαφές, προκειμένου να προωθήσουμε και άλλο τη διαδικασία αυτή. Αυτό σημαίνει κυρίως επαφή με τις δημοκρατικές δυνάμεις στην Αλγερία, προώθηση των δυνάμεων αυτών, π.χ. και με προσκλήσεις στα κράτη μέλη της ΕΕ και εδώ στο Ευρωπαϊκό Κοινοβούλιο. Είναι σημαντικό οι δημοκρατικές δυνάμεις της Αλγερίας να έχουν διεθνή προστασία και υποστήριξη.

<SPEAKER ID=230 NAME="Πρόεδρος">

<P>
Ερώτηση αριθ. 20 της κ. Eva Kjer Hansen (H-0351/99):
<P>
Θέμα: Πρόσληψη υπαλλήλων χωρίς προκήρυξη διαγωνισμού Το Συμβούλιο, απαντώντας σε ερώτησή μου σχετικά με την πρόσληψη, στην οποία σχεδιάζει να προβεί, συνεργατών στη γραμματεία του Σένγκεν, δήλωσε ότι προτίθεται, σύμφωνα με το άρθρο 7 του Πρωτοκόλλου του Σένγκεν, τα οποίο είναι προσηρτημένο στη Συνθήκη του Αμστερνταμ, »να ενσωματώσει το προσωπικό της Γραμματείας του Σένγκεν», θεωρουμένου ότι το εν λόγω πρωτόκολλο αποτελεί τμήμα της Συνθήκης και ότι, κατά συνέπεια, αποτελεί πρωτογενές κοινοτικό δίκαιο.
<P>
Ωστόσο, το μόνο που συνάγεται από το άρθρο 7 του Πρωτοκόλλου του Σένγκεν είναι ότι «το Συμβούλιο εκδίδει τις λεπτομερείς διατάξεις για την ενσωμάτωση της γραμματείας του Σένγκεν στη Γενική Γραμματεία του Συμβουλίου» πρόκειται δηλαδή για ενσωμάτωση των καθηκόντων της εν λόγω γραμματείας και όχι του προσωπικού της. Στο μέτρο όπου είναι δυνατόν να προκύψει ζήτημα πρόσληψης των σημερινών συνεργατών της γραμματείας του Σένγκεν στα όργανα της ΕΕ, οι διατάξεις του άρθρου 7 του πρωτοκόλλου του Σένγκεν ουδόλως εμποδίζουν το Συμβούλιο να προσλάβει το προσωπικό που, ενδεχομένως, ενδιαφέρεται, εφαρμόζοντας τις διατάξεις του κανονισμού υπηρεσιακής κατάστασης ή κάνοντας χρήση της διαδικασίας πρόσληψης που προβλέπεται από το άρθρο 24 της Συνθήκης «περί ιδρύσεως ενιαίου Συμβουλίου και ενιαίας Επιτροπής των Ευρωπαϊκών Κοινοτήτων».
<P>
Υπό τις περιστάσεις αυτές, δύναται άραγε το Συμβούλιο να δηλώσει για ποιό λόγο εξακολουθεί να θεωρεί θεμιτό να μη λαμβάνει υπόψη τις διατάξεις του κανονισμού υπηρεσιακής κατάστασης και να καταστρατηγεί το δικαίωμα πρωτοβουλίας της επιτροπής το οποίο προβλέπεται από το άρθρο 24 της Συνθήκης συγχώνευσης»;

<SPEAKER ID=231 NAME="Verheugen">
Κύριε Πρόεδρε, σύμφωνα με το άρθρο 7 του πρωτοκόλλου στο προσάρτημα της Συνθήκης του Αμστερνταμ, με το οποίο ενσωματώνεται το κεκτημένο του Σένγκεν στο πλαίσιο της ΕΕ, το Συμβούλιο ψηφίζει με ειδική πλειοψηφία για τις λεπτομέρειες της ενσωμάτωσης της γραμματείας του Σένγκεν στη Γενική Γραμματεία του Συμβουλίου. Το Συμβούλιο έλαβε την 1η Μαϊου μια απόφαση, όπου καθορίζονται οι λεπτομέρειες της ενσωμάτωσης της γραμματείας του Σένγκεν στη Γενική Γραμματεία επί τη βάσει του αναφερθέντος άρθρου 7. Σύμφωνα με τις πληροφορίες μου όμως, η νομική αυτή υπόθεση πολύ σύντομα θα φθάσει στο Ευρωπαϊκό Δικαστήριο, συνεπώς πρέπει να αρκεστώ σ' αυτήν την απάντηση. Δεν θα δεχθώ να κάνω νομική συζήτηση, επειδή αυτή είναι ζήτημα της αρμόδιας κοινοτικής δικαστικής αρχής. Τώρα το θέμα είναι πλέον αποκλειστικά υπόθεση του Ευρωπαϊκού Δικαστηρίου.
<P>
Θέλω όμως να υπογραμμίσω ξανά την άποψη του Συμβουλίου ότι στη ρύθμιση που έγινε δεκτή, έγιναν τα πάντα για να διασφαλισθεί η ποιότητα και τα προσόντα των προσληφθέντων. Δοθείσης ευκαιρίας, σχετικά με δημοσιεύσεις του τύπου, και σημερινές, επισημαίνω ότι για τις εντάσεις που αντιμετωπίζουμε αυτόν τον καιρό στη Γενική Γραμματεία δεν ευθύνεται ο Γενικός Γραμματέας του Συμβουλίου, παρά αποκλειστική βάση των συγκεκριμένων εντάσεων είναι μια πολιτική απόφαση του Συμβουλίου που καλύπτεται από τη συνθήκη. Θεωρώ εξαιρετικά άδικο να επιρρίπτεται η ευθύνη γι' αυτήν στον Γενικό Γραμματέα, άλλωστε αυτό δεν ταιριάζει με την υπόθεση.

<SPEAKER ID=232 LANGUAGE="DA" NAME="Kjer Hansen">
Θα ήθελα να ευχαριστήσω για την απάντηση, αλλά δεν καταλαβαίνω γιατί παρακάμπτουμε τις διατάξεις για την πρόσληψη προσωπικού, αφού δεν υπάρχει κανένα εμπόδιο για το Συμβούλιο να σεβαστεί τους ισχύοντες κανόνες κατά τη συγχώνευση. Δεν υπάρχει κανείς λόγος να γίνεται σταδιακή πρόσληψη εργαζομένων χωρίς διαγωνισμό πρόσληψης, οπότε συνεχίζω να μην έχω απάντηση στην ερώτησή μου γιατί παρακάμπτονται οι ισχύοντες κανόνες. Από τη δική μου άποψη μάλλον μοιάζει με αυτό που αποκαλείται εθνικός νεποτισμός, δηλαδή ότι υπάρχουν ορισμένα κράτη μέλη που επιθυμούν να εγκαταστήσουν εργαζομένους σε συγκεκριμένες θέσεις και τα υπόλοιπα κράτη απλώς κάνουν τα στραβά μάτια. Μπορεί ο εν ενεργεία προεδρεύων να μου πει ποια είναι η αιτιολόγηση ότι ξαφνικά προσλαμβάνονται περισσότεροι συνεργάτες από τα 58 πρόσωπα για τα οποία είχε αρχικά καθοριστεί ότι υπήρχε ανάγκη. Πιστεύω ότι είναι άκρως κατακριτέο ότι το Συμβούλιο επιτρέπει να παρακάμπτονται οι ισχύοντες κανόνες. Δεν είναι άραγε το θέμα, κύριε εν ενεργεία προεδρεύοντα ότι είναι απαραίτητη η ανάλυση της κατάστασης που επικρατεί στο Συμβούλιο, ώστε να γίνει κάθαρση και για να λάβουμε σαφή έγγραφα ως προς το ποιες είναι οι ανάγκες, ποιοι είναι οι πόροι, ώστε κι εμείς, ακριβώς όπως απαιτούμε από την Επιτροπή να έχουμε περισσότερη διαφάνεια και περισσότερο ανοιχτό χαρακτήρα σε σχέση με όλα όσα διαδραματίζονται στο πλαίσιο του Συμβουλίου;

<SPEAKER ID=233 NAME="Verheugen">
Κύριε Πρόεδρε, κυρία βουλευτή, δεν συμβαίνει απολύτως τίποτα παρασκηνιακό εδώ, συζητάμε για μια απόλυτα ανοιχτή και δημόσια διαδικασία. Η συνθήκη προβλέπει ότι η γραμματεία του Σένγκεν μεταφέρεται στη Γενική Γραμματεία του Συμβουλίου και ότι το Συμβούλιο αποφασίζει για τις απαραίτητες λεπτομέρειες. Αυτό έκανε το Συμβούλιο!
<P>
Πρέπει να επαναλάβω ότι η πολιτική σκοπιμότητα της συνθήκης ήταν η ενσωμάτωση της υφισταμένης γραμματείας του Σένγεν στην υφισταμένη Γενική Γραμματεία - χωρίς να γίνουν νέες προσλήψεις ή διαδικασίες επιλογής προσωπικού - επειδή δεν μπορεί βέβαια να είναι λογικό τα καθήκοντα που έως τώρα εκτελούσε μια γραμματεία, που μετά συγχωνεύεται με μια άλλη, να εκτελούνται με την πρόσληψη 80 νέων υπαλλήλων σύμφωνα με τους κανόνες που ισχύουν για τη Γενική Γραμματεία και με την απόλυση των 80 ανθρώπων που έκαναν μέχρι τώρα τη δουλειά της γραμματείας του Σένγκεν. Δεν μπορώ να πιστέψω ότι η κ. Βουλευτής θεωρεί προσήκουσα μια τέτοια εξαιρετικά απάνθρωπη και καθόλου κοινωνική λύση. Εδώ δεν υπάρχει τίποτα παρασκηνιακό, είναι μια εντελώς κανονική, ανοιχτή διαδικασία και πρέπει να πω ειλικρινά ότι το Συμβούλιο δεν μπορεί να καταλάβει την αντίσταση που προβάλλουν στο συγκεκριμένο ζήτημα οι συνεργάτες της Γενικής Γραμματείας.

<SPEAKER ID=234 NAME="Πρόεδρος">

<P>
Ερώτηση αριθ. 21 του κ. Pat the Cope Gallagher (H-0354/99):
<P>
Θέμα: Απάτες στον αλιευτικό τομέα στη Νότια Ευρώπη Γνωρίζει το Συμβούλιο την έκθεση του Ελεγκτικού Συνδρίου με την οποία επικρίνεται η Επιτροπή επειδή δεν έλαβε τα απαραίτητα μέτρα για να αποτρέψει τις απάτες εις βάρος κονδυλίων της ΕΕ για τον εκσυγχρονισμό του αλιευτικού στόλου, το μεγαλύτερο μέρος του οποίου ευρίσκεται στη Νότια Ευρώπη; ότι έχουν χορηγηθεί ποσά για την ανανέωση σκαφών που έχουν ήδη βυθισθεί ή τα οποία δεν θα τεθούν ποτέ σε λειτουργία στο μέλλον; ότι οι σχετικοί έλεγχοι ήταν ελάχιστοι και προτίθεται πλέον το Συμβούλιο να δεσμευθεί σαφώς ότι θα καταβληθεί κάθε προσπάθεια για την αναζήτηση των ποσών ή, εάν είναι απαραίτητο, για την επιβολή αυστηρών κυρώσεων για αποδεδειγμένες καταχρήσεις;

<SPEAKER ID=235 NAME="Verheugen">
Κύριε Πρόεδρε, πρέπει να απαντήσω καταφατικά. Το Συμβούλιο έλαβε στις 9 Δεκεμβρίου 1998 την έκθεση του Ελεγκτικού Συνεδρίου για τον σχηματισμό κοινών επιχειρήσεων στον τομέα της αλιείας. Το περιεχόμενο της έκθεσης συζητήθηκε στο Συμβούλιο κατά τη συζήτηση για την πρόταση της Επιτροπής που είχε σκοπό τον καθορισμό των ακριβών κανόνων για τη διαρθρωτική ενίσχυση της Κοινότητας προς τον τομέα της αλιείας. Στη συγκεκριμένη πρόταση της Επιτροπής περιλαμβάνονται διάφορες ενέργειες που έχουν ως στόχο την άρση των κακώς κειμένων που αναφέρονται στην έκθεση του Ελεγκτικού Συνεδρίου σχετικά με τη διαχείριση των κοινών επιχειρήσεων. Πρόθεση της Προεδρίας είναι να ληφθεί μια οριστική απόφαση για την πρόταση αυτή στο Συμβούλιο των Υπουργών Αλιείας τον Ιούνιο. Προϋπόθεση γι' αυτό είναι να έχει περατωθεί έως τότε η διαμόρφωση απόψεων στο Κοινοβούλιο. Από όσα γνωρίζω για την ημερήσια διάταξη, το Κοινοβούλιο θα ασχοληθεί με τη συγκεκριμένη πρόταση ήδη αυτήν την εβδομάδα.

<SPEAKER ID=236 LANGUAGE="EN" NAME="Gallagher">
Απογοητεύτηκα πολύ πληροφορούμενος από την έκθεση του Eλεγκτή ότι εκατομμύρια λίρες από τα χρήματα των φορολούμενων φαίνεται πως απορροφήθηκαν από ιδιοκτήτες πλοίων στη νότια Ευρώπη. Φαίνεται πως η Επιτροπή απέτυχε να λάβει τις απαραίτητες προφυλάξεις ώστε να αποφευχθεί η προβαλόμενη απάτη. Τα κεφάλαια που λείπουν αποτελούσαν μέρος ενός προγράμματος ύψους 280 εκατ. ευρώ για τον εκσυγχρονισμό περίπου 200 αλιευτικών σκαφών. Χορηγήθηκαν επιδοτήσεις για την ανανέωση και τον εκσυγχρονισμό σκαφών που θα αλίευαν εκτός της Ένωσης.
<P>
Φημολογείται ότι χορηγήθηκαν επιδοτήσεις για την ανανέωση σκαφών, τα οποία είχαν ήδη βυθιστεί, καθώς και επιδοτήσεις για την ανανέωση σκαφών που είχαν λίγες πιθανότητες να αναλάβουν εκ νέου αλιευτική δράση. Πράγματι, πληροφορήθηκα ότι δόθηκε επιδότηση σε ένα αλιευτικό σκάφος που βυθίστηκε στον Ατλαντικό, εκτός των ακτών της Πορτογαλίας. Διάφορα σκάφη βυθίστηκαν κάτω από μυστηριώδεις συνθήκες και για μην προβαίνουμε σε γενικεύσεις, φημολογείται ότι τα περιστατικά αυτά σημειώθηκαν στην Ιταλία, την Ισπανία και την Πορτογαλία.
<P>
Θα ήθελα να θίξω το θέμα αυτό παρουσία του Επιτρόπου, παρόλο που αυτός βρίσκεται εν αναμονή ειδικών διατάξεων για την αντιμετώπιση των προβλημάτων τόσο σε επίπεδο διαχείρισης όσο και σε επίπεδο διανομής. Υποθέτω πως η προεδρία καταδικάζει τέτοιες ενέργειες. Δεν μου είναι ευχάριστο να θίγω το θέμα αυτό. Πρέπει όλοι μας να αναλάβουμε τις ευθύνες μας, γιατί αν κρίνεται απαραίτητο να δοθούν περισσότερα, το Κοινοβούλιο θα πρέπει να εγκρίνει περαιτέρω ποσά. Το θέμα αφορά όλους μας και αν επιθυμείτε επιπλέον χρήματα προκειμένου να αντιμετωπίσετε το πρόβλημα αυτό, θα πρέπει να υπάρξει ψηφοφορία.

<SPEAKER ID=237 NAME="Verheugen">
Κύριε βουλευτή, σας είπα ήδη ότι το Συμβούλιο συνήγαγε τα απαραίτητα πολιτικά και οργανωτικά συμπεράσματα εν όψει της έκθεσης του Ελεγκτικού Συνεδρίου που περιγράψατε με πολύ έντονες λεπτομέρειες. Αυτό αποτελεί καθήκον του Συμβουλίου και το εκπλήρωσε. Το Συμβούλιο οφείλει να μεριμνήσει ώστε, σε περίπτωση που παρουσιασθούν τέτοια προβλήματα, να προβαίνει σε ρυθμίσεις που αποτρέπουν να επαναληφθεί κάτι τέτοιο.
<P>
Το συγκεκριμένο ερώτημα τί γίνεται για να μειωθεί με κάποιον τρόπο η ζημία που παρουσιάστηκε και ενδεχομένως να προβάλει η ΕΕ νομικές απαιτήσεις αποτελεί ερώτηση προς την Επιτροπή και όχι προς το Συμβούλιο. Φυσικά, θεωρώ τώρα δεδομένο ότι η Επιτροπή εκμεταλλεύεται τόσο σημαντικές επισημάνσεις του Ελεγκτικού Συνεδρίου, προκειμένου να εκπροσωπήσει με τη μέγιστη δυνατή ενεργητικότητα τα συμφέροντα της Ευρωπαϊκής Ένωσης.

<SPEAKER ID=238 NAME="Πρόεδρος">
Δεδομένου ότι οι συντάκτες τους απουσιάζουν, οι ερωτήσεις αριθ. 22 και 23 καθίστανται άκυρες.

<SPEAKER ID=239 LANGUAGE="EN" NAME="Gallagher">
Κύριε Πρόεδρε, μήπως θα ήταν δυνατόν οι κύριοι Fitzsimons και Andrews, οι οποίοι παρακολουθούν άλλη συνεδρίαση, να λάβουν γραπτές απαντήσεις στις ερωτήσεις τους;

<SPEAKER ID=240 NAME="Πρόεδρος">
Όχι, κύριε Gallagher, η παρουσία εδώ είναι απαραίτητη. Εν πάση περιπτώσει, αν με εφαρμογή του Κανονισμού είχαν αναθέσει αυτήν την ερώτηση σε εσάς γραπτώς ή σε άλλο μέλος του Σώματος, τότε θα μπορούσαμε να προχωρήσουμε έτσι, αλλά στην προκείμενη περίπτωση, ο Κανονισμός περιορίζει τις γραπτές απαντήσεις σε εκείνες τις ερωτήσεις που δεν έχουν μπορέσει να διατυπωθούν κατά την μιάμιση ώρα της Ώρας των Ερωτήσεων.

<SPEAKER ID=241 NAME="Πρόεδρος">

<P>
Ερώτηση αριθ. 24 του κ. Liam Hyland (H-0360/99):
<P>
Θέμα: Υποστήριξη ενός νέου προγράμματος LEADER III Προτίθεται το Συμβούλιο να εκθέσει την πολιτική που ακολουθεί όσον αφορά την ανάπτυξη μιας ολοκληρωμένης γεωργικής πολιτικής σε επίπεδο ΕΕ και μπορεί να διαβεβαιώσει ότι ως μέρος μιας τέτοιας πολιτικής θα συνεχίσει να υποστηρίζει ένα νέο πρόγραμμα LEADER III και την διατήρηση της ονομασίας του που είναι συνώνυμο με την ανάθεση αρμοδιοτήτων, την αυτοβοήθεια και την ευνοϊκή εικόνα της Ευρωπαϊκής Ενώσεως; Επί πλέον προτίθεται να εξασφαλίσει μια συνεπή προσέγγιση της γεωργικής αναπτύξεως διατηρώντας τις ίδιες Τοπικές Ομάδες Δράσεως και συμβάλλοντας κατ' αυτόν τον τρόπο στο να αποφευχθούν μεγάλες καθυστερήσεις που μπορούν να προκαλέσουν σοβαρά προβλήματα στον αναπτυξιακό ρυθμό;

<SPEAKER ID=242 NAME="Verheugen">
Κύριε βουλευτή, η πρόταση έκδοσης κανονισμού για την ανάπτυξη της υπαίθρου στον γεωργικό τομέα της Ατζέντας 200 στοχεύει στην αναζωογόνηση της υπαίθρου και στην απλούστευση των διατάξεων για τη γεωργία. Η επίτευξη αυτού του στόχου διευκολύνεται από τη μεταρρύθμιση των διαρθρωτικών ταμείων, κατά την οποία επιτεύχθηκε επίσης μείωση των στόχων από έξι σε τρεις. Αυτό άλλωστε συζητήθηκε ήδη σήμερα εντατικά εδώ.
<P>
Πάνω σε αυτήν τη βάση, η πολιτική για την ανάπτυξη της υπαίθρου μπορεί να καθιερωθεί σταδιακά ως δεύτερος πυλώνας στο πλαίσιο της Κοινής Γεωργικής Πολιτικής. Σε συνάρτηση με αυτό, συνεχίζεται επίσης η κοινοτική πρωτοβουλία LEADER με την επωνυμία LEADER ΙΙΙ. Η LEADER ΙΙΙ επιδιώκει μια ευρεία δυναμοποίηση της ανάπτυξης της υπαίθρου υποστηρίζοντας το πρόγραμμα καινοτόμων σχεδίων τοπικών παραγόντων. Η επικάλυψη της πρωτοβουλίας LEADER με μέτρα στο πλαίσιο του κανονισμού για την ανάπτυξη της υπαίθρου αποφεύγεται, εφ' όσον ο κανονισμός για την ανάπτυξη της υπαίθρου έχει ως αντικείμενο μέτρα στήριξης σε εθνικό και περιφερειακό επίπεδο και πάντως όχι σε τοπικό. Η εκτέλεση σχεδίων στο πλαίσιο της LEADER παραμένει, αντίθετα, έργο των τοπικών ομάδων δράσης. Κατά τα άλλα, παραπέμπουμε στο γεγονός ότι το ζήτημα αυτό είναι αντικείμενο της συζήτησης που διακόψαμε για την Ώρα των Ερωτήσεων.

<SPEAKER ID=243 LANGUAGE="EN" NAME="Hyland">
Κύριε Πρόεδρε, θα ήθελα να ευχαριστήσω τον Προεδρεύοντα για την απάντησή του. Θα ήθελα όμως να κάνω μια επιπλέον ερώτηση. Το πρόγραμμα LEADER θα εξακολουθήσει να είναι μια ανεξάρτητη κοινοτική πρωτοβουλία με υψηλό ποσοστό οικειοθελούς συμμετοχής από πλευράς Επιτροπής; Ο ασκών την προεδρία θα προβεί στις κατάλληλες ενέργειες προκειμένου να διασφαλιστεί η μη απορρόφηση του προγράμματος αυτού από θεσμικές εθνικές ή περιφερειακές δομές, αλλά ώστε το πρόγραμμα να αντιμετωπιστεί από τους φορείς αυτούς ως ένα σημαντικό αλλά ανεξάρτητο πρόγραμμα ανάπτυξης;
<P>
Σημαντικό μέρος της ερώτησής μου αφορά την συνέχεια του προγράμματος LEADER. Θέλουμε πολύ να διασφαλιστεί ότι δεν θα υπάρξει καμία καθυστέρηση μεταξύ της λήξης του παρόντος προγράμματος LEADER ΙΙ και της έναρξης του προγράμματος LEADER ΙΙΙ. Διαφορετικά, ο μεγάλος αριθμός προσωπικού που επέδειξε υψηλό επαγγελματισμό, και το προσωπικό αυτό που προσελήφθη κατά το πέρας των ετών δεν θα μπορέσει να προσφέρει τις υπηρεσίες του στο πρόγραμμα.Κάτι τέτοιο θα ήταν πολύ σημαντικό λάθος.

<SPEAKER ID=244 NAME="Verheugen">
Κύριε βουλευτά, μπορώ να σας δώσω τις διαβεβαιώσεις που θέλετε και για τους τρεις τομείς που αναφέρετε στη συμπληρωματική σας ερώτηση.

<SPEAKER ID=245 NAME="Πρόεδρος">

<P>
Ερώτηση αριθ. 25 του κ. Gerald Collins (H-0364/99):
<P>
Θέμα: Αιχμάλωτοι πολέμoυ πολίτες του Κουβέιτ στο Ιράκ Αν και έχουν περάσει εννέα χρόνια από την ιρακινή επίθεση στο Κουβέιτ, οι 598 άνδρες και 7 γυναίκες πολίτες του Κουβέιτ που είχαν συλληφθεί από τους ιρακινούς, παραμένουν στις ιρακινές φυλακές. Με το ψήφισμα 687, το Συμβούλιο Ασφαλείας των Ηνωμένων Εθνών κάλεσε το Ιράκ σε συνεργασία με την Διεθνή Επιτροπή του Ερυθρού Σταυρού για την απελευθέρωση αυτών των αιχμαλώτων πολέμου. Το Ιράκ επανειλλημένως παρεμπόδισε το έργο της επιτορπής αυτής μα την απόκρυψη πληροφοριών, την απουσία του από συνεδριάσεις σ' την άρνηση για επισκέψεις της ΔΕΕΣ στις ιρακινές φυλακές. Ποιές δράσεις έχει λάβει το Συμβούλιο για να διευκολύνει τη θέση αυτών των 605 αιχμαλώτων πολέμου και ποιά διαβήματα στις ιρακινές αρχές ή άλλα μέτρα σκοπεύει να λάβει για την αντιμετώπιση αυτού του ανθρωπιστικής φύσης προβλήματος;

<SPEAKER ID=246 NAME="Verheugen">
Κύριε βουλευτά, το Συμβούλιο συμμερίζεται την ανησυχία σας για το πρόβλημα των αγνοουμένων, στους οποίους συμπεριλαμβάνονται οι αιχμάλωτοι πολέμου που έπεσαν θύματα της κατάληψης του Κουβέϊτ από τους Ιρακινούς. Στην 55η συνεδρίαση της Επιτροπής Ανθρωπίνων Δικαιωμάτων που έγινε στη Γενεύη από τις 22/3 ως τις 30/4/1999, η Ευρωπαϊκή Ένωση υπέβαλε πρόταση ψηφίσματος, στην οποία καλείται το Ιράκ να συνεργασθεί με τους αντίστοιχους διεθνείς οργανισμούς και να ανακοινώσει πού βρίσκονται οι υπόλοιποι αγνοούμενοι ή ποιά ήταν η τύχη τους.
<P>
Οι οικογένειες όσων πέθαναν ή χάθηκαν όσο ήσαν κρατούμενοι των Ιρακινών θα πρέπει να αποζημιωθούν. Όλοι οι υπήκοοι του Κουβέϊτ ή άλλων κρατών που κρατούνται ακόμη πρέπει να απελευθερωθούν αμέσως. Οι οικογένειες ατόμων που κρατούνται πρέπει να ενημερωθούν για τον τόπο όπου βρίσκονται αυτά, και απαιτούμε επιπλέον από το Ιράκ να παράσχει πληροφορίες για τις θανατικές ποινές αιχμαλώτων πολέμου και κρατουμένων πολιτών, οι οποίες εκτελέσθηκαν, καθώς και να εκδώσει πιστοποιητικά θανάτου για τους αιχμαλώτους πολέμου και τους κρατουμένους πολίτες που έχουν πεθάνει. Δεν μπορώ, νομίζω, να κάνω περισσότερα για την υπόθεση αυτή. Ξέρετε το ίδιο καλά με εμένα ότι δυστυχώς εδώ δεν μπορούμε να εξαναγκάσουμε το Ιράκ να ανταποκριθεί στα συγκεκριμένα αιτήματα.

<SPEAKER ID=247 LANGUAGE="EN" NAME="Collins, Gerard">
Κύριε Πρόεδρε, θα ήθελα να ευχαριστήσω τον Προεδρεύοντα για τις πληροφορίες τις οποίες έδωσε. Καταλήγουμε λοιπόν στο συμπέρασμα ότι, πέρα από την υποβολή ενός σχεδίου ψηφίσματος κατά την 55η συνεδρίαση για τα ανθρώπινα δικαιώματα στην Γενεύη, όπου και διατυπώσαμε τη θέση μας, έκτοτε δεν κάναμε τίποτε άλλο, επειδή δεν έχουμε κανενός είδους πληροφορίες αναφορικά με τους 58 Κουβετιανούς και τις επτά γυναίκες που εστάλησαν σε ιρακινές φυλακές. Σκέφτονται μήπως το Συμβούλιο και η Ευρωπαϊκή Ένωση να ασκήσουν περαιτέρω πίεση στις ιρακινές αρχές σε μια προσπάθεια να αντληθούν τουλάχιστον πληροφορίες για το πόσοι άνθρωποι είναι ζωντανοί, ποιοί είναι αυτοί, ποιά είναι η κατάσταση της υγείας τους, πότε θα αφεθούν ελεύθεροι και βέβαια πόσοι είναι νεκροί; Υπάρχει κάτι θετικό που μπορούμε να κάνουμε σήμερα, εννέα χρόνια αργότερα, το οποίο θα βοηθήσει την κατάσταση;

<SPEAKER ID=248 NAME="Verheugen">
Κύριε βουλευτά, δεν θέλω να σας κρύψω ότι είμαι πολύ απαισιόδοξος ως προς το συγκεκριμένο θέμα. Τόσον καιρό γίνονται ως γνωστόν προσπάθειες, τις οποίες ενίσχυσε η Ευρωπαϊκή Ένωση. Τώρα, στην απάντησή μου, δεν έχω καν αναφέρει όλες τις πρωτοβουλίες που ήδη έχουμε αναλάβει. Υπάρχουν βέβαια πολύ περισσότερες. Υπάρχει επίσης μια νέα πρωτοβουλία στο Συμβούλιο Ασφαλείας των Ηνωμένων Εθνών. Η κατάσταση δεν άλλαξε, και δεν βλέπω ποιά άλλα μέτρα πίεσης μπορούμε να εφαρμόσουμε ακόμη απέναντι σε μια χώρα που ήδη έχει υποστεί τις μεγαλύτερες δυνατές κυρώσεις που βρίσκονται στη διάθεσή μας.

<SPEAKER ID=249 NAME="Πρόεδρος">

<P>
Ερώτηση αριθ. 26 του κ. Per Gahrton (H-0365/99):
<P>
Θέμα: Η διερμηνεία στο Συμβούλιο Το πρακτορείο νέων ΤΤ ανέφερε στις 30.03.1999 ότι στις τρείς από τις τέσσερις φορές οι σουηδοί εκπρόσωποι στο Συμβούλιο αναγκάζονται να προβούν σε διαπραγματεύσεις σε ξένη γλώσσα κατά τη διάρκεια των συνεδριάσεων του οργάνου. Σύμφωνα με πληροφορίες, η διερμηνεία στα αγγλικά, τα γερμανικά και τα γαλλικά καλύπτεται πλήρως. Θα πρέπει να θεωρηθεί ότι η διατύπωση σε άλλη γλώσσα από τη μητρική κατά τη διάρκεια διαπραγματεύσεων αποτελεί σαφές μειονέκτημα. Μπορεί συνεπώς το Συμβούλιο να επιβεβαιώσει ή να διαψεύσει αυτές τις πληροφορίες και να αναφέρει το εάν προβλέπεται η λήψη μέτρων για να διασφαλιστεί ότι τα σουηδικά θα τύχουν ίσης μεταχείρισης όπως οι μεγάλες γλώσσες στην Ένωση και ότι οι σουηδοί εκπρόσωποι θα μπορούν να εκφράζονται στα σουηδικά και να είναι σίγουροι ότι θα υπάρχει αντίστοιχη διερμηνεία;

<SPEAKER ID=250 NAME="Verheugen">
Κύριε Πρόεδρε, κύριε βουλευτή, το Συμβούλιο γνωρίζει αυτά που αναφέρετε ότι μετέδωσε το πρακτορείο ειδήσεων. Δυστυχώς, η είδηση αυτή δεν φέρει ημερομηνία και λέει κάποια γενικά πράγματα για συνεδριάσεις του Συμβουλίου και σουηδική διερμηνεία. Όμως, τα στοιχεία δεν φέρουν ημερομηνία ούτε αναλύονται περισσότερο. Επειδή ειδικά τον τελευταίο καιρό συνεδριάζει ένας σχεδόν ατελείωτος αριθμός ομάδων του Συμβουλίου, η Προεδρία παρ' όλη της την καλή θέληση δεν κατόρθωσε να διαπιστώσει για ποιά συμβούλια και για ποιές ημερομηνίες υποτίθεται ότι πρόκειται. Για τον λόγο αυτό, δεν μπορέσαμε να εξετάσουμε συγκεκριμένα τα δεδομένα που αποτελούν τη βάση της ερώτησης.
<P>
Κατ' αρχήν, θέλω να πω για τη διερμηνεία της σουηδικής γλώσσας ότι υπάρχει ένα πρόγραμμα του Συμβουλίου για την πρόσληψη και εκπαίδευση διερμηνέων της σουηδικής, το οποίο μεταβιβάσθηκε και στη σουηδική κυβέρνηση, καθώς και ότι το συγκεκριμένο πρόγραμμα βρίσκεται ήδη στη φάση της εκτέλεσης.

<SPEAKER ID=251 LANGUAGE="SV" NAME="Gahrton">
Ευχαριστώ για την απάντηση, έστω κι αν δεν ήταν, ίσως, απάντηση ουσιαστικά. Στην ερώτησή μου ανέφερα ότι το Σουηδικό Πρακτορείο Ειδήσεων ΤΤ το ανέφερε αυτό στις 30 Μαρτίου του τρέχοντος έτους. Υποθέτω ότι αυτό στο οποίο αναφέρονται πρέπει να έχει συμβεί λίγο νωρίτερα. Ωστόσο, δεν επρόκειτο για κάποιο μεμονωμένο συμβάν, αλλά, για μία γενική εκτίμηση ότι η σουηδική γλώσσα χρησιμοποιείται σπάνια κατά τις διαπραγματεύσεις των Σουηδών εκπροσώπων στα πλαίσια του Συμβουλίου. Γι' αυτό, είναι περίεργο που το Συμβούλιο δεν γνωρίζει κάτι περισσότερο για ένα θέμα που προκάλεσε πολύ έντονες συζητήσεις στη Σουηδία. Νομίζω ότι έπρεπε να είσαστε καλύτερα ενημερωμένοι πριν έλθετε εδώ για να απαντήσετε σε ερωτήσεις.
<P>
Σε κάθε περίπτωση είναι ένα πολύ σημαντικό θέμα για ένα εκ των κρατών μελών. Υπάρχουν βέβαια πολλές υποψίες ότι είναι εν εξελίξει μία διαδικασία κατάργησης γενικά των μικρότερων γλωσσών στα κοινοτικά πλαίσια. Γι' αυτόν τον λόγο, θα ήταν καλό αν το Συμβούλιο μπορούσε να διαβεβαιώσει με λίγο μεγαλύτερη βαρύτητα ότι όντως δεν συμβαίνει κάτι τέτοιο, ότι δηλαδή υπάρχει μία διαδικασία συστηματικής εκκαθάρισης των μικρότερων γλωσσών και γίνεται εκμετάλλευση του γεγονότος ότι κάποιοι Σουηδοί εκπρόσωποι μπορούν, ίσως, να εκφρασθούν και σε άλλες γλώσσες.

<SPEAKER ID=252 NAME="Verheugen">
Κύριε Πρόεδρε, κύριε βουλευτή, το μόνο που μπορώ να σας πω είναι ότι μέχρι τώρα δεν έχω δει καμία συνεδρίαση του Συμβουλίου, κατά την οποία να μην υπάρχει από την αρχή ως το τέλος σουηδική διερμηνεία. Αν διαθέτετε πληροφορίες για το αντίθετο, θα σας ήμουν ευγνώμων αν τις θέτατε στη διάθεσή μου. Η Προεδρία δεν διαθέτει ανάλογες πληροφορίες, άλλωστε εξετάσαμε την ανακοίνωση τύπου που μνημονεύσατε, χωρίς να μπορέσουμε να διαπιστώσουμε πότε και πού υποτίθεται ότι έγινε αυτό.
<P>
Πέραν τούτου, δεν έχει υποβληθεί στην Προεδρία του Συμβουλίου κανενός είδους διαμαρτυρία από τη Σουηδία για παραμέληση της γλώσσας της στις ομάδες του Συμβουλίου. Έτσι, θα σας συμβούλευα να μην δίνετε οπωσδήποτε βάση σε ανώνυμες ανακοινώσεις κάποιου πρακτορείου ειδήσεων, αλλά στην επίσημη ανακοίνωση που κάνει εδώ η Προεδρία του Συμβουλίου. Αν λοιπόν διαθέτετε κάποιες πληροφορίες, θα σας ήμουν ευγνώμων, και τότε θα εξετάσουμε τί συμβαίνει. Ισχύει η αρχή ότι κανένα κράτος μέλος δεν πρέπει, φυσικά, να μειονεκτεί, επειδή δεν γίνεται διερμηνεία των διαπραγματεύσεων στη γλώσσα του.

<SPEAKER ID=253 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 27 καθίσταται άκυρη.
<P>

<P>
Ερώτηση αριθ. 28 της κ. Marianne Eriksson (H-0368/99):
<P>
Θέμα: Ορισμός Επιτρόπου αρμόδιου για την ισότητα των φύλων Σύμφωνα με τα άρθρα 2, 3, 137(1) και 141 της Συνθήκης του Αμστερνταμ, η ΕΕ θα πρέπει να δώσει μεγαλύτερη σημασία στην ισότητα μεταξύ ανδρών και γυναικών. Ορισμένοι μάλιστα αναφέρουν ότι το συγκεκριμένο θέμα θα πρέπει να τεθεί σε απόλυτη προτεραιότητα. Έχοντας υπόψη το γεγονός αυτό, θα μπορούσε το Συμβούλιο να αναφέρει το πώς προτίθεται να διασφαλίσει ισότητα των φύλων κατά τον ορισμό των νέων μελών της Επιτροπής και ποιά είναι η άποψή του για τον ορισμό Επιτρόπου αρμόδιου για θέματα ισότητας των φύλων;

<SPEAKER ID=254 NAME="Verheugen">
Κυρία βουλευτή, μολονότι το Συμβούλιο - και αυτό το τονίζω ιδιαίτερα εξ αρχής - δίνει πραγματικά μεγάλη βαρύτητα στα μέτρα προώθησης της ισότητας ευκαιριών ανδρών και γυναικών και στη συγκεκριμένη μεταφορά των αναλόγων διατάξεων της Συνθήκης του Αμστερνταμ, πράγμα που ισχύει για όλα τα σωματεία, τους οργανισμούς και τα ιδρύματα που γνωρίζουμε στην Ευρώπη, από το Ευρωπαϊκό Κοινοβούλιο μέχρι την Επιτροπή και επίσης για το ίδιο το Συμβούλιο, πρέπει δυστυχώς να σας παραπέμψω στο γεγονός ότι είναι ευθύνη αποκλειστικά τω κρατών μελών να προτείνουν τα μέλη της Επιτροπής σύμφωνα με τις διατάξεις των συνθηκών και ότι κατά τα άλλα, η κατανομή καθηκόντων εντός της Επιτροπής είναι εσωτερική της υπόθεση. Το Συμβούλιο δεν παίζει εδώ απολύτως κανέναν ρόλο, και δεν λέω καν «δυστυχώς δεν παίζει κανέναν ρόλο». Η κυριότητα της Επιτροπής ως οργάνωσης στον δικό της τομέα αποτελεί ένα σημαντικό μέρος της πολιτικής της ολοκλήρωσης της Ένωσης που δεν θα έπρεπε να διακυβεύουμε υπαγορεύοντας από έξω στην Επιτροπή πώς πρέπει να οργανωθεί.

<SPEAKER ID=255 LANGUAGE="SV" NAME="Eriksson">
Νομίζω ότι είναι, παρ' όλα αυτά, λίγο απογοητευτικό το γεγονός ότι στην τελευταία σύνοδο αυτού του Κοινοβουλίου χρειάζεται να βλέπουμε αυτήν την παθητικότητα όσον αφορά το θέμα του συντονισμού, κάτι που, κατά τα άλλα, το Συμβούλιο υπερθεματίζει. Η απάντηση δεν με ικανοποίησε ουδόλως. Θεωρώ ότι το Συμβούλιο θα μπορούσε, έπειτα από όλη αυτήν την κριτική που πάντως του ασκείται για το γεγονός ότι δεν γίνεται τίποτα στο θέμα της ισότητας, να είναι περισσότερο δραστήριο και να αναλάβει πρωτοβουλίες για διαβουλεύσεις και να μεριμνήσει ώστε οι γυναίκες να είναι περισσότερες από, σύμφωνα με τις διαδόσεις που κυκλοφορούν τώρα, τρείς, ή ίσως τέσσερεις. Είναι αρκετά τρομακτικό, αν ληφθεί υπόψη ότι μπαίνουμε σε μία νέα χιλιετία η οποία θα είναι, όπως λένε όλοι, κάτι πραγματικά καινούριο κι όμως, βρισκόμαστε ενώπιον μίας παλαιάς κατάστασης.
<P>
Σκέφτηκα επίσης να πληροφορηθώ αν γενικά έχει συζητηθεί πώς πραγματικά θα προαχθεί ενεργά η ισότητα αφού τεθεί σε ισχύ η Συνθήκη του Αμστερνταμ, όταν όλες οι ομάδες, συμπεριλαμβανομένων των γυναικών, συγκρούονται για το άρθρο 13 - το άρθρο ενάντια στις διακρίσεις.

<SPEAKER ID=256 NAME="Verheugen">
Κυρία βουλευτή, έχω μεγάλη κατανόηση για τον εκνευρισμό σας και για την παρατήρηση που κάνατε, όμως το Συμβούλιο δεν θα αφεθεί να παρασυρθεί ούτε από μέλη του Κοινοβουλίου σε προσβολή των συνθηκών. Οι συνθήκες είναι σαφείς στο σημείο αυτό. Το Συμβούλιο δεν πρέπει να ασκήσει επιρροή στο συγκεκριμένο ζήτημα.

<SPEAKER ID=257 LANGUAGE="FI" NAME="Hautala">
Αξιότιμε κύριε Πρόεδρε, ο υφυπουργός Verheugen συμπεριφέρεται ως ο καλύτερος διπλωμάτης, δεν αναφέρεται καθόλου στο ότι ο Πρόεδρος του Συμβουλίου μπορεί βεβαίως να διεξαγάγει διαπραγματεύσεις με τα κράτη μέλη ώστε αυτά να ορίσουν σε ισόρροπη αναλογία γυναίκες και άνδρες υποψηφίους για την Επιτροπή. Αξιότιμε κύριε υφυπουργέ, ίσως έχετε παρατηρήσει ότι το Ευρωπαϊκό Κοινοβούλιο δήλωσε στις 23 Μαρτίου ότι απαιτεί να υπάρχουν εμφανώς περισσότερες γυναίκες στην επόμενη Επιτροπή από τη σημερινή. Σας ερωτώ: δεν παραδέχεστε καθόλου την -ευθύνη σας για αυτό το θέμα; Μπορείτε να προωθήσετε εμφανώς αυτό το στόχο διαπραγματευόμενος με τα κράτη μέλη. Ακόμα και ο νέος Πρόεδρος της Επιτροπής κ. Prodi έμαθε ήδη ότι εδώ στο Κοινοβούλιο είμαστε σοβαροί. Σήμερα δήλωσε στη συνέντευξη τύπου ότι θα λάβει υπόψη του αυτό το θέμα. Θα μπορούσατε να συνεργαστείτε μαζί του. Όμως, σκοπεύετε να διαπραγματευτείτε με τα κράτη μέλη;

<SPEAKER ID=258 NAME="Verheugen">
Κυρία βουλευτή, με παρεξηγείτε λέγοντας ότι η απάντησή μου είναι διπλωματική. Σκόπευα να είναι κάθε άλλο παρά διπλωματική. Ήθελα να διασαφηνίσω ότι δεν είναι δυνατόν το Συμβούλιο να διεκδικεί αρμοδιότητες που δεν έχει, όσο ευγενικό και σωστό να είναι ένα πολιτικό μέλημα. Το ίδιο ισχύει και για την Προεδρία. Τα πράγματα δεν είναι όπως νομίζετε. Η Προεδρία δεν έχει τη δυνατότητα διαπραγμάτευσης με τα κράτη μέλη ως προς το ποιούς θα στείλουν στις Βρυξέλλες ως μέλη της Επιτροπής. Τη δυνατότητα αυτή την έχει ο Πρόεδρος της Επιτροπής, του οποίου σήμερα επικυρώσατε τον διορισμό, και αυτός ο Πρόεδρος της Επιτροπής, που επελέγη και σύμφωνα με το κριτήριο αν μπορεί πραγματικά να ασκήσει αποτελεσματικά τα δικαιώματά του, επιδιώκει τον στόχο που αναφέρατε. Η Προεδρία παρακολουθεί το ζήτημα με μεγάλη συμπάθεια, δυστυχώς όμως δεν μπορεί να κάνει το παραμικρό. Εφ' όσον η Προεδρία ανήκει σε ένα κράτος που μπορεί να ορίσει δύο Επιτρόπους, μπορεί μόνο να διασφαλίσει την τήρηση της αρχής που απαιτείτε από τη δική της χώρα. Όμως, αυτό δυστυχώς δεν μπορώ να το πω καν για τη Σουηδία, διότι η χώρα αυτή ορίζει έναν μόνο Επίτροπο και είναι στην προκειμένη περίπτωση δύσκολο να το επιβάλει κανείς αυτό.

<SPEAKER ID=259 NAME="Πρόεδρος">

<P>
Ερώτηση αριθ. 29 του κ. Jonas Sjφstedt (H-0369/99):
<P>
Θέμα: Προστασία της διαβίβασης πληροφοριών Πριν την παραίτηση της Επιτροπής, ο οικονομικός ελεγκτής, κ. Paul van Buiteren, τέθηκε σε διαθεσιμότητα με περικοπή των αποδοχών του κατά το ήμισυ. Κατόπιν τούτου του προσεφέρθη νέα θέση σε άλλη υπηρεσία της Επιτροπής. Αυτή αλλά και άλλες παρεμφερείς περιπτώσεις θέτουν το ερώτημα του εάν θα έπρεπε να παραχωρηθεί σε υπαλλήλους της Επιτροπής η ελευθερία της διαβίβασης πληροφοριών, δικαίωμα που στη Σουηδία διασφαλίζεται από το σύνταγμα.
<P>
Θεωρεί το Συμβούλιο ότι το θέμα της ελευθερίας της διαβίβασης πληροφοριών για τους υπαλλήλους της Επιτροπής θα μπορούσε να αποτελέσει αντικείμενο συζήτησης υπό το φως των γεγονότων που προηγήθηκαν της παραίτησης της Επιτροπής;

<SPEAKER ID=260 NAME="Verheugen">
Κύριε Πρόεδρε, παρουσιάστηκε μια μικρή σύγχυση. Πρόκειται για τον κ. van Buitenen, έτσι δεν είναι; Αυτή δεν είναι η ερώτηση;

<SPEAKER ID=261 NAME="Πρόεδρος">
Είναι η ερώτηση αριθ. 29 και αναφέρεται στην προστασία της διαβίβασης πληροφοριών.
<P>
Αλλά ο κύριος Sjφstedt όντως αναφέρεται στον κύριο Paul Van Buiteren.

<SPEAKER ID=262 NAME="Verheugen">
Ως προς το ερώτημα του κ. βουλευτού πρέπει να υπογραμμισθεί εδώ ότι η εσωτερική οργάνωση της Επιτροπής είναι αποκλειστικά δική της υπόθεση. Σε ό, τι αφορά το Συμβούλιο, ποτέ δεν κλήθηκε να ενεργήσει σε περίπτωση σαν κι αυτήν που αναφέρει στο ερώτημά του ο κ. βουλευτής. Αντιθέτως, σε σπάνιες ευτυχώς περιπτώσεις, η διοίκηση του Συμβουλίου θεώρησε ότι έχει υποχρέωση να αντιμετωπίσει με αυστηρότητα υπαλλήλους που δεν έδειξαν σεβασμό στους επαγγελματικούς κανόνες συμπεριφοράς που επιβάλλονται κατά την άσκηση των καθηκόντων τους.

<SPEAKER ID=263 LANGUAGE="SV" NAME="Sjφstedt">
Θέλω να ευχαριστήσω το Συμβούλιο για την απάντηση που έλαβα. Θεωρώ ότι το θέμα που αφορά το δικαίωμα των υπαλλήλων να εφιστούν την προσοχή στις ατασθαλίες και να τις κατακρίνουν δημοσίως δεν είναι ένα εσωτερικό θέμα που αφορά τους κανονισμούς σε σχέση με το προσωπικό κ.λ.π. αλλά, είναι ένα θέμα αρχών που αφορά τη διαφάνεια.
<P>
Αρχίζει σύντομα μία νέα Διακυβερνητική Διάσκεψη που θα παρέχει δυνατότητες για περαιτέρω ενίσχυση της διαφάνειας στην Ένωση, κάτι που ήδη άρχισε με τους κανονισμούς για την πρόσβαση στα έγγραφα. Μία τέτοια δυνατότητα είναι βέβαια η ενίσχυση του δικαιώματος των υπαλλήλων να εφιστούν την προσοχή στις ατασθαλίες και να ασκούν κριτική, ώστε να μην τους αναγκάζουν να σιωπούν ή να τους επιβάλλονται ποινές, όπως έγινε στην Επιτροπή. Θα επιθυμούσα πολύ να ακούσω τη θέση του Συμβουλίου επ' αυτού, δηλαδή αν μπορεί να αποτελέσει μία περαιτέρω ανάπτυξη της διαφάνειας στην Ευρωπαϊκή Ένωση.

<SPEAKER ID=264 NAME="Verheugen">
Το Συμβούλιο δεν μπορεί να εκφέρει γνώμη για την εσωτερική οργάνωση της Επιτροπής. Αυτό αποτελεί υπόθεση της ίδιας της Επιτροπής. Το Συμβούλιο θα μπορούσε να εκφέρει γνώμη για το συγκεκριμένο ζήτημα αν το περιστατικό είχε συμβεί στον τομέα του δικού του προσωπικού. Εδώ όμως δεν συμβαίνει αυτό. Δεν έχει εμφανισθεί παρόμοιο πρόβλημα στον τομέα του Συμβουλίου. Δεν μπορώ ούτε καν να το κρίνω, διότι φυσικά το Συμβούλιο δεν διαθέτει προσωπικούς ή πειθαρχικούς φακέλους των συνεργατών της Επιτροπής. Μου είναι εντελώς αδύνατον να κρίνω τί συνέβη πραγματικά εκεί. Πρέπει να απευθύνετε την ερώτηση αυτή στην Επιτροπή. Αλλωστε, αυτή η δυνατότητα υπάρχει. Το Συμβούλιο δεν μπορεί να πει τίποτα σχετικά.

<SPEAKER ID=265 NAME="Πρόεδρος">
Ευχαριστώ πολύ, κύριε Verheugen. Ελπίζω να έχουμε επαναφέρει τον συντονισμό μεταξύ Κοινοβουλίου και Συμβουλίου γιατί τώρα σας προτείνω να απαντήσετε στην ερώτηση αριθ. 30.
<P>

<P>
Ερώτηση αριθ. 30 του κ. Bernd Posselt (H-0372/99):
<P>
Θέμα: Συμφωνία με την Κροατία Κατόπιν των σημαντικών ζημιών που έχει υποστεί η οικονομία και ο τουρισμός της Κροατίας λόγω των πολεμικών επιχειρήσεων και της στρατιωτικής απειλής κατά της χώρας, θα συνέβαλε η σύναψη μιας εμπορικής συμφωνίας και συμφωνίας συνεργασίας για την Κροατία στη σταθεροποίηση της ευρύτερης περιοχής. Πού βρίσκονται σήμερα τα πράγματα όσον αφορά την ανάθεση εντολής διαπραγματεύσεων στην Επιτροπή;

<SPEAKER ID=266 NAME="Verheugen">
Κύριε Πρόεδρε, σχετικά με μία ενδεχόμενη αναβάθμιση των συμβασιακών σχέσεων μεταξύ ΕΕ και Κροατίας πιστεύω ότι ο βουλευτής γνωρίζει πως αυτό γίνεται στο πλαίσιο της περιφερειακής προσέγγισης της ΕΕ, όπως καθορίζεται στα πορίσματα του Συμβουλίου Γενικών Υποθέσεων της 29ης Απριλίου 1997. Το Συμβούλιο εξετάζει ετησίως την εκπλήρωση των σχετικών απαιτήσεων.
<P>
Κατά την τελευταία εξέταση βάσει των δεδομένων της 9ης Νοεμβρίου 1998, το Συμβούλιο κατέληξε στο συμπέρασμα ότι η Κροατία θα εξακολουθήσει να έχει αυτόνομο εμπορικό προτιμησιακό καθεστώς, οι προϋποθέσεις όμως για ενίσχυση από το πρόγραμμα PHARE δεν έχουν ακόμη εκπληρωθεί και οι διαπραγματεύσεις για μια εμπορική συμφωνία και συμφωνία συνεργασίας θα ήταν επίσης πρόωρες. Οποιαδήποτε βελτίωση των σχέσεων, άρα και ενδεχόμενες μελλοντικές διαπραγματεύσεις για μια εμπορική συμφωνία και συμφωνία συνεργασίας, θα εξαρτηθεί από τις περαιτέρω προόδους της Κροατίας κατά την εκπλήρωση των απαιτήσεων που έχουν τεθεί ως προς τις προϋποθέσεις. Δεν μπορώ να προβλέψω αυτήν τη στιγμή πότε θα γίνει ο επόμενος έλεγχος εκπλήρωσης των προϋποθέσεων.
<P>
Σχετικά με την ευρύτερη ερώτησή σας για τη σταθερότητα στην περιοχή γενικά, το Συμβούλιο συμφώνησε στις 26/27 Απριλίου 1999 να αρχίσει την προετοιμασία ενός συμφώνου σταθερότητας για τη Νοτιοανατολική Ευρώπη. Η επεξεργασία του γίνεται εντατικά στην ΕΕ. Διεξάγεται σε συνεργασία με τους αντίστοιχους διεθνείς οργανισμούς και περιφερειακές πρωτοβουλίες και ιδιαίτερα με τα κράτη της περιοχής, με σκοπό αρχικά να διεξαχθεί σε επίπεδο ανωτάτων υπαλλήλων μια διάσκεψη για το σύμφωνο σταθερότητας για τη Νοτιοανατολική Ευρώπη, την οποία θα συγκαλέσει η Προεδρία της Ευρωπαϊκής Ένωσης στη Βόννη στις 27 Μαϊου 1999.
<P>
Το σύμφωνο σταθερότητας θα προσφέρει σε όλες τις βαλκανικές χώρες μια συγκεκριμένη προοπτική σταθερότητας και ενσωμάτωσης στις ευρωατλαντικές δομές. Κύριε βουλευτή, την επόμενη εβδομάδα θα επισκεφθώ ο ίδιος την Κροατία ως εκπρόσωπος της Προεδρίας, προκειμένου να συζητήσω με το κοινοβούλιο και τα κόμματα αυτής της χώρας για την ανάπτυξη των σχέσεων μεταξύ ΕΕ-Κροατίας.

<SPEAKER ID=267 LANGUAGE="DE" NAME="Posselt">
Ευχαριστώ πολύ, κ. Πρόεδρε του Συμβουλίου, γι' αυτήν την πολύ διεξοδική και ενημερωτική απάντηση. Παρ' όλα αυτά, θέλω να κάνω μια συμπληρωματική ερώτηση. Είπατε ότι στις 9 Νοεμβρίου ελήφθη μια απόφαση στο πλαίσιο του εξαμηνιαίου ελέγχου. Αν όμως υπολογίζω σωστά, από τότε πέρασε μισός χρόνος και είπατε ότι δεν μπορείτε να προβλέψετε πότε θα γίνει ο επόμενος εξαμηνιαίος έλεγχος. Γι' αυτό, ήθελα να ρωτήσω αν κατάλαβα κάτι λάθος ή αν μετατοπίστηκε το χρονοδιάγραμμα. Δεύτερον, ήθελα να ρωτήσω το εξής: μετά τις 9 Νοεμβρίου έγινε κάτι σημαντικό, συγκεκριμένα ο πόλεμος στο Κοσσυφοπέδιο, που άλλαξε βέβαια ριζικά τα πράγματα. Θεωρώ ότι η Κροατία πρέπει μεν να εκπληρώνει όρους - και άλλωστε έχει ήδη εκπληρώσει πολλούς, ενώ υπολείπονται μερικοί -ότι όμως δεν υπάρχει λόγος να αντιμετωπίσουμε την Κροατία πιο αρνητικά σε σχέση με τις συμφωνίες από ότι π.χ. την Αλβανία ή τη Μακεδονία, που είναι και αυτές χώρες πολύ ασταθείς και προβληματικές, ενώ η Κροατία είναι μια αναπτυσσόμενη δημοκρατία. Αυτή είναι η γνώμη μου, αλλά το συγκεκριμένο μου ερώτημα είναι το εξής: Πότε θα ληφθούν οι επόμενες αποφάσεις;

<SPEAKER ID=268 NAME="Verheugen">
Κύριε συνάδελφε, για την συμπληρωματική σας ερώτηση πρέπει να πω ότι πράγματι έχει καθυστερήσει η Επιτροπή. Θα λάβω την ερώτησή σας ως αφορμή για να επιτύχω την τήρηση του εξαμηνιαίου ρυθμού εκ μέρους της Επιτροπής. Όσον αφορά το δεύτερο ερώτημα, σκοπός ακριβώς της επίσκεψής μου στην Κροατία είναι να διαπιστώσω αν αυτό που είπατε είναι σωστό. Ευχαρίστως θα σας ενημερώσω άμεσα και εμπιστευτικά για τα αποτελέσματα μετά από τις συζητήσεις μου στο Ζάγκρεμπ.

<SPEAKER ID=269 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 31 καθίσταται άκυρη.
<P>
Κύριε Προεδρεύων του Συμβουλίου, επικαλούμαι την γενναιοδωρία σας. Στην τελευταία συνάντησή μας είχατε ζητήσει να τελειώσουμε 10 λεπτά νωρίτερα. Τώρα εγώ σας ζητώ να τελειώσουμε ένα λεπτό αργότερα και να δώσετε την τελευταία σας απάντηση για σήμερα, και εκ μέρους της γερμανικής Προεδρίας του Συμβουλίου, στην ερώτηση αριθ. 32.
<P>

<P>
Ερώτηση αριθ. 32 του κ. Brian Crowley (H-0377/99):
<P>
Θέμα: Εγγραφή 1 % του ΕΚΤ για κεφάλαια κοινωνικού χαρακτήρα Στο πλαίσιο της μεταρρύθμισης των Διαρθρωτικών Ταμείων, προτίθεται το Συμβούλιο να παράσχει διαβεβαιώσεις ότι η πρόταση της Επιτροπής να εγγραφεί 1 % του ΕΚΤ για κεφάλαια κοινωνικού χαρακτήρα θα διατηρηθεί, δεδομένης της σημασίας της παροχής ταχείας πρόσβασης των ΜΚΟ σε ενισχύσεις του ΕΚΤ και λαμβάνοντας υπόψη επίσης τη θετική πείρα που έχει αποκομισθεί από αυτόν τον τύπο χρηματοδότησης στο πλαίσιο του «προγράμματος Ειρήνης και Συμφιλίωσης» στη Βόρεια Ιρλανδία;

<SPEAKER ID=270 NAME="Verheugen">
Κύριε Πρόεδρε, αυτό το πρόβλημα γο έχουμε όλο το βράδυ. Έχω εντελώς διαφορετικούς αριθμούς από εσάς, αυτό είναι που δυσκολεύει τόσο τα πράγματα. Όμως το βρήκα, επειδή εδώ επάνω γράφει το όνομα του κ. Brian Crowley.
<P>
Κύριε βουλευτή, θέλω απαντώντας την ερώτησή σας να παραμέμψω στην κοινή θέση του Συμβουλίου που έγινε δεκτή στις 14 Απριλίου και μεταβιβάσθηκε την ίδια μέρα στο Ευρωπαϊκό Κοινοβούλιο. Εκεί, το Συμβούλιο τάχθηκε εναντίον ενός ελαχίστου ποσοστού 1 % του ΕΚΤ για μικρές ενισχύσεις στις ΜΚΟ. Η αντίστοιχη πρόταση της Επιτροπής δεν θεωρήθηκε από το Συμβούλιο αρκετά ελαστική και αντικαταστάθηκε από τη διατύπωση «ένα ανάλογο ποσόν». Το Συμβούλιο σκοπεύει όμως να προβεί σε τροποποίηση της κοινής του θέσης, η οποία θα προβλέπει τη δυνατότητα συγχρηματοδότησης των συμπληρωματικών αυτών ποσών κατά 100 %. Με τον τρόπο αυτό θα δημιουργείτο ένα κίνητρο για τη χρησιμοποίηση κονδυλίων του ΕΚΤ με στόχο την ενίσχυση των μη κυβερνητικών οργανώσεων.

<SPEAKER ID=271 LANGUAGE="EN" NAME="Crowley">
Κύριε Πρόεδρε, θα ήθελα να ευχαριστήσω τον Προεδρεύοντα για την απάντησή του. Ωστόσο, με ανησυχεί κάπως το γεγονός ότι υπήρξε αλλαγή αποκλειστικά επί της κοινής θέσης. Ο λόγος για τον οποίο επιδιώξαμε το 1 % του ΕΚΤ να προορίζεται για τέτοιου είδους ενέργειες, οφείλεται στο ότι φοβόμασταν ότι, αν το Συμβούλιο ήταν αυτό που θα έπρεπε να αποφασίζει, δεν θα διατίθεντο χρήματα στους ΜΚΟ, ως επίσης και για άλλους λόγους. Εργαζόμαστε βασιζόμενοι στην εμπειρία που έχουμε ήδη από το ειρηνευτικό πρόγραμμα και το πρόγραμμα συμφιλίωσης στην Βόρειο Ιρλανδία, καθώς και στηριζόμενοι σε μερικά από τα περιβαλλοντικά προγράμματα, τα οποία είχαν μεγάλη επιτυχία στις περιοχές όπου οι ΜΚΟ σημείωσαν πρόοδο και βοηθήθηκαν από χρηματοδότηση της Ευρωπαϊκής Ένωσης. Φοβόμαστε ότι τα ποσά αυτά δεν θα τους δοθούν στο μέλλον. Θα μπορούσε ο ασκών την προεδρία να μας εγγυηθεί ότι παρόλο που το Κοινοβούλιο δεν είναι σύμφωνο με το 1 %, θα δεσμευτεί οριστικά για την διάθεση κάποιου ποσοστού, όταν ισχύσει το νέο ΕΚΤ;

<SPEAKER ID=272 NAME="Verheugen">
Κύριε βουλευτή, φυσικά δεν μπορώ να σας εγγυηθώ κάτι τέτοιο. Αλλωστε το ξέρετε, επειδή αυτό θα σήμαινε αναίρεση της υφιστάμενης απόφασης του Συμβουλίου. Ευχαρίστως θα επαναλάβω τα επιχειρήματά σας στο Συμβούλιο και θα εξετάσουμε ξανά αν μπορούμε να ανταποκριθούμε σε αυτά. Σας λέω όμως ότι δεν συμφωνώ καθόλου με την εκτίμησή σας. Θεωρώ ότι η διατύπωση που επέλεξε το Συμβούλιο μάλλον αυξάνει παρά περιορίζει τις δυνατότητες της ενίσχυσης που επιθυμείτε.

<SPEAKER ID=273 NAME="Πρόεδρος">
Ευχαριστώ πολύ, κύριε Verheugen.
<P>
Κυρίες και κύριοι, δεδομένου ότι ο χρόνος της Ώρας των Ερωτήσεων προς το Συμβούλιο έληξε, οι ερωτήσεις αριθ. 33 έως 39 θα απαντηθούν γραπτώς.
<P>
Αποχαιρετούμε την Ώρα των Ερωτήσεων προς το Συμβούλιο αυτής της κοινοβουλευτικής περιόδου και τον κύριο Verheugen, ευχαριστώντας τον για τη συνεργασία του. Παρά τον αποσυντονισμό σε κάποιες στιγμές, υπήρχε συνεχώς θέληση για συντονισμό. Σας ευχόμαστε ότι καλύτερο.
<P>
Η Ώρα των Ερωτήσεων προς το Συμβούλιο έληξε.
<P>
Η συνεδρίαση διακοπείσα στις 19.07, επαναλαμβάνεται στις 21.00

<CHAPTER ID=10>
Ατζέντα 2000 (συνέχεια)
<SPEAKER ID=274 NAME="Funke">
Κυρία Πρόεδρε, αξιότιμοι κυρίες και κύριοι, κυρία Επίτροπε, χαίρομαι που απόψε μπορώ να συμμετέχω στην τελική συζήτηση του Κοινοβουλίου, σχετικά με το μεταρρυθμιστικό έργο που ονομάζεται Ατζέντα 2000. Σήμερα το απόγευμα οι εισηγητές των εκθέσεων και ο Επίτροπος κατέθεσαν τις γνωμοδοτήσεις τους, ενώ απόψε εσείς κυρίες και κύριοι θα συνεχίσετε επί του θέματος με μια γενική συζήτηση. Κατόπιν, με την αυριανή ψηφοφορία οι πολιτικές διαβουλεύσεις του Ευρωπαϊκού Κοινοβουλίου σχετικά με την Ατζέντα θα ολοκληρωθούν. Θα μπορούσε κανείς να πει ότι θα ολοκληρωθούν άψογα, αφού το Ευρωπαϊκό Κοινοβούλιο συμφωνώντας με τις προτάσεις για την Ατζέντα θα θέσει σε αυτή την τελευταία συνεδρίαση της κοινοβουλευτικής περιόδου, η οποία ταυτόχρονα αποτελεί και την τελευταία συνεδρίαση της γερμανικής προεδρίας, τα θεμέλια για την μελλοντική ανάπτυξη της Ευρωπαϊκής Ένωσης, καθώς και της μελλοντικής κοινής γεωργικής πολιτικής. Με την εν λόγω απόφαση όμως, φθάνει επίσης στο τέλος της μια συζήτηση που επί δύο χρόνια απασχόλησε τόσο την πολιτική όσο και το σύνολο των επαγγελματιών σε όλα τα κράτη μέλη.
<P>
Από την άνοιξη του 1997 που η Επιτροπή κατέθεσε την ανακοίνωσή της με τον προγραμματικό τίτλο «Ατζέντα 2000 - Μια ισχυρότερη και διευρυμένη Ένωση», έχουμε καταβάλει εντατικές προσπάθειες για τον επαναπροσανατολισμό της κοινής γεωργικής πολιτικής. Επ' αυτού το Ευρωπαϊκό Κοινοβούλιο, και θα ήθελα να το τονίσω ιδιαίτερα αυτό, ζήτησε από την αρχή ξεκάθαρα να έχει λόγο. Με τα ψηφίσματά του, αλλά προ πάντων και με τον καθορισμό και θέσεων ως προς το περιεχόμενο, το Κοινοβούλιο απαίτησε για λογαριασμό του ένα διαμορφωτικό ρόλο στην εν λόγω διαδικασία. Έτσι αύριο που θα καταθέσετε τη γνωμοδότησή σας σχετικά με τις αποφάσεις των υπουργών γεωργίας και των αρχηγών κρατών και κυβερνήσεων, θα ψηφίσετε ένα μεταρρυθμιστικό έργο το οποίο θα φέρει ολοφάνερα και την σφραγίδα του Ευρωπαϊκού Κοινοβουλίου. Ακόμη και στην περίπτωση που ίσως κάποιος επιθυμούσε στον έναν ή στον άλλο τομέα τη λήψη αποφάσεων που να προχωρούν σε μεγαλύτερο βάθος, ωστόσο θα πρέπει να αναγνωρίσουμε το γεγονός ότι η εν λόγω μεταρρύθμιση ανταποκρίνεται στις απαιτήσεις που ετέθηκαν. Θα αναφέρω τέσσερεις ουσιαστικούς τομείς.
<P>
Αναφορικά με τον γεωργικό προϋπολογισμό, στο χρονικό διάστημα από το 2000 έως το 2006 πρόκειται να διατεθεί το μέγιστο ποσό των 297 δισεκατομμυρίων ευρό. Έτσι οι δαπάνες για τον γεωργικό τομέα θα περιοριστούν πραγματικά στα σημερινά επίπεδα. Με τη μεταρρύθμιση της κοινής γεωργικής πολιτικής και με τις προενταξιακές ενισχύσεις, η Κοινότητα προπαρασκευάζεται και στον γεωργικό τομέα για μια διεύρυνση προς ανατολάς. Ο εντονότερος προσανατολισμός της κοινής γεωργικής πολιτικής προς την αγορά και το περιβάλλον δίνει τη δυνατότητα στην Κοινότητα να ακολουθήσει μια επιθετική στρατηγική στον επικείμενο κύκλο των διαπραγματεύσεων με τον ΠΟΕ. Έτσι μπορεί επίσης να υπερασπιστεί κατηγορηματικά το ευρωπαϊκό γεωργικό πρότυπο με τις υψηλές προδιαγραφές που διαθέτει αναφορικά με την ποιότητα, την ασφάλεια και την προστασία.
<P>
Τα μέτρα για την προώθηση της ανάπτυξης της υπαίθρου έχουν σαφώς διευρυνθεί και μπορούν έτσι στη συνέχεια να αναχθούν σε ένα δεύτερο πυλώνα της κοινής γεωργικής πολιτικής.
<P>
Το γεγονός ότι οι διαπραγματεύσεις σχετικά με το μέρος της Ατζέντα που αναφέρεται στη γεωργία μπόρεσαν να ολοκληρωθούν με επιτυχία, αν λάβουμε υπόψιν μας την πολυπλοκότητα του θέματος και τα αντικρουόμενα συμφέροντα που είναι φυσικό να εκδηλωθούν πάνω σε αυτό, ακόμη και ανάμεσα στα κράτη μέλη, δεν θα πρέπει να θεωρείται ως κάτι αυτονόητο, σύμφωνα με την τελική μου εντύπωση.
<P>
Είναι το αποτέλεσμα σκληρής δουλειάς και προ πάντων, όπως πιστεύω, μιας πρότυπης μόνιμα επoικοδομητικής και διαπνεόμενης από εμπιστοσύνη διασυνεργασίας ανάμεσα στο Κοινοβούλιο, στην Επιτροπή και στο Συμβούλιο.Ήδη από την αρχή ήταν προσωπικό μου μέλημα να προωθηθεί ο διάλογος ανάμεσα στο Κοινοβούλιο και στο Συμβούλιο συμπεριλαμβάνοντας και την Επιτροπή. Ίσως συμφωνήσετε μαζί μου ότι με την άτυπη διαδικασία διαβούλευσης αναπτύξαμε ένα όργανο το οποίο απεδείχθη κατά τη διάρκεια των τελευταίων μηνών ότι λειτουργεί κατά πρότυπο τρόπο. Επιπρόσθετα στη διαδικασία που καθορίζεται στη συνθήκη, πραγματοποιήθηκε μια τακτική ανταλλαγή πληροφοριών, οι οποίες κράτησαν εσάς κυρίες και κύριοι ενήμερους σχετικά με τις τρέχουσες σκέψεις που διατυπώνονται στο Συμβούλιο. Ενώ από την άλλη, οι υπουργοί γεωργίας ήταν πάντα πλήρως ενήμεροι σχετικά με τις απόψεις και τη στάση σας. Θα ήθελα επίσης να προσθέσω κατηγορηματικά ότι η θέση του Ευρωπαϊκού Κοινοβουλίου ήταν για μένα, ως προέδρου του Συμβουλίου, κατά τις διαπραγματεύσεις ένα πολύ σημαντικό επιπλέον στοιχείο στο πλαίσιο της προσπάθειας για την εξεύρεση λύσεων.
<P>
Βρισκόμαστε στο τέλος ενός μακρού - και ας μην το κρύβουμε - ενίοτε και κοπιαστικού δρόμου. Πιστεύω ότι πήραμε μια απόφαση με γνώση και συνείδηση, που θα αποδειχθεί ωφέλιμη στην Ευρώπη και στους πολίτες της. Αυτό είναι ασφαλώς ένα κοινό επίτευγμα και ελπίζω ότι θα μας οδηγήσει και σε μια κοινή επιτυχία.
<P>
Θα ήθελα να ευχαριστήσω όλους για την υποστήριξη και την εμπιστοσύνη που μου έδειξαν. Αναφέρομαι ιδιαίτερα στον Επίτροπο κύριο Fischler στη διάρκεια των διαπραγματεύσεων. Θα ήθελα να τονίσω κατηγορηματικά ότι η συνεργασία αυτή που εξελίχθηκε μέσα σε πλαίσιο εμπιστοσύνης μου επεφύλαξε εξαιρετική χαρά, παρά τις πολλές ώρες εργασίας, που διάρκεσαν ακόμη και βράδια. Θα ήθελα επίσης να ευχαριστήσω και όσους συναδέλφους συμμετείχαν κάθε φορά στις εργασίες. Παρά τις όσες διαφωνίες, τις οποίες εξομαλύναμε, υπήρχε πάντα μια σαφής κοινή προσπάθεια να καταλήξουμε σε αποφάσεις. Προ πάντων όμως, ο τρόπος με τον οποίο αγωνιστήκαμε μεταξύ μας, μιλά από μόνος του. Νομίζω ότι από όλους έχει χαρακτηριστεί ως πρέπων και φιλικός, αυτό το κατάλαβα και από τις αντιδράσεις των διαφόρων συμμετεχόντων.

<SPEAKER ID=275 NAME="Πρόεδρος">
Δεν ανήκει στο προεδρείο να διατυπώσει παρατηρήσεις για την ουσία των όσων είπατε, αλλά νομίζω ότι ανήκει στο προεδρείο να ευχαριστήσει και εσάς και τους συναδέλφους σας της γερμανικής Προεδρίας γιατί νομίζω ότι πάντοτε δείξατε ένα σεβασμό και μια διάθεση συνεργασίας και είχατε μια πραγματική εντατική παρουσία σ'αυτή την αίθουσα. Αυτό τουλάχιστον οφείλουμε να σας το αναγνωρίσουμε και σας ευχαριστούμε γι' αυτό.

<SPEAKER ID=276 LANGUAGE="ES" NAME="Jovι Peres">
Κύριε Πρόεδρε, η εφαρμογή των συμφωνιών του Βερολίνου θα επιφέρει ένταση στη διαδικασία εξαφάνισης των γεωργικών εκμεταλλεύσεων και την καταστροφή της απασχόλησης, διαδικασία η οποία ξεκίνησε με τη μεταρρύθμιση του 1992. Επιπλέον, η εν λόγω διαδικασία θα επηρεάσει περισσότερο τις μικρομεσαίες γεωργικές εκμεταλλεύσεις, ως συνέπεια της μείωσης των τιμών, η οποία αντισταθμίζεται μόνο μερικώς από τις ενισχύσεις εισοδήματος.
<P>
Από την άλλη, και αυτό κατά τη γνώμη της ομάδας μου είναι το χειρότερο, δεν έχουν εφαρμοσθεί τα μέτρα για τη διόρθωση των υφισταμένων ανισορροπιών μεταξύ των μεσογειακών και ηπειρωτικών παραγωγών, καθώς και μεταξύ μικρών και μεγάλων εκμεταλλεύσεων. Αυξάνονται οι χρηματοδοτήσεις οι οποίες αφορούν τις ηπειρωτικές παραγωγές, ενώ παραμένουν παγωμένες αυτές που αντιστοιχούν στις μεσογειακές παραγωγές.
<P>
Από την άλλη ο μηχανισμός που εγκρίθηκε στο Βερολίνο θα έχει ιδιαίτερα αρνητικές επιπτώσεις στον κοινωνικό ιστό της υπαίθρου.
<P>
Πραγματικά, περιμένουν η Επιτροπή και το Συμβούλιο να αντισταθμιστεί αυτός ο αντίκτυπος από τα άτολμα μέτρα ανάπτυξης της υπαίθρου; Τα μέτρα που προτείνονται σχετικά με την ανάπτυξη της υπαίθρου θα εφαρμοσθούν προτιμησιακώς στα πλουσιότερα κράτη μέλη και συνεπώς εκεί που έχει λιγότερη σπουδαιότητα ο αγροτικός πληθυσμός. Επιπλέον, η πρόταση της Επιτροπής θα εξαιρέσει τις εκμεταλλεύσεις οπωροκηπευτικών από τις παροχές που προκύπτουν από τα μέτρα ανάπτυξης της υπαίθρου.
<P>
Δεν μπορώ να μην εκφράσω την έκπληξή μου ενώπιον του γεγονότος ότι η Επιτροπή Γεωργίας και Ανάπτυξης της Υπαίθρου αυτού του Κοινοβουλίου απέρριψε μια τροπολογία της ομάδας μου η οποία αποσκοπούσε στη διόρθωση αυτής της κατάστασης, και πως η εν λόγω τροπολογία θεωρήθηκε ως μη αποδεκτή για ψηφοφορία από την Ολομέλεια, βάσει του άρθρου 60 του Κανονισμού. Ευτυχώς που σε αυτήν την περίπτωση το Ευρωπαϊκό Συμβούλιο του Βερολίνου όντως προσπάθησε να διορθώσει την πτυχή αυτή, κάτι που αποδεικνύει το παράδοξο αυτού που συνέβη στην Επιτροπή Γεωργίας και Ανάπτυξης της Υπαίθρου του Κοινοβουλίου.
<P>
Από το 1992 υποβάλλονται μεταρρυθμίσεις της ΚΓΠ οι οποίες υποθετικά αποσκοπούν στη διόρθωση της άνισης οικονομικής υποστήριξης προς τις μικρές και μεγάλες εκμεταλλεύσεις. Έπειτα από την άτολμη πρόταση της Επιτροπής, οι συμφωνίες του Βερολίνου οδήγησαν σε οπισθοδρόμηση του περιορισμού των ενισχύσεων προς τις μεγάλες εκμεταλλεύσεις και της αύξησης της υποστήριξης προς τις μικρομεσαίες εκμεταλλεύσεις.
<P>
Αλλά ούτε η θέση της Επιτροπής Γεωργίας δεν αποτέλεσε πρόοδο προς αυτήν την κατεύθυνση και εκφράζω εκ νέου τη λύπη μου για την κήρυξη ως μη αποδεκτής μιας τροπολογίας της ομάδας μου σχετικά με το θέμα των ρυθμίσεων των ενισχύσεων.
<P>
Επομένως, η πολιτική μου ομάδα, η Συνομοσπονδιακή Ομάδα της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών, δεν θα υποστηρίξει μια μεταρρύθμιση της ΚΓΠ η οποία όντως θα οδηγήσει σε μια εμβάθυνση των κυρίων της ανισοτήτων.

<SPEAKER ID=277 LANGUAGE="NL" NAME="Van Dam">
Κύριε Πρόεδρε, αυτή η τελική συζήτηση για την Ατζέντα 2000 πρέπει να περιοριστεί στις γενικές γραμμές του θέματος. Εάν προσπαθήσουμε τώρα να επιφέρουμε επίμαχες τροποποιήσεις, υπάρχει κίνδυνος το πακέτο του Βερολίνου να καταρρεύσει σαν χάρτινος πύργος. Σκέφτομαι για παράδειγμα την τροπολογία στην έκθεση Gφrlach για την αύξηση των ενισχύσεων εγκατάστασης προς τους γεωργούς από 25.000 σε 30.000 ευρώ. Ορισμένα κράτη μέλη δεν μπορούν να αντιμετωπίσουν αυτό το είδος προτάσεων που προσαυξάνουν το κόστος.
<P>
Το βασικό ερώτημα σήμερα είναι το εξής: αποδεχόμαστε την οικονομική βάση της Ατζέντας 2000 και θέλουμε να τη συμπεριλάβουμε σε μία διοργανική συμφωνία; Η απάντησή μου είναι ένα απερίφραστο ναι. Εάν η Ευρωπαϊκή Ένωση έχει την πρόθεση να προσφέρει στις υποψήφιες χώρες μέλη μια πραγματική προοπτική προσχώρησης, πρέπει να δηλώσει με ποιο τρόπο πρέπει να χρηματοδοτηθεί το εγχείρημα αυτό. Για το λόγο αυτό, είναι απαραίτητο να ορισθούν δημοσιονομικές προοπτικές, όπως συμφωνήθηκε στο Βερολίνο. Το Συμβούλιο κατόρθωσε να καταρτίσει έναν συγκρατημένο πολυετή προϋπολογισμό και να δημιουργήσει τα χρηματοδοτικά περιθώρια για τη διεύρυνση. Πρέπει όμως να πω ότι υπάρχουν τμήματα του πακέτου που με δυσκολεύουν ιδιαίτερα. Έτσι, το Συμβούλιο επιμένει δυστυχώς στην άποψη ότι η οροφή των διαρθρωτικών δαπανών αποτελεί επίσης στόχο. Όμως, τα μειονεκτήματα δεν αντισταθμίζονται από τα πλεονεκτήματα.
<P>
Η χρήση του άρθρου 203 της Συνθήκης, η οποία προτείνεται από πολλά μέλη του Κοινοβουλίου, δεν είναι κατά την άποψή μου η ενδεδειγμένη μέθοδος. Η πράξη αυτή θα οδηγήσει σε περαιτέρω αύξηση των δαπανών της Ευρωπαϊκής Ένωσης, κατάσταση η οποία είναι αδύνατο να γίνει δεκτή από τα κράτη μέλη καθαρούς συνεισφορείς. Η σημαντικότερη αντίρρηση που έχω κατά της χρήσης του άρθρου 203 έγκειται στο ό, τι κατ'αυτό τον τρόπο, εξαρτάμε τη χρηματοδότηση της διεύρυνσης από την αβέβαιη έκβαση των ετήσιων δημοσιονομικών διαμαχών του Συμβουλίου με το Ευρωπαϊκό Κοινοβούλιο. Αυτό είναι πραγματικά απαράδεκτο.

<SPEAKER ID=278 LANGUAGE="IT" NAME="Amadeo">
Κύριε Πρόεδρε, αυτό το Κοινοβούλιο πριν τη διάλυσή του κατάφερε να εκφραστεί σχετικά με την έγκριση της μεταρρύθμισης των διαρθρωτικών ταμείων. Κατάφερε να προβάλλει τις θέσεις του σε μια στιγμή που κινδύνεψε να γίνει, για μια ακόμα φορά, μια επίδειξη ισχύος μεταξύ των ευρωπαϊκών οργάνων. Έπειτα από τις επαναλαμβανόμενες ασυνεννοησίες με την Επιτροπή όσον αφορά την πορεία των εργασιών, οι οποίες κινδύνευσαν να αποδυναμώσουν το αποτέλεσμα των προσπαθειών, καταλήξαμε επιτέλους όχι μόνο στα κείμενα των νέων κανονισμών, αλλά και σε ένα εναρκτήριο σημείο για την ενεργή συμμετοχή στη διαχείριση των ταμείων, μέσω του κώδικα δεοντολογίας μεταξύ της Επιτροπής και του Κοινοβουλίου σχετικά με την υλοποίηση των διαρθρωτικών πολιτικών. Το Κοινοβούλιο αποτέλεσε μια σημαντική φωνή κατά τον καθορισμό των κατευθυντήριων γραμμών αυτής της μεταρρύθμισης, αλλά πρέπει να ακουστεί ακόμα περισσότερο κατά την υλοποίησή της για ολόκληρη την περίοδο προγραμματισμού.
<P>
Χαιρόμαστε που το Συμβούλιο, ακόμα και στο τέλος των διαπραγματεύσεων, αποδέχθηκε το αίτημα του Κοινοβουλίου να επανεντάξει το URBAN στις κοινοτικές πρωτοβουλίες. Δεν πρόκειται για ένα πείσμα που έχουμε εμείς οι βουλευτές, αλλά για την αναγνώριση ότι οι αστικές περιοχές έχουν ένα ρόλο κλειδί στην περιφερειακή ανάπτυξη. Η σημασία μιας ισόρροπης και συμπληρωματικής ανάπτυξης των αστικών και αγροτικών περιοχών είναι ουσιαστική για την οικονομική και περιφερειακή ανάπτυξη. Για το σκοπό αυτό είναι αναγκαίο να εντείνουμε, σε όλα τα επίπεδα, την συνεργασία με τις περιφερειακές και τοπικές αρχές και τους κοινωνικοοικονομικούς φορείς, που βρίσκονται πιο κοντά στην πραγματικότητα της περιοχής όπως αυτή εξελίσσεται. Η ανάπτυξη της ανταγωνιστικότητας μεταξύ των περιοχών δεν μπορεί να μη λάβει υπόψη της τους κινδύνους των ανισοτήτων που προκαλούνται από τις διαφορές του επιπέδου της απασχόλησης και των ανθρώπινων πόρων, της ποιότητας των υποδομών, του φυσικού περιβάλλοντος και της ανάπτυξης, και ιδιαίτερα κατά την ευαίσθητη φάση που ξεκινάει τώρα με τον εντοπισμό των περιοχών που μπορούν να περιληφθούν στον στόχο 2.
<P>
Σε γενικές γραμμές είμαστε υπέρ της μεταρρύθμισης, αλλά πρέπει να εκφράσουμε ορισμένες επιφυλάξεις σχετικά με τις νεκρές ζώνες που παρουσιάζουν πτυχές που δεν έχουν ακόμα μελετηθεί αρκετά, όπως για παράδειγμα η επίπτωση στις περιοχές οι οποίες, εξ ονόματος της αρχής της συγκέντρωσης, θα υποστούν μια καθυστέρηση στη διαδικασία ανάπτυξής τους. Οι πληθυσμοί αυτών των περιοχών θα πληγούν, και αυτό δε βοηθά στο να αποδείξουμε ότι η Ευρωπαϊκή Ένωση εργάζεται για την ανάπτυξη των μειονεκτούντων περιοχών. Πράγματι, η χώρα μου, η Ιταλία, κινδυνεύει να πληγεί υπερβολικά κατά την λογιστική καταχώρηση του ανώτατου ορίου του στόχου 2: στην μέγιστη επιτρεπόμενη μείωση του 33 τοις εκατό θα ήταν δυνατόν να προστεθεί αυτή που οφείλεται στην συμπερίληψη των περιοχών που θα αποκλειστούν από το στόχο 1.

<SPEAKER ID=279 NAME="Izquierdo Collado">
Κύριε Πρόεδρε, αρχίζω αυτή μου την παρέμβαση με το ανησυχητικό σχόλιο, σύμφωνα με το οποίο φαίνεται πως καταβάλλονται σημαντικές προσπάθειες, ώστε οι δημοσιονομικές προοπτικές να μπορέσουν να εγκριθούν αύριο το πρωί δίχως ειδική πλειοψηφία. Ελπίζω να μην επιβεβαιωθεί αυτό το σχόλιο, γιατί τότε θα αναζητούμε μια ανεπαρκή διέξοδο για ένα τόσο σημαντικό θέμα όπως αυτό που συζητούμε απόψε.
<P>
Γιατί, κύριε Πρόεδρε, το πρόβλημα που συζητούμε έχει δύο παράλληλες πτυχές, το "πώς» και το "πόσο» . Και μπορούμε να συμφωνήσουμε ως προς το "πώς» αλλά όχι ως προς το "πόσο» . Ωστόσο, απόψε πρέπει να αποφασίσουμε και για τις δύο αυτές πτυχές.
<P>
Εγώ θα ήθελα να αναφερθώ συγκεκριμένα στα διαρθρωτικά ταμεία, στο ταμείο συνοχής και στις πολιτικές συνοχής, λέγοντας πως συμφωνώ με το "πώς» , όπως είπε η κυρία Επίτροπος, και δράττομαι της ευκαιρίας για ακόμη μια φορά για να πω πως πρέπει να συγχαρούμε την Επίτροπο και τη ΓΔ XVI γιατί ήμαστε μαζί της και αυτή μας υποστήριξε πάρα πολύ στα βήματα της συνοχής κατά τη διάρκεια των πέντε αυτών ετών και πιστεύω πως επίσης βοήθησε στον σχεδιασμό των επομένων χρόνων. Συμφωνώ με την έκθεση των κυρίων Χατζιδάκη και McCarthy όσον αφορά τα σχέδια συμφωνίας, ως εταίροι, του Στόχου 1 κ.λπ. Επομένως, η κυρία Wulf-Mathies και ο κ. Eneko Landaburu όχι μόνο χαίρουν της υποστήριξης, αλλά επίσης και της εκτίμησης της κοινοβουλευτικής επιτροπής η οποία χειρίστηκε αυτά τα θέματα μαζί τους.
<P>
Αλλά μπαίνουμε σε μια εποχή στην οποία η Ευρωπαϊκή Ένωση έχει περισσότερες αρμοδιότητες. Έχει τη διαδικασία συναπόφασης, το ενιαίο νόμισμα και την ενιαία αγορά, και επιθυμούμε την ενδυνάμωση της συνοχής και μια αξιοπρεπή διεύρυνση. Επιθυμούμε πολιτικές σε θέματα κοινωνικά, απασχόλησης, ανάπτυξης της υπαίθρου, διευρωπαϊκών δικτύων. Και τι μας προσφέρει το Συμβούλιο στις διαπραγματεύσεις του στο Βερολίνο; Μας προσφέρει το πέρασμα από εκείνο το μυθικό αξεπέραστο ποσοστό του 1, 27 % στο 0, 97 %. Μας προσφέρει ένα de facto πισωγύρισμα και σε μια επανεθνικοποίηση των πόρων που χρειάζεται η Ευρωπαϊκή Ένωση και, κύριε Πρόεδρε, πρέπει να σας πω πως αύριο θα υπάρξουν ουκ ολίγοι βουλευτές οι οποίο θα πουν όχι στο Συμβούλιο, ακριβώς όσον αφορά τα θέματα των δημοσιονομικών προοπτικών.

<SPEAKER ID=280 LANGUAGE="DE" NAME="Rack">
Κύριε Πρόεδρε, κύριε Πρόεδρε του Συμβουλίου, αξιότιμοι κυρίες και κύριοι, η διαδικασία για τη λήψη απόφασης όσον αφορά την Ατζέντα 2000 αξίζει τον έπαινο και τη σύμφωνη γνώμη του Κοινοβουλίου. Το Συμβούλιο και η Επιτροπή εν όψει του χρονοδιαγράμματος για την επικύρωση της Συνθήκης του Αμστερνταμ δέχθηκαν να παραχωρήσουν στο Ευρωπαϊκό Κοινοβούλιο, κυρίως όσον αφορά το κεφάλαιο της διαρθρωτικής μεταρρύθμισης, εκτεταμένα δικαιώματα επί της ουσίας, τα οποία τυπικά δεν θα μπορούμε να απαιτήσουμε πριν από την 1η Μαϊου του τρέχοντος έτους.
<P>
Ως Ευρωπαϊκό Κοινοβούλιο, αλλά και ως αντιπρόσωποι των χωρών μας, υπό αυτές τις συνθήκες και καλή τη πίστη, μπορούμε να συμφωνήσουμε με τα εν λόγω αποτελέσματα της Ατζέντα 2000 και της διαδικασίας για τη λήψη απόφασης. Οι πιο σημαντικοί στόχοι τους οποίους η Επιτροπή έχει ήδη θέσει είναι ιδιαίτερα σωστοί. Η επικέντρωση στα πραγματικά προβλήματα και στους προβληματικούς τομείς, η λιγότερο γραφειοκρατική διάρθρωση, η μεγαλύτερη αποτελεσματικότητα και η περισσότερη διαφάνεια είναι σε γενικές γραμμές πολύ σωστά.
<P>
Εάν ωστόσο έχουν επίσης πραγματοποιηθεί και άλλα σημαντικά αντικειμενικά, εθνικά και περιφεριακά αιτήματα, τότε ακόμη καλύτερα. Υπό αυτό το πνεύμα, ως εκπρόσωπος της χώρας μου, χαιρετίζω το γεγονός ότι δόθηκε ιδιαίτερη προσοχή στην ύπαιθρο μέσα στα πλαίσια του νέου στόχου 2. Θεωρώ επίσης σωστή τη ρύθμιση για τη σταδιακή κατάργηση των έως τώρα περιοχών στόχων, οι οποίες τα έχουν σχεδόν καταφέρει, αλλά χρειάζονται «ένα κομματάκι» ακόμη. Και για τους καημένους τους μεταφραστές να πω ότι «ένα κομματάκι»σημαίνει «λίγο».
<P>
Ιδιαίτερα χαιρετίζω τη νέα ρύθμιση INTERREG, αφού για το σκοπό αυτό έχουμε εργαστεί επίμονα επί μακρό χρονικό διάστημα και ελπίζω ότι, προ πάντων οι περιφέρειες μας που βρίσκονται στα εξωτερικά σύνορα της ΕΕ με τις υποψήφιες χώρες θα αξιοποιήσουν τόσο το χρόνο όσο και τα χρήματα που τους διατίθενται. Για την Αυστρία εξ άλλου αναλογούν μέσα στα επόμενα επτά χρόνια πέντε δισεκατομμύρια σελλίνια.
<P>
Σε ένα κρίσιμο σημείο όμως αναφορικά με την Ατζέντα 2000 θα ήθελα να εκφράσω τις επιφυλάξεις μου. Μπορούμε άραγε να υποστηρίζουμε, σε μια εποχή που όλοι μας πολύ σωστά ζητάμε περισσότερη Ευρώπη πάνω σε θέματα που αφορούν την απασχόληση και γενικά τη διαρθρωτική μεταρρύθμιση, τη διαδικασία διεύρυνσης της ΕΕ, τη βοήθεια αλληλλεγγύης για τη διευρυμένη Ευρώπη, να γιορτάζουμε σε μια τέτοια κατάσταση ως μια από τις μεγαλύτερες επιτυχίες του Βερολίνου το ότι σκοπεύουμε στο μέλλον η Ευρώπη να μας στοιχίζει λιγότερο; Είναι πράγματι το 1 % του ακαθάριστου εγχώριου προϊόντος ήδη πάρα πολύ για τα κράτη μέλη όταν αυτά εμφανίζουν κρατικές ποσοστώσεις που υπερβαίνουν το 40 % και πλέον; Θα έλεγα πως όχι.

<SPEAKER ID=281 LANGUAGE="NL" NAME="Boogerd-Quaak">
Κύριε Πρόεδρε, συνάδελφοι, κατ'αρχάς θα ήθελα να εκφράσω την εκτίμησή μου για το γεγονός ότι, παρ'όλο που είναι αργά, παρευρίσκονται στην αίθουσα τόσο πολλά μέλη της Επιτροπής. Θεωρώ ότι η πράξη αυτή αποτελεί δείγμα εκτίμησης προς το Ευρωπαϊκό Κοινοβούλιο, πράγμα που ισχύει και για την παρουσία του Γερμανού Υπουργού Funke. Πιστεύω ότι και η πράξη αυτή είναι άξια εκτίμησης. Κατ'αυτό τον τρόπο καθίσταται σαφές ότι, ανεξάρτητα από την ώρα που λαμβάνουν το λόγο τα μέλη του Κοινοβουλίου, είστε διατεθειμένοι να μας ακούσετε.
<P>
Κύριε Flynn, απευθύνετε βεβαίως έκκληση για την υποστήριξη των μεταρρυθμιστικών προτάσεων στα πλαίσια του Ευρωπαϊκού Κοινωνικού Ταμείου. Η πολιτική μου ομάδα θα υποστηρίξει με θέρμη τις προτάσεις αυτές, καθώς και ορισμένες τροπολογίες της κ. Jφns. Όταν πρόκειται για την απασχόληση και την ανάπτυξή της πρέπει να προσπαθήσουμε μαζί να κάνουμε ό, τι καλύτερο δυνατό. Όμως, δεν μπορούμε να αρνηθούμε ότι υπάρχει μία μεγάλη ομάδα στην κοινωνία, και πρόκειται για τους ανθρώπους που βρίσκονται σε μειονεκτική θέση, στους οποίους συμπεριλαμβάνονται οι γυναίκες και οι μειονότητες, στην οποία πρέπει να δοθεί ιδιαίτερη προσοχή. Η άποψη αυτή εκφράζεται κυρίως στις τροπολογίες του Κοινοβουλίου, τη στιγμή που η αντίστοιχη στάση του Συμβουλίου δεν ήταν και τόσο γενναιόδωρη. Ελπίζω ότι στο σημείο αυτό θα μπορέσουμε να σημειώσουμε μια κάποια πρόοδο.
<P>
Έτσι έρχομαι σε ένα σημείο που με ενδιαφέρει όλως ιδιαιτέρως και που αφορά τόσο το Ευρωπαϊκό Κοινωνικό Ταμείο, όσο κ. Fischler, και το νέο προϋπολογισμό για την ανάπτυξη της υπαίθρου. Υποστηρίζω με θέρμη και τα δύο αυτά σκέλη. Πιστεύω ότι το Ευρωπαϊκό Κοινωνικό Ταμείο είναι ένα μέσο για την ενίσχυση της απασχόλησης στην Ευρώπη, ενώ το ταμείο για την ανάπτυξη της υπαίθρου είναι ένα μέσο το οποίο θα βοηθήσει μεγάλα τμήματα του γεωργικού τομέα να πραγματοποιήσουν τον σημαντικό ελιγμό που πρέπει να κάνουν. Βεβαίως, από την άποψη αυτή, τα μέσα για την ανάπτυξη της υπαίθρου δεν επαρκούν. Κύριε Υπουργέ Γεωργίας της Γερμανίας, ανησυχώ ότι, κατά την εκτέλεση, τα κράτη μέλη θα στραφούν ιδιαίτερα στην προστασία των συμφερόντων τους. Φοβάμαι πάρα πολύ ότι σ'αυτό το πάρα πολύ θετικό κονδύλιο του προϋπολογισμού που δημιουργήσαμε θα υπεισέλθουν ορισμένα στοιχεία τα οποία δεν θέλουμε στην ουσία και δεν θέλουμε να προωθήσουμε. Το πρώτο που μπορεί να συμβεί είναι να προσπαθήσουν τα κράτη μέλη να λύσουν τα προβλήματά τους με χρήματα από τον προϋπολογισμό της Ευρωπαϊκής Ένωσης. Εάν συμβεί αυτό, οι πολίτες μας θα διαμαρτύρονται δικαιολογημένα ότι σκορπάμε χρήματα.
<P>
Το δεύτερο πράγμα που μας φοβίζει πάρα πολύ είναι το ενδεχόμενο να χρηματοδοτηθούν οι διαβουλεύσεις και η παρουσία άλλων μεσολαβητών με τους πόρους που προορίζονται για τις αλλαγές. Στο βαθμό που μπορούμε να ελέγξουμε την κατάσταση αυτή σε ευρωπαϊκό επίπεδο, πιστεύω ότι πρόκειται για ένα από τα σημαντικότερα μελλοντικά καθήκοντά μας. Οι λαοί της Ευρωπαϊκής Ένωσης δεν πρόκειται να μας θεωρήσουν αξιόπιστους εάν από τη μία πλευρά λέμε ότι θέλουμε να ελέγξουμε ορισμένα προβλήματα και ότι το κάνουμε αυτό με τη διάθεση κονδυλίων, ενώ από την άλλη επιτρέπουμε να εξαφανίζονται τα χρήματα αυτά στις τσέπες οργανώσεων και ανθρώπων που δεν έχουν καμία σχέση με τους στόχους μας.
<P>
Ίσως η ομιλία αυτή να είναι η τελευταία μου γιατί μπορεί μεν να έχω το δικαίωμα επανεκλογής αλλά το κόμμα μου δεν πάει και τόσο καλά. Γι'αυτό και θα ήθελα να απευθύνω μια τελευταία έκκληση στην Επιτροπή: ας προσέξουμε ιδιαίτερα και ελπίζω ότι, εάν δεν επανεκλεγώ, θα διαβάσω κάποτε στην εφημερίδα ότι εισακούσατε την έκκλησή μου. Εάν επανεκλεγώ, θα φροντίσω οπωσδήποτε ο ίδιος να συμβεί αυτό.

<SPEAKER ID=282 LANGUAGE="PT" NAME="Rosado Fernandes">
Κύριε Πρόεδρε, πρέπει όντως να αγαπάει κανείς τη γεωργία και να είναι συνηθισμένος στις θυσίες που αυτή συνεπάγεται ώστε να καταφέρνει να περιμένει μια τέτοια προχωρημένη ώρα για να μιλήσει επί δύο λεπτά. Αλλά το κάνω με μεγάλη ευχαρίστηση, μιας και έχουμε μπροστά μας μία σημαντική υπόθεση: την Ατζέντα 2000, που πραγματεύεται εξαιρετικά περίπλοκες πτυχές της ευρωπαϊκής αγροτικής ζωής. Ούτε εγώ, ούτε κανείς άλλος γνωρίζουμε τί ακριβώς εστί το ευρωπαϊκό γεωργικό πρότυπο, αλλά εν πάση περιπτώσει έχουμε την πρόθεση να υπερασπιστούμε αυτό το πρότυπο, που συμβάλλει ώστε οι αγρότες να παραμείνουν στη γη τους και να μην έχουν τάση να την εγκαταλείψουν.
<P>
Ούτως ή άλλως, η ΚΓΠ συνεχίζει, βεβαίως, να μην είναι ισορροπημένη, μιας και, εφόσον θεμελιώνεται στις ιστορικές παραγωγικότητες, οδηγεί στο να ευνοούνται σαφέστατα οι πλούσιες χώρες σε σχέση με τις φτωχότερες, χωρίς με αυτό να θέλω να πω ότι θα πρέπει οι φτωχοί να γίνουν πλούσιοι και αντιστρόφως. Είναι προφανές ότι εάν εφαρμοζόταν στην Ευρώπη κάποια διαβάθμιση μεταξύ των πλουσιότερων και των φτωχότερων περιοχών, σίγουρα αυτές οι τελευταίες δεν θα είχαν ανάγκη από εκείνο το μέσο που ονομάζεται «ανάπτυξη της υπαίθρου», μία έννοια ιδιαίτερα ασαφής και ένα μέσο για το οποίο διατίθενται εξαιρετικά ελάχιστα κονδύλια, μία έννοια που όλοι γνωρίζουμε πως μπορεί να χρησιμοποιηθεί για όλες τις δουλειές, σαν ένα είδος «ισπανικού ξενώνα».
<P>
Το γεγονός είναι ότι ο προϋπολογισμός δεν θα δώσει αρκετά για την προώθηση αυτής της «ανάπτυξης της υπαίθρου», που όντως θα αποτελούσε μια μέθοδο επίτευξης της ισορροπίας ανάμεσα στις μειονεκτικότερες και τις λιγότερο μειονεκτικές περιφέρειες. Ακόμη και για τομείς όπου είμαστε σαφέστατα ανταγωνιστικοί - όπως είναι, π.χ., η αμπελουργία - δεν θα διατεθούν χρήματα για την ανασύσταση των παλαιών αμπελώνων.
<P>
Από την άλλη, η Ευρώπη συνεχίζει να αντιμετωπίζει το μαλλί ως μη γεωργικό προϊόν. Ας ελπίσουμε ότι, χάρη στη διακηρυσσόμενη προώθηση των προϊόντων μας, και παρά τα λιγοστά χρήματα που διατίθενται προς αυτό το σκοπό, θα καταφέρουμε να παραμείνουμε ανταγωνιστικοί στο κυνήγι της πρωτοκαθεδρίας, που θα ενταθεί ολοένα και περισσότερο μέσα σε αυτό τον πόλεμο που διεξάγεται σε παγκόσμια κλίμακα.

<SPEAKER ID=283 LANGUAGE="PT" NAME="Novo">
Κύριε Πρόεδρε, κυρία Επίτροπε, αγαπητοί συνάδελφοι, το χρηματοδοτκό πλαίσιο που συμφωνήθηκε στο Βερολίνο είναι απολύτως ακατάλληλο και ανεπαρκές ώστε να ανταποκριθεί στις ανάγκες και τους στόχους της συνοχής, που κανονικά πρέπει να αποτελούν την πυξίδα της ευρωπαϊκής οικοδόμησης και να προσανατολίζουν τα σημερινά και τα μελλοντικά μας οράματα.
<P>
Δεν εκπλήσσει λοιπόν το γεγονός ότι το Ταμείο Συνοχής, παρά την αναμενόμενη διατήρησή του, καταλήγει μετά το Βερολίνο να διαθέτει λιγότερους πόρους, πράγμα που συνεπάγεται περικοπές των αντίστοιχων πιστώσεων σε ορισμένες από τις χώρες της συνοχής, μεταξύ των οποίων συγκαταλέγεται συγκεκριμένα και η δική μου χώρα, η Πορτογαλία. Όπως επίσης, είναι απαράδεκτο το ότι, σε κατάφωρη αντίθεση με τη θέση που ενέκρινε το Ευρωπαϊκό Κοινοβούλιο το Νοέμβριο του 1998, διατηρήθηκε η συσχέτιση των ενισχύσεων του Ταμείου Συνοχής με την εφαρμογή του Συμφώνου Σταθερότητας, και ότι τώρα, λόγου χάρη, η Επιτροπή Περιφερειακής Πολιτικής προτείνει την παροχή σύμφωνης γνώμης στην πρόταση κανονισμού η οποία προβλέπει ακριβώς αυτή τη συσχέτιση.
<P>
Ανεξαρτήτως των χρηματοδοτικών πακέτων που κατανέμονται στις διάφορες χώρες, οι κανονισμοί των διαρθρωτικών ταμείων, ιδίως κατόπιν των ενδιάμεσων αξιολογήσεων του αποθεματικού επιδόσεως και λόγω της καθιέρωσης εν γένει χαμηλότερων ποσοστών συγχρηματοδότησης, θα οδηγήσουν εμπράκτως στη μεταβολή του χαρακτήρα των διαρθρωτικών προικοδοτήσεων από «στόχους δαπανών» σε «όρια δαπανών». Θα υπάρξει προφανώς μεγάλη διαφορά ανάμεσα σε αυτό που εξαγγέλθηκε στο Βερολίνο και σε αυτό που πράγματι θα εφαρμοστεί. Και δεν είναι κάποιες θετικές πτυχές, όπως η διατήρηση της κοινοτικής πρωτοβουλίας URBAN - σε αντίθεση, άλλωστε, με την άποψη που εκφράστηκε στο Βερολίνο -, που θα μπορέσουν να άρουν τις έντονες αμφιβολίες μας όσον αφορά την ορθότητα και την αποτελεσματικότητα των μελλοντικών κανονισμών των διαρθρωτικών ταμείων.
<P>
Και δυο λόγια, τελειώνοντας, σχετικά με την Κοινή Γεωργική Πολιτική και τη μεταρρύθμιση, ή μάλλον τη «μη μεταρρύθμιση» που αποφασίστηκε στο Βερολίνο. Στο Βερολίνο δεν επιτεύχθηκε ούτε η επανεξισορρόπηση ούτε η έμπρακτη αναστροφή των υφιστάμενων διακρίσεων μεταξύ παραγόμενων προϊόντων και μεταξύ παραγωγών. Κάποιες αποσπασματικές αυξήσεις των χρηματοδοτήσεων που μοιράζονται σε ορισμένες χώρες δεν πρόκειται να αμβλύνουν - αλλά αντιθέτως, θα επιδεινώσουν παραπέρα - τις εγχώριες ανισότητες, ακόμη και στους κόλπους χωρών που φαινομενικά είναι περισσότερο ευνοημένες.

<SPEAKER ID=284 LANGUAGE="EN" NAME="McKenna">
Κύριε Πρόεδρε, θα μιλήσω βασικά για την έκθεση του κ. Arias Caete. Θα την καταψηφίσουμε όπως κάναμε και στην επιτροπή. Είναι πολύ σημαντικό να τονίσουμε πως αυτό δεν συμβαίνει γιατί διαφωνούμε με τα διαρθρωτικά ταμεία για την αλιεία. Απεναντίας. Οι χρηματοδοτήσεις είναι σημαντικές για την επίτευξη πολλών αναγκαίων αλλαγών. Αυτό όμως με το οποίο διαφωνούμε σε αυτήν την έκθεση είναι ο τρόπος με τον οποίο προέκυψε από την επιτροπή. Ουσιαστικά αυτό που θέλει ο κ. Arias Caete είναι η συνέχιση του υπάρχοντος συστήματος, το οποίο απορρίπτει τις προτεινόμενες από την Επιτροπή αλλαγές και βελτιώσεις που. Αναφέρω δύο παραδείγματα: πέρυσι το Ελεγκτικό Συνέδριο εξέτασε διεξοδικά την χρηματοδότηση των μεικτών εταιριών και έκανε διάφορα κριτικά σχόλια. Η πρόταση της Επιτροπής προσπάθησε να ενσωματώσει αλλαγές με σκοπό την βελτίωση του συστήματος, οι οποίες όμως δεν επαναλαμβάνονται στην έκθεση του κ. Arias Caρete.
<P>
Το άλλο στοιχείο είναι ότι η Επιτροπή δεν θέλει να χρηματοδοτήσει την μεταλλαγή των σκαφών σε σκάφη με σημαία ευκαιρίας τα οποία αψηφούν τους διεθνείς κανονισμούς διαχείρισης. Αλλά και αυτό δεν συζητήθηκε από την επιτροπή ούτε και αναφέρεται στην έκθεση του κ. Arias Caete. Επίσης έχουμε δύο μείζονα προβλήματα με την έκθεση της Επιτροπής. Η Επιτροπή ελέγχει ελάχιστα τον τρόπο δαπάνης των χρημάτων, πράγμα που αποδέχτηκε και δημοσίως. Τα κράτη μέλη έχουν αναλάβει υπερβολικά πολλά. Δεν υπήρξε επαρκής προβληματισμός όσον αφορά τα κριτήρια χορήγησης ενισχύσεων. Τα σκάφη διαφέρουν ως προς τις περιβαλλοντικές και κοινωνικές τους επιπτώσεις και θα έπρεπε να δοθεί προτεραιότητα στην χρηματοδότηση της απόσυρσης των βλαβερών μονάδων και της δημιουργίας λιγότερο καταστρεπτικών μονάδων.
<P>
Στην επιτροπή προωθήσαμε μία τροπολογία όσον αφορά την διαφάνεια η οποία δεν έγινε αποδεκτή από την επιτροπή. Και όχι μόνο δεν έγινε αποδεκτή από την επιτροπή αλλά ούτε ο ίδιος ο εισηγητής δεν την στήριξε. Είναι λυπηρό - συν το ότι ο Κανονισμός έχει καταστήσει αδύνατη την εκ νέου υποβολή αυτής της τροπολογίας, γεγονός που σημαίνει ότι δεν μπορούμε να έχουμε μία καταχωρημένη ονομαστική ψηφοφορία σχετικά με το γεγονός ότι τα μέλη δεν καταφέρνουν να εμμείνουν στο όλο ζήτημα της διαφάνειας. Για τον λόγο αυτό καταψηφίζουμε αυτήν την έκθεση.

<SPEAKER ID=285 LANGUAGE="FR" NAME="Martinez">
Κύριε Πρόεδρε, αγαπητοί συνάδελφοι, κυρία Επίτροπε, κύριοι Επίτροποι, διεξάγουμε την τελευταία μεγάλη συζήτηση της τρέχουσας κοινοβουλευτικής περιόδου, μία ωραία συζήτηση που αφορά ένα θέμα εξαιρετικά συμβολικής σημασίας: την Ατζέντα 2000, και επιπλέον μετά το Βερολίνο. Το Βερολίνο, με τον Γερμανό Καγκελάριο, με το Reichstag που επανακτήθηκε, με τον αετό που επανήλθε στην επιφάνεια, ακόμη και με τον πόλεμο που ξαναήλθε στην επικαιρότητα. Όντως, είναι κάτι διαφορετικό σε σύγκριση με τις κάπως παιδιάστικες συζητήσεις που είχαμε καμιά φορά τα πέντε τελευταία χρόνια, συζητήσεις για λεσβίες, για μεταγραφές ποδοσφαιριστών ή για φάρμακα γενικής ιατρικής. Και είναι γεγονός ότι τίθενται σημαντικά ζητήματα όσον αφορά την Ατζέντα 2000, ζητήματα που έχουν να κάνουν με την ευρωπαϊκή στρατηγική στο γεωργικό τομέα, με το επισιτιστικό μας μέλλον, με τη διαρθρωτική πολιτική, με τη χρηματοδότηση της Ευρώπης, για να μη μιλήσω για τα ανοίγματα προς ανατολάς.
<P>
Όσον αφορά τη γεωργία, κύριε Επίτροπε, παραμένουμε στη γραμμή του «92, στη γραμμή McSharry, στη γραμμή Steichen, στη γραμμή του Blair House. Κατεβάζουμε τις τιμές - κατά 20 %, 15 %, 30 % -, επιτυγχάνουμε έναν μικρό συμβιβασμό στο Βερολίνο, αποφασίζουμε μία μερική αντιστάθμιση και ζούμε, εν μέρει, με αυταπάτες. Βεβαίως, με αυταπάτες, διότι είναι σίγουρο πως όσο κι αν κατεβάσουμε τις τιμές στην παγκόσμια αγορά, ποτέ δεν θα καταφέρουμε να φθάσουμε άλλες χώρες, όπως π.χ. την Αργεντινή στην περίπτωση των κρεάτων. Είναι σίγουρο ότι καραδοκούν κίνδυνοι με το να προσπαθούμε να στήσουμε ζώνες ελευθέρων συναλλαγών στην παγκόσμια αγορά - όπως έλεγε, λόγου χάρη, πριν από λίγο για τους αμπελοκαλλιεργητές ο κ. Martin, με τη Σουηδία και την Ιρλανδία να μετατρέπονται σε αμπελοοινικές ζώνες, κάτι που θα τους δίνει τη δυνατότητα να προμηθεύονται συμπυκνωμένα γλεύκη, που θα τα χρησιμοποιήσουν ίσως για την παραγωγή βιομηχανικών κρασιών.
<P>
Και ύστερα, σε τί ωφελεί ένας συμβιβασμός στο Βερολίνο εφόσον σε έξι μήνες θα ξεκινήσουν εμπορικές διαπραγματεύσεις σε παγκόσμια κλίμακα και εμείς, όπως κάναμε και το 1992, αρχίζουμε τις παραχωρήσεις προτού καλά καλά ξεκινήσουν οι εν λόγω διαπραγματεύσεις; Αυτό θέτει επί τάπητος το ζήτημα του γεωργικού μας προτύπου, στο οποίο έκανε μνεία ο Rosado Fernandes και πολλοί άλλοι, όπως άλλωστε και εσείς ο ίδιος, κύριε Επίτροπε. Γίνεται λόγος για το ευρωπαϊκό γεωργικό πρότυπο, ένα πρότυπο που έχει ως χαρακτηριστικά γνωρίσματα την ποιότητα και την ευμάρεια, ένα πρότυπο που αντιτίθεται στο αντίστοιχο αμερικανικό γεωργικό πρότυπο, το οποίο θεμελιώνεται στις εντατικές καλλιέργειες. Αναρωτιέμαι μήπως έχετε και ένα τρίτο πρότυπο, που θα αποκαλούσα αυστριακό γεωργικό πρότυπο. Αυστριακό, διότι αν το βάζαμε δίπλα στις βαγκνερικές αμερικανικές καλλιέργειες θα φάνταζε σαν μία «γεωργία-οπερέτα», όπου οι αγρότες θα μεριμνούσαν για τα τοπία, τη φύση, το περιβάλλον, ώστε η Σίσσυ να μπορεί να κάνει βόλτες στην εξοχή τα Σαββατοκύριακα. Μάλλον κάτι τέτοιο θα εννοείτε όταν μιλάτε για περιβαλλοντικό σκέλος της ΚΓΠ. Οι αγρότες θα αναλάμβαναν τη χωροταξία της υπαίθρου και, στο τέλος, θα εισέπρατταν πόρους από τα περιφερειακά ταμεία.
<P>
Και έτσι περνώ στο θέμα των διαρθρωτικών ταμείων. Και επί του θέματος τούτου στο Βερολίνο αποκρύφθηκε μέρος της αλήθειας. Κατά τα φαινόμενα, επιτεύχθηκε συμβιβασμός. Οι Ισπανοί ζητούσαν 240 δισεκατομμύρια ευρώ, οι Ολλανδοί ζητούσαν 193 και, τελικώς, καταλήξαμε στα 213. Στην πραγματικότητα, όμως, οι κερδισμένοι συνεχίζουν να είναι οι ίδιοι - η Ισπανία κρατάει τη μερίδα του λέοντος, λαμβάνοντας 9 δισεκατομμύρια ευρώ, και η Μεγάλη Βρετανία διατηρεί το δικό της πακέτο - ενώ οι χαμένοι της υπόθεσης παραμένουν χαμένοι. Η Γαλλία σημείωσε μέχρι και απώλειες όσον αφορά τις περιοχές του Στόχου 1, ενώ οι αγρότες που εντάσσονται στο Στόχο 2 θα έχουν επίσης απώλειες, μιας και στο εξής θα τσουβαλιάζονται μαζί με τους κατοίκους των προαστίων. Εάν επιπλέον σκεφθούμε ότι καταφθάνουν οι χώρες της Ανατολικής Ευρώπης, και δεδομένου ότι η χρηματοδότηση που προβλέψατε - 3 δισεκατομμύρια ευρώ ετησίως στο πλαίσιο της προενταξιακής διαδικασίας - είναι μάλλον ισχνή, το συνολικό χρηματοδοτικό πακέτο είναι πράγματι ανεπαρκές. Και τί θα κάνουμε λοιπόν; Είτε θα μοιράσουμε την εξαθλίωση ανάμεσα στους αγρότες που έρχονται και σε αυτούς που είναι ήδη μέσα, είτε θα δημιουργήσουμε έναν νέο πόρο. Και έτσι φθάνουμε στο τρίτο πρόβλημα, στο πρόβλημα της χρηματοδότησης.
<P>
Το συγκεκριμένο πρόβλημα το γνωρίζουμε καλά. Η Γερμανία δεν θέλει πια να πληρώσει, και με το δίκιο της: κάθε χρόνο χάνει 11 δισεκατομμύρια ευρώ. Και η Γαλλία, άλλωστε, χανει από 1 έως 4 δισεκατομμύρια. Οπότε, εάν δεν θέλουμε να συρρικνώσουμε τις δαπάνες, δεν υπάρχει παρά μία μόνο λύση: να βρούμε πρόσθετους πόρους. Οι τελωνειακοί δασμοί, λόγω της βλακώδους νοοτροπίας σας να τους κατεβάζετε διαρκώς, ιδίως στο πλαίσιο του ΣΓΠ, δεν αντιπροσωπεύουν πια τίποτα: αποτελούν μόνο το 14 % των πόρων. Η συνεισφορά από τον ΦΠΑ μειώνεται. Μένει προφανώς ο πόρος που υπολογίζεται ως ποσοστό του ΑΕΠ. Αλλά αυτός δεν μπορεί να εκληφθεί σαν πόρος ομοσπονδιακού χαρακτήρα. Πρόκειται για την κλασική συνεισφορά ενός κράτους προς έναν διεθνή οργανισμό. Και είναι γεγονός ότι στο Βερολίνο επιδιώχθηκε να αυξηθεί ακόμη περισσότερο το βάρος της συνεισφοράς βάσει του ΑΕΠ. Συμβαίνει όμως ότι και πάλι δεν αρκεί: με τη διεύρυνση προς 20, 21 ή 25 κράτη μέλη, και με την επιβολή ανώτατου ορίου 1, 27 % του ΑΕΠ για τη χρηματοδότηση του προϋπολογισμού, δεν θα αντέξουμε παραπάνω από μερικά χρόνια.
<P>
Εφόσον κανείς δεν μπορεί να διαβλέπει σοβαρά τη λύση στη φορολόγηση του διοξειδίου του άνθρακα, όπως προτείνει ο Ripa di Meana ή όπως προσδοκούν οι Πράσινοι, μιας και ουδέποτε το διοξείδιο του άνθρακα δεν υπήρξε φορολογητέα πηγή, ειδ' άλλως το Pinatubo μάλλον θα ξέρναγε ευρώ, δεν απομένει λοιπόν παρά μόνον ένας πόρος: ο ευρωπαϊκός φόρος εισοδήματος. Και ακριβώς σε αυτό το σημείο, στο Βερολίνο αποκρύφθηκε η αλήθεια. Όπως συνέβη με την Ευρώπη της ελευθεριότητας των συναλλαγών, έτσι και η Ευρώπη της μεγάλης ενιαίας αγοράς είπε ψέματα: απέκρυψε το γεγονός ότι επρόκειτο για την Ευρώπη των 20 εκατομμυρίων ανέργων, των 50 εκατομμυρίων αποκλεισμένων. Η υπερφιλελεύθερη Ευρώπη συνεχίζει να ψεύδεται και δεν μας λέει ότι, μέχρι το έτος 2006, θα μετατραπεί στην Ευρώπη της φορολόγησης, στην Ευρώπη του ευρωπαϊκού φόρου εισοδήματος.
<P>
Ιδού ο λόγος, κύριε Πρόεδρε, αγαπητοί συνάδελφοι, κύριε Επίτροπε, κυρία Επίτροπε, γιατί στις 14 Ιουνίου επιθυμούμε να ξαναγυρίσουμε εδώ. Και θα ξαναγυρίσουμε για να οικοδομήσουμε μία άλλη Ευρώπη.

<SPEAKER ID=286 NAME="Καραμάνου">
Κύριε Πρόεδρε, μετά τον χαριτωμένο τρόπο του κ. Martinez, φοβάμαι ότι η δική μου τοποθέτηση θα φανεί πολύ κοινότυπη, διότι εγώ πραγματικά πιστεύω ότι η συμφωνία που επετεύχθη στο Βερολίνο για την Ατζέντα 2000, παρά τις όποιες επί μέρους αδυναμίες, καταγράφεται στο ενεργητικό της Γερμανικής Προεδρίας. Οι Κασσάνδρες διαψεύστηκαν και επιβεβαιώθηκε τόσο η προτεραιότητα που έχει για την «Ενωση η πολιτική της οικονομικής και κοινωνικής συνοχής, όσο και η αγαστή και, κυρίως, αποτελεσματική συνεργασία ανάμεσα στα κορυφαία πολιτικά θεσμικά όργανα της Κοινότητας.
<P>
Ως προερχομένη από χώρα της συνοχής, την Ελλάδα, επιθυμώ να εκφράσω την ικανοποίησή μου για τις ρυθμίσεις που προβλέπονται και στα τρία μεγάλα κεφάλαια της Συμφωνίας.
<P>
Πρώτον, στη γεωργία, για τη διατήρηση του κοινοτικού χαρακτήρα της αγροτικής πολιτικής, παρά τις έντονες πιέσεις που ασκήθηκαν για τη θέσπιση μέτρων συγχρηματοδότησης.-Δεύτερον, για τις διαρθρωτικές δράσεις, για τη διατήρηση δηλαδή της αυξημένης κατά κεφαλήν ενίσχυσης από τα Διαρθρωτικά Ταμεία και το Ταμείο Συνοχής των χωρών της συνοχής. Επίσης, για την έμφαση που δίνεται στην αντιμετώπιση της ανεργίας.-Τρίτον, για το κεφάλαιο που αφορά τους ιδίους πόρους, εκφράζω την ικανοποίησή μου για την υιοθέτηση ενός δικαιότερου συστήματος που ευνοεί τις λιγότερο ανεπτυγμένες χώρες, χωρίς ωστόσο να παραλείψω να πω ότι η θέση μου είναι ότι χρειάζεται μία αλλαγή του συστήματος ιδίων πόρων που θα οδηγεί οπωσδήποτε στην αύξηση του κοινοτικού προϋπολογισμού, ώστε να μπορούν να αντιμετωπισθούν οι ανάγκες και να ικανοποιηθούν οι φιλόδοξοι στόχοι που έχουν τεθεί από την Ευρωπαοκή «Ενωση.-Τέλος, θα ήθελα να συγχαρώ όλους τους συντελεστές αυτής της ιστορικής συμφωνίας του Βερολίνου, ιδιαίτερα την Επίτροπο κυρία Wulf-Mathies για τις άοκνες προσπάθειές της, αλλά και τους συναδέλφους μου για τις ποιοτικές εισηγήσεις τους.
<SPEAKER ID=287 NAME="Tillich">
Κύριε Πρόεδρε, κύριε Πρόεδρε του Συμβουλίου θα περάσω τώρα σε ένα άλλο θέμα. Θα μιλήσω εξ ονόματος της Επιτροπής Ελέγχου του Προϋπολογισμού. Θα ήθελα να ευχαριστήσω θερμά τον εισηγητή της έκθεσης, κύριο Colom Ι Naval, διότι ενσωμάτωσε στην έκθεσή του για τη δημοσιονομική πρόβλεψη και τη διοργανική συμφωνία τις τροπολογίες της Επιτροπής Ελέγχου του Προϋπολογισμού και ταυτόχρονα θα ήθελα να επισημάνω τα πιο σημαντικά, αλλά και πιο λογικά σημεία τούτων των τροπολογιών. Σε γραπτή κοινή μας συμφωνία με το Συμβούλιο καταλήξαμε ότι, πριν από την ψήφιση του προϋπολογισμού της Ευρωπαϊκής Ένωσης θα πραγματοποιείται πάντα μια επιπλέον συνεδρίαση στο πλαίσιο των τριών οργάνων για την επίτευξη μιας συμφωνίας ανάμεσα στο Συμβούλιο, στο Κοινοβούλιο και στην Επιτροπή, σχετικά με την εξεύρεση τρόπων για την αξιοποίηση των πόρων του τρέχοντος οικονομικού έτους που δεν χρησιμοποιήθηκαν, με σκοπό την κάλυψη πιθανών επιπρόσθετων αναγκών - επι παραδείγματι πέρυσι είχαμε την βοήθεια προς τη Ρωσία - ή για την αντιμετώπιση νέων αναγκών για το προσεχές οικονομικό έτος, καθώς και την εξεύρεση τρόπων που θα οδηγούν ακριβώς σε πλήρη συνεννόηση πριν από την ψήφιση του προϋπολογισμού.
<P>
Με την εν λόγω διαδικασία νομίζω ότι προσεγγίζουμε περισσότερο την επιθυμία των κρατών μελών, αλλά και των πολιτών της Ευρώπης για την ψήφιση ενός λιτού και αποδοτικότερου προϋπολογισμού στην Ευρωπαϊκή Ένωση. Θα ήθελα επίσης να υπογραμμίσω και μια άλλη τροπολογία την οποία ο εισηγητής της έκθεσης έχει ενσωματώσει και η οποία έχει σχέση με τη συζήτηση που διεξήχθη τη Δευτέρα το βράδι εδώ στην ολομέλεια, πιο συγκεκριμένα με τη διαδικασία απαλλαγής 1996/97. Σήμερα ισχύει μια διαδικασία, σύμφωνα με την οποία έχουμε πολύ συχνά τη ψήφιση νέων κανονισμών μέσω του Συμβουλίου, χωρίς προηγουμένως να έχει αξιολογηθεί καθόλου ο παλαιός κανονισμός. Αναφορικά με αυτήν είχαμε απαιτήσει - και το Συμβούλιο φάνηκε πρόθυμο - τουλάχιστον να ενσωματωθεί η εν λόγω τροπολογία, έτσι ώστε το Συμβούλιο να μην έχει τη δυνατότητα να να προχωρεί σε ψήφιση ενός νέου κανονισμού πριν από την ολοκλήρωση της αξιολόγησης του παλαιού κανονισμού. Εάν αυτό μπορούσε να ισχύσει θα φτάναμε σε μια πραγματική επιτυχία, δεδομένου ότι δεν έχει κανένα νόημα κατά τη διάρκεια της διαδικασίας ενός νέου κανονισμού να διαπιστώνουμε ότι ο παλαιός κανονισμός δεν ήταν σωστός, αλλά και ο νέος παρουσιάζει τις ίδιες ελλείψεις. Επομένως καλώ εδώ το Συμβούλιο να καθορίσει τη θέση του στο εν λόγω ζήτημα, διότι το Κοινοβούλιο το έχει ήδη κάνει.

<SPEAKER ID=288 LANGUAGE="FI" NAME="Ryynδnen">
Αξιότιμε κύριε Πρόεδρε, θέλω να παρουσιάσω τα βασικά σημεία δύο εκθέσεών μου στην Επιτροπή Περιφερειακής Πολιτικής σχετικά με τις υποψήφιες χώρες. Κατά την κατανομή και ιεράρχηση των ενισχύσεων της Ευρωπαϊκής Ένωσης στις υποψήφιες χώρες είναι σημαντικό να δώσουμε προσοχή, ιδιαίτερα στα θέματα περιβάλλοντος και υγείας. Για να μπορέσει να λειτουργήσει η εσωτερική αγορά, και μεταξύ άλλων το ελεύθερο εμπόριο τροφίμων ως μέρος αυτής, είναι εξαιρετικά σημαντικό να ακολουθούνται στις υποψήφιες χώρες οι καθορισμένοι από την Ευρωπαϊκή Ένωση κανόνες υγιεινής και υγείας. Η Ευρωπαϊκή Ένωση δεν μπορεί να υποχωρήσει με κανέναν τρόπο στην εφαρμογή τους στα πλαίσια κάποιας μεταβατικής περιόδου. Αντιθέτως, χρειαζόμαστε ευελιξία στην κατανομή των ενισχύσεων της Ευρωπαϊκής Ένωσης.
<P>
Στην Επιτροπή Περιφερειακής Πολιτικής επιθυμούμε, εκτός από την ευελιξία, να τονίσουμε τρία σημαντικά ζητήματα. Πρώτον, τονίζουμε τη σημασία της διασυνοριακής συνεργασίας για την προετοιμασία της ένταξης. Αυτό είναι εξαιρετικά σημαντικό κατά την ανάπτυξη της δικτύωσης της κρατικής διοίκησης, των εταιριών και των οργανισμών. Δεύτερον, θέλουμε να τονίσουμε τη σημασία της πυρηνικής ασφάλειας και γι' αυτό οι χορηγούμενοι πόροι της Ευρωπαϊκής Ένωσης θα πρέπει να συγκεντρωθούν υπό το πρόγραμμα PHARE. Τρίτον, θέλουμε να τονίσουμε τη σημασία της επανεκπαίδευσης για την προώθηση των διαρθρωτικών αλλαγών που συντελούνται τώρα στις υποψήφιες χώρες.
<P>
Πάνω από όλα θέλω να πω ότι η ιεράρχηση είναι σημαντική, αλλά θα πρέπει να γίνει σε καλή συνεργασία με τις υποψήφιες χώρες. Γι' αυτό επίσης η διοίκηση και οι λειτουργίες της δεν θα πρέπει να γίνουν υπερβολικά βαριές, ειδικά όταν λάβουμε υπόψη μας το σχετικά χαμηλό ύψος των πόρων. Υποστηρίζω την παροχή συγκεκριμένης ελευθερίας δράσης στην Επιτροπή για να επιτευχθεί η καλύτερη δυνατή αποδοτικότητα των πόρων.

<SPEAKER ID=289 LANGUAGE="ES" NAME="Pιrez Royo">
Κύριε Πρόεδρε, θα παρέμβω σχετικά με την έκθεση Arias Caρete, σχετικά με τις διαρθρωτικές πολιτικές όσον αφορά την αλιεία, η οποία φυσικά εντάσσεται εντός του πλαισίου της συζήτησης σχετικά με την Ατζέντα 2000. Η Ατζέντα 2000 κατά τη γνώμη μας έχει πολλές κατακριτέες πτυχές και πρέπει να κριθεί, και αυτό είπαν κάποιοι συνάδελφοι απόψε καθώς και κατά τη διάρκεια της ημέρας.
<P>
Εν τούτοις, δεν αναφέρεται σε αυτό η πολιτική αλιείας. Τα αποτελέσματα στη ρύθμιση των μέτρων παρέμβασης στον τομέα της αλιείας μπορούν να θεωρηθούν ικανοποιητικά χάρη, ακριβώς, στη στάση της Επιτροπής Αλιείας η οποία από την αρχή ήταν αντίθετη στον αρχικό σχεδιασμό της Επιτροπής. Ήταν αντίθετη γιατί ο εν λόγω αρχικός σχεδιασμός παραβίαζε τον οριζόντιο χαρακτήρα των μέτρων παρέμβασης και έθετε ένα σύστημα χρηματοδότησης μέσω του ΕΓΤΠΕ-Εγγυήσεις το οποίο δυσχέραινε πάρα πολύ τον σχεδιασμό αυτής της παρέμβασης.
<P>
Οι πτυχές αυτές της αρχικής πρότασης τροποποιήθηκαν αργότερα με αρνητική ψήφο του Κοινοβουλίου πριν από κάποιους μήνες, και καθ' αυτόν τον τρόπο θεσπίζεται στην τελική πρόταση ένα ενιαίο μέσο παρέμβασης στον τομέα της αλιείας. Παρότι διατηρούνται δύο κανονισμοί, συνεχίζει να υπάρχει ένα μόνο ταμείο το οποίο επιτρέπει την επαρκή αντιμετώπιση της διαρθρωτικής παρέμβασης στον τομέα της αλιείας.
<P>
Κύριε Πρόεδρε, θα κλείσω την παρέμβασή μου, αλλά δεν θα ήθελα να το κάνω χωρίς να εφιστήσω την προσοχή σε ένα γεγονός που κατά τη γνώμη μου είναι σημαντικό: ο εκσυγχρονισμός του αλιευτικού στόλου σίγουρα είναι σημαντικός, η διαρθρωτική παρέμβαση είναι πολύ σημαντική, αλλά η ανάπτυξη της αλιείας για τον στόλο μας εξαρτάται κατά πολύ από την ύπαρξη διεθνών συμφωνιών με τρίτες χώρες οι οποίες να επιτρέπουν την ανεύρεση αλιοτόπων στους οποίους ο εν λόγω στόλος να αλιεύει και να αναπτύσσει τις δραστηριότητές του.
<P>
Σχετικά με αυτό το τελευταίο ζήτημα, υπάρχουν λόγοι για να ανησυχούμε, τουλάχιστον σε κάποιες περιοχές της Ευρωπαϊκής Ένωσης. Συγκεκριμένα στη δική μου περίπτωση, εφόσον ζω στην Ανδαλουσία, πρέπει να πω πως η κυβέρνηση του Μαρόκου μόλις δήλωσε ότι δεν έχει καμία πρόθεση να ανανεώσει την ισχύουσα συμφωνία, γεγονός που δημιουργεί πολύ σοβαρά προβλήματα για δεκάδες χιλιάδες αλιείς στην περιοχή μου, την Ανδαλουσία, και επίσης στη Γαλικία. Και δεν θα ήθελα να τελειώσω την παρέμβασή μου, παρότι δεν πρόκειται ακριβώς για το θέμα για το οποίο συζητάμε σήμερα, χωρίς να εφιστήσω την προσοχή σε αυτό το πάρα πολύ σημαντικό πρόβλημα.

<SPEAKER ID=290 LANGUAGE="EN" NAME="McCartin">
Κύριε Πρόεδρε, ως πολιτικός εκπρόσωπος μίας κατεξοχήν αγροτικής εκλογικής περιφέρειας ή οποία εξαρτάται σε μεγάλο βαθμό από την γεωργία, θέλω να πω πως το αποτέλεσμα της Συνόδου Κορυφής του Βερολίνου σχετικά με την Ατζέντα 2000 δεν ήταν τόσο απογοητευτικό για μένα και για την εκλογική μου περιφέρεια όσο το νομίζαμε αρχικά. Οι προτάσεις του κ. Fischler σκιάζουν ιδιαιτέρως την αγροτική Ευρώπη κατ' αρχάς, τελικά όμως πρέπει να εκτιμήσουμε το γεγονός ότι το αποτέλεσμα αν και δεν είναι πλήρως ικανοποιητικό, σε καμία περίπτωση βέβαια δεν είναι καταστροφικό.
<P>
Το γεγονός ότι σχεδιάζουμε να δαπανήσουμε περισσότερα χρήματα για την αγροτική Ευρώπη, μαζί με το γεγονός ότι ο αριθμός των ανθρώπων που ασχολούνται με την γεωργία μειώνεται, μας διασφαλίζει πως για τα επόμενα εφτά χρόνια υπάρχει η εγγύηση ενός ελάχιστου επιπέδου διαβίωσης για τους ανθρώπους που ασχολούνται με την γεωργία.
<P>
Ελπίζω πως θα είναι πάντοτε σε όλους σαφές πως οι παραχωρήσεις που αναμενόταν να κάνουμε σύμφωνα με τις διαπραγματεύσεις με τον Παγκόσμιο Οργανισμό Εμπορίου έχουν ήδη γίνει και πως δεν θα υπάρξει η προοπτική περαιτέρω παραχωρήσεων στους αγρότες της Ευρώπης έως ότου περάσουν τα εφτά επόμενα χρόνια. Είχαμε την μεταρρύθμιση του κ. MacSharry, άλλη μία πτυχή της τώρα. Οι αγρότες έχουν πληγεί από τη μείωση των εισοδημάτων τους για αυτό ελπίζω πως τώρα ήρθε το τέλος αυτής της κατάστασης.
<P>
Θα ήθελα να πω στον κ. Fischler πως ενώ δεν ήταν εύκολο να προωθηθεί το μήνυμά του, ωστόσο, κατέβαλε σημαντικές προσπάθειες για να το καταστήσει σαφές στους ευρωπαίους αγρότες. Οι προσπάθειές του εκτιμώνται ιδιαιτέρως, οι προσπάθειές του για επιμόρφωση, ενημέρωση και συμπόρευση της κοινής γνώμης ήταν αξιέπαινες.
<P>
Δεν ήμουν το ίδιο ευτυχής με το αποτέλεσμα του ζητήματος της περιφερειακής πολιτικής. Οδηγούμε την περιφερειακή πολιτική σε χαλάρωση. Η περιοχή στην οποία ανήκω διατήρησε το καθεστώς του Στόχου 1, ωστόσο, ουσιαστικά πρόκειται μόνο για έναν μεταβατικό Στόχο 1, γιατί το ποσό των χρημάτων που λήφθησαν υπό τον νέο Στόχο 1 είναι στην πραγματικότητα πολύ μικρότερο από το κατά κεφαλήν ποσό του προηγούμενου προγράμματος. Σε κάθε περίπτωση και εμείς εκτιμούμε τις προσπάθειες που έκανε η απερχόμενη Επίτροπος. Εργάστηκε εξαιρετικά σκληρά, όχι μόνο κάνοντας επισκέψεις στις περιοχές της Ένωσης που διέρχονται οικονομική κρίση, αλλά ιδιαιτέρως όσον αφορά την Βόρεια Ιρλανδία και όλα τα διασυνοριακά προγράμματα. Η παρουσία της εκτιμήθηκε πολύ και η πλήρης δέσμευσή της στο όλο ζήτημα της περιφερειακής ανάπτυξης έχει γίνει αποδεκτή.
<P>
Τέλος, απόψε υπάρχει μόνο ένα άτομο σε αυτήν την αίθουσα το οποίο θα συμβάλλει στην εκλογή μου: ο κ. Flynn θα έχει την ευκαιρία να με ψηφίσει. Θα ήθελα να πω πως εκτιμούμε πολύ όλη την σκληρή δουλειά που κατέβαλε, όπως άλλωστε και όλοι οι Επίτροποι.

<SPEAKER ID=291 LANGUAGE="FI" NAME="Pohjamo">
Αξιότιμε κύριε Πρόεδρε, εκπροσωπώ το βορειοανατολικό άκρο της Ευρωπαϊκής Ένωσης, τη βόρειο Φινλανδία. Εξετάζω και τώρα τις επιπτώσεις του πακέτου της Ατζέντα 2000 σε αυτήν την περιοχή που εξαρτάται από τη γεωργία, μολονότι οι συνθήκες παραγωγής είναι πολύ πιο αδύναμες από ό, τι στις αρόσιμες εκτάσεις της Κεντρικής Ευρώπης. Στην υπό συζήτηση έκθεση σχετικά με τη βόρειο διάσταση της Ένωσης αναφέρεται ότι, η βόρειος διάσταση σύμφωνα με τις αποφάσεις του Ευρωπαϊκού Συμβουλίου στη Βιέννη θα πρέπει να συμπεριλαμβάνεται επίσης σε κάθε λήψη απόφασης που αφορά την εσωτερική ανάπτυξη της Ένωσης. Επίσης, στη Σύνοδο Κορυφής του Λουξεμβούργου αποφασίστηκε ότι πρέπει να διασφαλιστεί το μέλλον της γεωργικής καλλιέργειας σε όλη την επικράτεια της Ευρωπαϊκής Ένωσης.
<P>
Με ποιον τρόπο οι αποφάσεις της Ατζέντα 2000 έλαβαν υπόψη αυτές τις θέσεις; Οι βορειότερες αρόσιμες περιοχές της Ευρωπαϊκής Ένωσης, οι οποίες είναι επίσης οι βορειότερες στον κόσμο, κέρδισαν κατά τις διαπραγματεύσεις δύο σημαντικές παραχωρήσεις ως αντιστάθμισμα για τις δαπάνες που προκαλούν τα φυσικά μειονεκτήματα. Η επιδότηση για την αποξήρανση των σιτηρών και η ενίσχυση της χορτονομής είναι τα σωστά εργαλεία, μόνο που θα έπρεπε να υπάρχουν σε επαρκές επίπεδο.
<P>
Τα διαρθρωτικά μέτρα είναι σημαντικά, αλλά από μόνα τους δεν δύνανται να λύσουν τα προβλήματα κέρδους των βορείων περιοχών. Οι αγροί καλύπτονται από χιόνι τον Απρίλιο, είτε το αγρόκτημα είναι 30 είτε 200 εκτάρια. Ακόμα και σήμερα το πρωί στην περιφέρειά μου είχε σχεδόν μείον 10 βαθμούς θερμοκρασία.
<P>
Με τη λογική στην οποία βασίζονται οι ενισχύσεις για τα εκτάρια, είναι πολύ δύσκολο να δοθούν εξηγήσεις στους γεωργούς της Βόρειας Φινλανδίας: γιατί αυτοί που έχουν τις καλύτερες σοδειές θα πρέπει να λαμβάνουν πολλαπλάσιες ενισχύσεις από αυτούς των οποίων τα επίπεδα εσοδείας παραμένουν μικρότερα λόγω των καιρικών συνθηκών; Ελπίζω στο σημείο αυτό να υπάρξει αλλαγή προς την κατεύθυνση που ήδη έχει εγκρίνει το Κοινοβούλιο, δηλαδή για τη μείωση των διαφορών στο επίπεδο των ενισχύσεων για τα εκτάρια.

<SPEAKER ID=292 LANGUAGE="PT" NAME="Lage">
Κύριε Πρόεδρε, tout est bien qui finit bien , όπως πολύ σοφά λένε οι Γάλλοι. Φθάσαμε σχετικά αισίως στο τέλος μιας μακράς διαδρομής. Τα αποτελέσματα μπορεί να μην είναι τέλεια, όμως παρ' όλες τις δημοσιονομικές ανεπάρκειες και παρά την ατολμία που χαρακτηρίζει τη μεταρρύθμιση της ΚΓΠ, με τις αδικίες και τις ανισότητες που συνεχίζουν να υπάρχουν, αποφύγαμε τουλάχιστον μία σοβαρή κρίση στους κόλπους της Ευρωπαϊκής Ένωσης και μπορούμε να πούμε ότι τα επόμενα χρόνια η Ευρωπαϊκή Ένωση θα προχωρήσει μπροστά μέσα σε κλίμα εμπιστοσύνης και σταθερότητας.
<P>
Όλη αυτή η πορεία είχε αίσια έκβαση, κατέληξε επιτυχώς για τις χώρες της συνοχής και για τις φτωχότερες περιφέρειες, στις οποίες πράγματι, από τώρα και στο εξής, θα συγκεντρώνονται οι ενισχύσεις των διαρθρωτικών ταμείων. Είχε αίσια έκβαση - δεν αντέχω στον πειρασμό να το πω - και για τη χώρα μου, η οποία θα λαμβάνει ετησίως, υπό μορφή διαρθρωτικών ενισχύσεων, ένα ποσό κατά μέσο όρο ελαφρώς υψηλότερο από τον αντίστοιχο ετήσιο μέσο όρο κατά την περίοδο 1994-1999. Για την Πορτογαλία και τις χώρες της συνοχής διαμορφώνονται, επομένως, οι προϋποθέσεις για να επιταχύνουν την ανάπτυξη και τον εκσυγχρονισμό τους και για να προσεγγίσουν τον ευρωπαϊκό μέσο όρο, όπως συμβαίνει συγκεκριμένα στη δική μου χώρα.
<P>
Για το λόγο αυτό, λέμε ναι στις δημοσιονομικές προοπτικές, στη διοργανική συμφωνία και στις διαρθρωτικές πολιτικές. Θα θέλαμε να απευθυνθούμε στο Συμβούλιο, και συγκεκριμένα στη γερμανική Προεδρία, και να τη συγχαρούμε για το έργο που έφερε σε πέρας, παρά και ενάντια στο κλίμα σκεπτικισμού που είχε να αντιμετωπίσει. Και απευθυνόμενος στην κυρία Επίτροπο Wulf-Mathies, θα ήθελα να της πω, παραφράζοντας τα λόγια ενός βουλευτή που μίλησε προηγουμένως, ότι εάν κατέβαινε στην Πορτογαλία ως υποψήφια για το Ευρωπαϊκό Κοινοβούλιο, θα ελάμβανε πολλές ψήφους από τους Πορτογάλους.

<SPEAKER ID=293 NAME="Πρόεδρος">
Κύριε Lage, πρέπει να πω ότι μας δημιουργήσατε ένα πρόβλημα, διότι εάν κάθε συνάδελφος διπλασιάζει τον χρόνο τον οποίο διαθέτει για την ομιλία του θα τελειώσουμε στις 4 το πρωί.
<P>
Έχω κάθε διάθεση να καταλάβω τους συναδέλφους που, δυστυχώς, έχουν πάρει ένα λεπτό χρόνο παρεμβάσεως, αλλά αυτή είναι η οικονομία της συζητήσεως.
<P>
Εγώ μεν θα κάτσω διότι το οφείλω, αλλά οι υπηρεσίες του Κοινοβουλίου δεν μπορούν να κάτσουν μέχρι τις 4 το πρωί. Θα ήθελα να παρακαλέσω να μην υπερβαίνετε τον χρόνο σας. Καταλαβαίνω... σε ένα λεπτό τι μπορείτε να πείτε; Αλλά δεν φταίω εγώ. Ζητείστε από τις πολιτικές ομάδες να σας δίνουν λίγο περισσότερο χρόνο. Απόψε είναι η αποκορύφωση: 30 ομιλητές με ένα λεπτό χρόνο! Πώς να τους σταματήσω; Αισθάνομαι άσχημα. Αλλά από την άλλη πλευρά, όταν το ένα λεπτό γίνεται δύο, θα πάμε στις 3 το πρωί.

<SPEAKER ID=294 NAME="Fraga Estιvez">
Κύριε Πρόεδρε, θα έλεγα πως το κύριο προτέρημα της Επιτροπής Αλιείας πριν από έναν χρόνο συνίστατο στην υποβολή των προτάσεων της Ατζέντας 2000, στη ταχεία διάγνωση των σφαλμάτων που υπήρχαν στις προτάσεις σχετικά με τη διαρθρωτική αλιευτική πολιτική, και στην άμεση κατάρτιση μιας στρατηγικής την οποία υπεράσπισαν με σοβαρότητα όλοι οι συντάκτες γνωμοδότησης, καθώς επίσης, φυσικά, και ο κ. Arias Caρete, εισηγητής για το ταμείο.
<P>
Επιπλέον, πρέπει να πω πως η εν λόγω στρατηγική συμφωνήθηκε στην επιτροπή μας μέσω τριών δημοσίων ακροάσεων, τόσο με όλους τους εκπροσώπους του τομέα της αλιείας όσο και με όλες και κάθε μια από τις εθνικές αλιευτικές διοικήσεις. Και αυτό οδήγησε σε μια σοβαρή έκθεση, την εξαίρετη έκθεση του κυρίου Arias Caρete, η οποία αποτέλεσε τη βάση για τις διαπραγματεύσεις με το Συμβούλιο. Πιστεύω πως αυτή η έκθεση οδήγησε σε μια εξαιρετική δέσμευση, για την οποία χαίρομαι, και κυρίως, εκφράζω τις ευχαριστίες μου για την καρποφόρα συνεργασία που επιτύχαμε μεταξύ του Κοινοβουλίου και του Συμβουλίου. Ευχαριστώ επίσης όλους τους υπαλλήλους που μας βοήθησαν να φτάσουμε σε αυτήν τη δέσμευση, στην οποία εμφανίζονται τρεις από τις κύριες φιλοδοξίες που είχαμε σε αυτό το Κοινοβούλιο: να διαθέτουμε ένα νομικό μέσο οριζόντιου χαρακτήρα, ένα ενιαίο χρηματοδοτικό μέσο, το ΧΜΠΑ, και επιπλέον να επιτύχουμε να συμπεριληφθούν επιτέλους σε έναν κανονισμό όλα τα δημοσιονομικά διαρθρωτικά μέτρα.
<P>
Πιστεύω πως υπήρξε μια από τις μεγαλύτερες επιτυχίες αυτού του Κοινοβουλίου, αλλά δεν σημαίνει πως για αυτόν τον λόγο πρέπει να ξεχνάμε, και αυτό είναι το δεύτερο μέρος της έκθεσης Arias, ότι πρέπει ακόμη να εξασφαλίσουμε τη συνέχεια συγκεκριμένων δράσεων, μια συνέχεια δίχως την οποία, κατά τη γνώμη μου, η διαρθρωτική αλιευτική πολιτική χάνει μεγάλο μέρος της σημασίας της. Επί παραδείγματι, η συνέχεια των δράσεων που αποσκοπούν στη διατήρηση ενός σύγχρονου, ασφαλούς και ανταγωνιστικού στόλου, ή εκείνα που έχουν αποδείξει πως είναι αποτελεσματικά μέσα της αλιευτικής πολιτικής, όπως οι μεικτές επιχειρήσεις με τρίτες χώρες, των οποίων το περιεχόμενο αφαιρεί η πρόταση της Επιτροπής, όταν μπορούν να αποτελέσουν ένα θαυμάσιο τρόπο συνεργασίας με τρίτες χώρες, όπως σίγουρα θα φανεί στο μέλλον στην περίπτωση του Μαρόκου.
<P>
Τα εν λόγω αιτήματα αντανακλώνται σαφέστατα στην έκθεση του κυρίου Arias Caρete, ο οποίος με αυτήν την έκθεση, το τελευταίο του έργο για το Ευρωπαϊκό Κοινοβούλιο, μας αφήνει ένα από τα καλύτερα και πληρέστερα έγγραφα σχετικά με την αλιεία που είχαμε ποτέ την ευκαιρία να εξετάσουμε. Για αυτόν τον λόγο ζητώ θετική ψήφο για την εν λόγω έκθεση.

<SPEAKER ID=295 LANGUAGE="SV" NAME="Lindqvist">
Κύριε Πρόεδρε, θα αναφερθώ σύντομα στην ανάπτυξη στη Βόρεια Σουηδία, απ' όπου κατάγομαι και εγώ. Η κατάσταση όσον αφορά την ανάπτυξη στο βόρειο τμήμα της Σουηδίας είναι σοβαρή και αυτό οφείλεται, μεταξύ άλλων, στο γεγονός ότι σ' αυτήν την περιοχή της Σουηδίας αναστέλλεται, ή επιδεινώνεται, η λειτουργία ενός μεγάλου μέρους του δημοσίου, αλλά και το ιδιωτικού τομέα. Εδώ και πολλά χρόνια στα δύο τρίτα των δήμων της χώρας ο πληθυσμός μειώνεται. Εδώ, πρέπει να γνωρίζετε ότι πρόκειται για μία κατάσταση όπου πληθυσμιακά υπάρχουν περίπου 3 με 4 άτομα/τετραγωνικό χιλιόμετρο, δηλαδή μία πληθυσμιακή πυκνότητα ήδη πολύ μικρή. Πολλές θέσεις εργασίας στα ενδότερα της χώρας χάνονται και η οικονομική κατάσταση των δήμων είναι πολύ πιεσμένη. Η περιφερειακή πολιτική απλούστατα δεν λειτουργεί σωστά - μπορούμε να πούμε ακόμη και ότι δυσλειτουργεί.
<P>
Όταν η Σουηδία διαπραγματεύονταν την ένταξή της στην ΕΕ μας δόθηκε μία ιδιαίτερη περιοχή- στόχος, ο στόχος 6, για την ενίσχυση ακριβώς της ενδοχώρας της Norrland. Τώρα, θα μεταφερθεί στον στόχο 1. Παρομοίως, ο στόχος 5β, που αφορά την ενίσχυση της υπαίθρου και του αρχιπελάγους, θα μεταφερθεί στον στόχο 2. Ελπίζουμε τώρα ότι αυτές οι περιοχές στόχοι θα έχουν μία θετική ανάπτυξη στις νέες περιοχές- στόχους 1 και 2, ώστε να μην πληγούν ακόμη περισσότερο απ' όσο γίνεται σήμερα από την ερήμωση και τη μετακίνηση του πληθυσμού, οι ήδη πολύ πιεσμένες περιοχές της Βόρειας Σουηδίας και Βόρειας Ευρώπης. Ελπίζουμε ότι αυτό εντάσσεται στις προϋποθέσεις, να λάβουν οι νέες περιοχές των στόχων 1 και 2 το αναγκαίο για την θετική ανάπτυξη του βορείου τμήματος της Σουηδίας ποσοστό των συνολικών πόρων.

<SPEAKER ID=296 LANGUAGE="EN" NAME="Malone">
Κύριε Πρόεδρε, η Ιρλανδία θέλει να ευχαριστήσει το Ευρωπαϊκό Κοινοβούλιο για το ότι εξασφάλισε επιπλέον χρηματοδότηση για γείτονες που περνούν κρίση. Η απόφαση αυτή είναι ιδιαίτερα σημαντική για το Δουβλίνο. Δεν μπορώ να μην επαναλάβω για άλλη μια φορά πως σε μία κατά τα άλλα πολύ πετυχημένη πόλη υπάρχουν θύλακες μεγάλης ένδειας. Η πρωτοβουλία URBAN θα δώσει την ευκαρία για την ανάληψη προγραμμάτων σε αυτές τις περιοχές προκειμένου να αντιμετωπιστούν τα βαθειά ριζωμένα προβλήματα της μακροχρόνιας ανεργίας και της παρακμής των πόλεων.
<P>
Το Συμβούλιο, συμπεριλαμβανομένης και της ιρλανδικής κυβέρνησης, απέτυχαν ουσιαστικά να επαναφέρουν αυτό το σχέδιο. Εμείς στο Κοινοβούλιο όμως το επαναφέραμε. Σε αυτό το θέμα σημειώσαμε επιτυχία, γεγονός που αποδεικνύει και πάλι πόση είναι η σχέση του Κοινοβουλίου με τους καθημερινούς ανθρώπους.
<P>
Κύριε Πρόεδρε, αυτός είναι ο αποχαιρετιστήριος λόγος μου. Θέλω να ευχαριστήσω εσάς καθώς και όλα τα μέλη και να πω πόσο ευχάριστη ήταν η εργασία σε αυτό το Κοινοβούλιο για τα τελευταία πέντε χρόνια. Ο συνάδελφός μου μίλησε για το τέλος, το τέλος πλησιάζει. Ελπίζω πως θα επιστρέψω. Στην Ιρλανδία έχουμε δημοκρατία, ένα περίεργο είδος δημοκρατίας: αυτή αποφασίζει ποιος θα εκλεγεί και ποιος όχι. Δεν έχουμε σύστημα με λίστα. Ο Επίτροπος κ. Flynn θα το εκτιμήσει αυτό. Θέλω να καταθέσω τις ευχαριστίες μου στην απερχόμενη Επιτροπή, γιατί σε όλες τις έντονες συζητήσεις που κάναμε, κανείς δεν έπαψε να ευχαριστεί όσα μέλη της Επιτροπής εργάστηκαν πολύ σκληρά για τους λαούς της Ευρώπης, τους λαούς που όλοι εδώ προσπαθήσαμε να εκπροσωπήσουμε. Έχουμε έναν πολύ καλό κατάλογο από σκληρά εργαζόμενους Επιτρόπους απόψε.

<SPEAKER ID=297 LANGUAGE="NL" NAME="Oostlander">
Κύριε Πρόεδρε, εάν κοιτάξουμε σε ποιο στάδιο βρισκόμαστε σήμερα όσον αφορά την εξέταση του θέματος της διεύρυνσης, μπορούμε να διαπιστώσουμε ότι οι απόψεις του Κοινοβουλίου άσκησαν μεγάλη επιρροή. Η πολιτική θα υπερισχύσει της οικονομίας ενώ το ίδιο συμβαίνει και με τον τρόπο με τον οποίο χαράξαμε και θα εφαρμόσουμε τη στρατηγική μας έναντι των υποψηφίων χωρών μελών. Ένα ενθαρρυντικό στοιχείο είναι το ότι οι προενταξιακές ενισχύσεις προορίζονται κατά κύριο λόγο για την ενίσχυση της διοικητικής και θεσμικής δυναμικότητας των ενδιαφερομένων χωρών, καθώς και του κοινωνικού διαλόγου. Το στοιχείο αυτό έχει επίσης μεγάλη σημασία για τις κοινωνίες των χωρών αυτών. Η δημοκρατία και το κράτος δικαίου είναι οι ακρογωνιαίοι λίθοι της Ευρωπαϊκής Ένωσης. Είναι η καρδιά της Ευρωπαϊκής Ένωσης και περιλαμβάνουν πολύ περισσότερα στοιχεία από ό, τι το κεκτημένο. Όποιος συμφωνεί με το κράτος δικαίου μπορεί να συμμετάσχει και όποιος διαφωνεί όχι. Αυτή η σαφής στάση διαδραμάτισε σημαντικό ρόλο στη Σλοβακία, τη Ρουμανία και τις χώρες της Βαλτικής όπου και εκτιμήθηκε ιδιαίτερα, παρ' όλο που συχνά δεν είναι εύκολο να υλοποιηθούν στην πράξη πολιτικά κριτήρια. Ένα καλό σχετικό παράδειγμα είναι η θέση των ρωσόγλωσσων μειονοτήτων στην Εσθονία και τη Λετονία.
<P>
Ο στόχος της αποκέντρωσης συγκαταλέγεται στα πολιτικά και διοικητικά κριτήρια, γι'αυτό και πρέπει να τηρηθεί από την Ευρωπαϊκή Ένωση. Συνεπώς, επιδοκιμάζω το γεγονός ότι το σημείο αυτό επισημαίνεται σαφώς στις εκθέσεις. Όπου είναι δυνατόν, πρέπει να υπάρξει μια μεταβίβαση διαχειριστικών αρμοδιοτήτων στις κυβερνήσεις των υποψηφίων χωρών μελών, οι οποίες παρεμπιπτόντως συμμετέχουν ήδη μέσω της συγχρηματοδότησης. Είναι καλό να διατηρήσει η Ευρωπαϊκή Ένωση όλα αυτά τα στοιχεία στις προτεραιότητες του Phare και, κατ'αυτό τον τρόπο, να ακολουθήσει μια ίδια στρατηγική. Σ'αυτή συμπεριλαμβάνεται και η επιδίωξη της συμμετοχής των υποψηφίων χωρών μελών στην Ευρωπαϊκή Πολιτική Ένωση, η οποία καθίσταται ολοένα και πιο σαφής με την πρόταση πολιτικών κριτηρίων. Κύριε Πρόεδρε, οι υποψήφιες χώρες μέλη διαφέρουν σημαντικά μεταξύ τους. Ακριβώς γι'αυτό το λόγο, οι γενικές κατευθυντήριες γραμμές και οι πολυετείς προγραμματισμοί πρέπει να χαραχθούν ανά χώρα και ανά τομέα. Αυτό που μετράει στην περίπτωση αυτή είναι τα επιτεύγματα της καθεμίας. Όμως, δεν θα ήταν δίκαιο να προβάλλονται διαρκώς πρόσθετες απαιτήσεις στις υποψήφιες χώρες με βάση τα δικά μας εθνικά συμφέροντα. Παραπέμπω για παράδειγμα στο ψήφισμα που περιλαμβάνεται στην ημερήσια διάταξη σήμερα το πρωί για το πυρηνικό κέντρο του Temelin στην Τσεχία. Η πυρηνική ασφάλεια είναι ένα πολύτιμο αγαθό, όμως στα πλαίσια της ενταξιακής διαδικασίας δεν μπορούμε να απαιτήσουμε έτσι απλά το κλείσιμο πυρηνικών κέντρων ή να ασκούμε πίεση σε χώρες. Οι προϋποθέσεις ένταξης δεν πρέπει να χρησιμοποιηθούν για την εξόφληση διμερών διαφορών.

<SPEAKER ID=298 LANGUAGE="EN" NAME="Howitt">
Κύριε Πρόεδρε, κατά τις διετείς διαπραγματεύσεις σχετικά με την εφταετή ευρωπαϊκή περιφερειακή ενίσχυση, σαφώς και υπάρχουν τομείς στους οποίους θα θέλαμε να προχωρήσουμε περισσότερο: σαφέστερες δεσμεύσεις, συνεργασία των τοπικών και περιφερειακών αρχών, ακόμη μεγαλύτερες εγγυήσεις ότι οι πληρωμές σε αυτά τα σχέδια που παρουσιάζουμε θα γίνουν εγκαίρως, ένα συγκεκριμένο ποσό για το κοινωνικό επιχειρηματικό κεφάλαιο επ' ωφελεία των μικρότερων εθελοντικών οργανισμών. Παρόλα αυτά οι προθέσεις μας είναι σαφείς. Θέλω να υπογραμμίσω κυρίως δύο κοινοβουλευτικές επιτυχίες.
<P>
Πρωτίστως, όχι μόνο διασφαλίσαμε ότι οι φτωχές και παραμελημένες αστικές περιοχές θα αντιμετωπιστούν άμεσα για πρώτη φορά, αλλά και πέρα από κάθε προσδοκία εξασφαλίσαμε και μία κοινοτική πρωτοβουλία για τις πόλεις, η οποία θα έχει σαν στόχο τις μικρού και μεσαίου μεγέθους πόλεις οι οποίες σήμερα λαμβάνουν λιγότερο από το 10 % των χρηματοδοτήσεων.
<P>
Κατά δεύτερον, ενώ εξασφαλίσαμε ποσοστό 5 % του εκλόγιμου πληθυσμού για τις φτωχές αγροτικές περιοχές, πετύχαμε επίσης τον επαναπροσανατολισμό μέρους της ενίσχυσης της ΚΑΠ στο πλαίσιο του Τίτλου 1, για δραστηριότητες εκτός γεωργικής εκμετάλλευσης, και του Τίτλου 2, ανάπτυξη της υπαίθρου.
<P>
Η δική μου περιοχή, το Essex, στην ανατολική Αγγλία, έχει 18 κέντρα προστασίας στο 25 % των πιο άπορων περιοχών της Μεγάλης Βρετανίας. Στο Cambridgeshire Fens, το οποίο αποτελεί μέρος του προγράμματος 5-Β για όλη την East Aanglia κόστους 50 εκατομμυρίων στερλίνων, όπου όμως το 73 % των χωριών δεν έχουν καταστήματα τροφίμων, το 74 % δεν έχει καθημερινή αστική συγκοινωνία και όπου δεν υπάρχει ούτε μία τράπεζα, οι αποφάσεις αυτές δίνουν ελπίδα. Όμως για την Ευρώπη σαν σύνολο, διασφαλίζεται ότι οι ανάγκες σοβαρών περιπτώσεων θηλάκων φτώχειας και ένδειας μπορούν να αντιμετωπιστούν και παράλληλα να παρασχεθεί βοήθεια σε μεγάλες περιοχές που υποφέρουν από βιομηχανική παρακμή. Πρόκειται για μια συμφωνία την οποία εμείς μπορούμε να καλωσορίσουμε.

<SPEAKER ID=299 NAME="Berend">
Κύριε Πρόεδρε, αγαπητά μέλη της Επιτροπής, αγαπητοί συνάδελφοι, με αυτήν τη συζήτηση βρισκόμαστε στο τέλος μιας μακράς διαδικασίας συζητήσεων και αποφάσεων, σχετικά με τη μεταρρύθμιση της διαρθρωτικής και περιφερειακής πολιτικής. Είναι πιθανό κανείς να είχε χειριστεί τα επιμέρους σημεία της απόφασης διαφορετικά, ωστόσο πρέπει κατ' αρχάς να πούμε ότι σαφώς το γεγονός ότι τηρήθηκε το εν λόγω χρονοδιάγραμμα αποτελεί ένα μεγάλο συν στο να μπορέσει η εν λόγω αναθεώρηση των διαρθρωτικών ταμείων να επέμβει εγκαίρως, σε σχέση με αυτήν του 1994, προκειμένου να μην ξαναβρεθούμε στο ίδιο δίλημμα όπως πριν από πέντε χρόνια.
<P>
Η Ομάδα μου ήταν εξ αρχής υπέρ μιας μεταρρύθμισης της διαρθρωτικής και περιφεριακής προώθησης, η οποία θα συγκέντρωνε τους προς διάθεση δημοσιονομικούς πόρους στις περιφέρειες με τις μεγαλύτερες ανάγκες, ενώ ταυτόχρονα θα απέδιδε στα κράτη μέλη ένα μεγάλο βαθμό ίδιας ευθύνης, προ πάντων στις περιπτώσεις όπου ολόκληρες περιφέρειες δεν εμπίπτουν στο πλαίσιο της διαρθρωτικής υποστήριξης της ΕΕ.
<P>
Χαιρετίζουμε το γεγονός ότι οι νέες περιοχές του στόχου 1 λαμβάνουν το 70 % των πόρων. Έτσι καθίσταται πράγματι δυνατή μια προγραμματισμένη ενίσχυση. Λυπόμαστε εξ άλλου για τη μη επίτευξη της θέσπισης ενός ιδιαίτερου στόχου που ονομάζεται «ύπαιθρος», υπέρ του οποίου εμείς είχαμε ανέκαθεν ταχθεί. Εξίσου λυπόμαστε επίσης, σε σχέση με τις δυνατότητες συμμετοχής σε εθνικό επίπεδο, για το ότι δεν αφήνεται στα κράτη μέλη η επιλογή των περιοχών του στόχου 2 που δε θα εμπίπτουν στα αυστηρά κριτήρια, αλλά όπως και πρώτα περιορίζεται ad referendum και μέσω κριτηρίων από την Επιτροπή.
<P>
Εμείς ανέκαθεν υποστηρίζαμε την επιβολή της αυστηρής εφαρμογής του κριτηρίου ενός κατά κεφαλή περιφερειακού ακαθάριστου εγχώριου προϊόντος που θα είναι μικρότερο από το 75 % του κοινοτικού μέσου όρου, όσον αφορά την επιλογή των μελλοντικών περιοχών του στόχου 1. Ουσιαστικά αυτό έχει επιτευχθεί, έστω και αν στο μεσοδιάστημα παρουσιάζοταν επανειλημμένα ο κίνδυνος υποστήριξης της ευελιξίας στο συγκεκριμένο ζήτημα. Όσον αφορά το ταμείο συνοχής εκεί η Ομάδα μου εμφανίζεται με διχασμένες απόψεις. Ένα μέρος, απαρτιζόμενο κυρίως από τους συναδέλφους που προέρχονται από τις νοτιοευρωπαϊκές χώρες, υποστηρίζει την πρόταση της Επιτροπής και του Συμβουλίου για τη συνέχιση του ταμείου συνοχής στη σημερινή του μορφή. Ένα άλλο μέρος όμως είναι της άποψης ότι για τις χώρες που συμμετέχουν στην νομισματική ένωση το ταμείο συνοχής έχει επιτελέσει το στόχο του και έχει συμβάλλει ουσιαστικά στην ονομαστική σύγκλιση. Συνεπώς δεν υφίσταται λόγος για τη διατήρησή του στη σημερινή του μορφή.
<P>
Φυσικά δεν μπορούν να πραγματοποιηθούν όλα τα όνειρα. Παραμένουν και ορισμένες επιθυμίες ανοικτές. Ωστόσο ο εν λόγω συμβιβασμός, αν τον δούμε συνολικά, αποτελεί ένα σωστό βήμα προς την κατεύθυνση του επόμενου χρονικού διαστήματος σχεδιασμού.

<SPEAKER ID=300 LANGUAGE="EN" NAME="Elles">
Κύριε Πρόεδρε, οι τελευταίες εβδομάδες υπήρξαν ιδιαίτερα επιτυχείς για το Ευρωπαϊκό Κοινοβούλιο όσον αφορά τις εξουσίες μας στο πλαίσιο της Συνθήκης του Αμστερνταμ, το ζήτημα της χορήγησης απαλλαγής με σκοπό τον καλύτερο ελέγχο της διοίκησης της Επιτροπής καθώς επίσης, και όσον αφορά κάτι τελευταίο αλλά όχι ήσσονος σημασίας, την ψηφοφορία επί του καθεστώτος την οποία διεξήγαμε σήμερα προκειμένου να την αναβάλλουμε ώστε να αποφύγουμε την επιβολή συμφωνίας με το Συμβούλιο. Τί συμβαίνει όμως όσον αφορά τις δημοσιονομικές προοπτικές;
<P>
Σημειώθηκε μεγάλη πρόοδος και θα ήθελα να ευχαριστήσω την γερμανική Προεδρία για ότι έκανε, προκειμένου να συμβάλει περισσότερο στις δημοσιονομικές προοπτικές ενώπιον της Συνόδου Κορυφής του Βερολίνου. Σημειώσαμε σημαντική πρόοδο, ειδικά όσον αφορά την ταξινόμηση και τον τρόπο με τον οποίο μπορούμε να επιτύχουμε συμβιβασμό σχετικά με το σύνολο του προϋπολογισμού. Ωστόσο, για μένα και για πολλούς από την Ομάδα μου, παραμένουν ορισμένα κενά σε σχέση με τις δημοσιονομικές προοπτικές ως έχουν επί του παρόντος.
<P>
Το πρώτο αναφέρεται στην λιτότητα - όχι στις κατηγορίες 1 και 2, αλλά στις κατηγορίες 3, 4 και 5 όπου υπάρχει ασάφεια σε ορισμένες δηλώσεις, και σε σημεία της φρασεολογίας τα οποία χρειάζεται να διασαφηνιστούν.
<P>
Κατά δεύτερον, όσον αφορά την ελαστικότητα, έχουμε πράγματι δρομολογήσει την διαδικασία της λιτότητας στην δημοσιονομομική προοπτική, όπου όμως διαπιστώνουμε πως υπάρχει πολύ μικρό περιθώριο ελαστικότητας, όπου μέρος του περιθωρίου έχει απορροφηθεί από την πρωτοβουλία URBAN υπό την κατηγορία 2 και όπου δεν έχουμε κανέναν τρόπο ώστε να μπορέσουμε να χρησιμοποιήσουμε τις κοινοβουλευτικές εξουσίες που θα είχαμε υπό το άρθρο 203, τότε αυτό, κατά την γνώμη μου, σημαίνει πως έχει οριστεί ένα στενό περιθώριο για την δημοσιονομική πειθαρχία το οποίο είναι ακατάλληλο για τα χρόνια που θα ακολουθήσουν.
<P>
Τέλος, σε αυτό το πλαίσιο, δεν υπάρχει καμία γενική ρήτρα επανεξέτασης αυτής της δημοσιονομικής προοπτικής, η οποία πορεύεται για τα επόμενα εφτά χρόνια χωρίς καμία καθορισμένη ημερομηνία αναθεώρησης και επομένως καμία πιθανότητα αυτό το Σώμα ή η νέα Επιτροπή να την αναθεωρήσουν από κοινού κάποια ιδιαίτερη ημερομηνία, ανεξάρτητα από την διεύρυνση.
<P>
Τελευταίο αλλά όχι ήσσονος σημασίας, είναι το πρόβλημα το οποίο βλέπω πως μόλις προέκυψε. Προέρχεται από τον ίδιο τον Πρόεδρό μας. Κύριε Πρόεδρε, θα σας ήμουν ευγνώμων αν ερευνούσατε αυτό το ζήτημα γιατί ο πρόεδρός μας φαίνεται πως προσδίδει μεγαλύτερη σημασία στις επιρροές εκτός του Κοινοβουλίου παρά στα κοινοβουλευτικά δικαιώματα, υποστηρίζοντας πως η ψηφοφορία σχετικά με τη δημοσιονομική προοπτική θα έπρεπε να είναι με απλή πλειοψηφία και όχι με ειδική, παρόλο που ο πρόεδρος της Επιτροπής Προϋπολογισμών υποστήριξε ουσιαστικά πως η ψηφοφορία θα πρέπει να διεξαχθεί με ειδική πλειοψηφία. Θα εκτιμούσα ιδιαιτέρως αν το θέμα αυτό θα μπορούσε να διευκρινιστεί αύριο, διαφορετικά θα υπάρξει σθεναρή αντίδραση στο Σώμα σε ό, τι προφανώς θα του επιβάλει ο Πρόεδρος.
<P>
Τέλος, ας μου επιτραπεί να πω πως σε ότι αφορά το ίδιο το Κοινοβούλιο, νομίζω πως κινδυνεύουμε να μείνουμε χωρίς καλύτερη ελαστικότητα αλλά με αυτό - που εγώ θα αποκαλούσα - ως το όνειρο του γραφειοκράτη, να μπορεί δηλ. να δαπανά χρήματα χωρίς να έχει αποτελεσματικό κοινοβουλευτικό έλεγχο για μεγάλο χρονικό διάστημα. Θα έπρεπε να συνεχίσουμε τις διαπραγματεύσεις και να καταλήξουμε σε μία συμφωνία με το Συμβούλιο, το συντομότερο δυνατό, πιθανώς, στις αρχές του φθινοπώρου, ταυτόχρονα με τις συμφωνίες για το καθεστώς. Με αυτόν τον τρόπο θα διασφαλίσουμε την σωστή διατήρηση των κοινοβουλευτικών δικαιωμάτων και την συνέχεια, ως οφείλουμε, την δημοσιονομική διαδικασία.

<SPEAKER ID=301 LANGUAGE="ES" NAME="Izquierdo Rojo">
Κύριε Πρόεδρε, με αυτήν τη συμφωνία οι Ισπανοί αγρότες θα χάσουν 100 δις πεσέτες ετησίως και θα υποστούν μια μείωση της τάξης του 3 % στα αγροτικά εισοδήματα. Θα θιγούν τα συμφέροντα των μικρών αγροτών, οι οποίοι θα πρέπει να ανταγωνιστούν με μεγάλες πολυεθνικές σε μια σαφώς άνιση κατάσταση. Το εισόδημα από τις αροτραίες καλλιέργειες θα μειωθεί κατά 40 δις πεσέτες, εκ των οποίων 23 δις θα αφορούν τα δημητριακά.
<P>
Η Loyola de Palacio απέκρυψε πως οι 550.000 τόνοι αύξησης της ποσόστωσης γάλακτος δεν δικαιούνται πριμοδότηση, όσον αφορά τα βοοειδή οι αυξήσεις δεν θα αντισταθμίσουν τη συμφωνημένη μείωση της τάξης του 20 % των τιμών, δημιουργώντας έτσι μια μείωση των 30 δις πεσετών στα εισοδήματα του εν λόγω τομέα.
<P>
Κύριε Πρόεδρε, αυτή η συμφωνία για τους ισπανούς αγρότες είναι κακή για την Ευρώπη και για την Ισπανία και συνεπώς η ψήφος μας θα είναι αρνητική.

<SPEAKER ID=302 NAME="Schrφder">
Κύριε πρόεδρε, για να μην βρεθώ υπό πίεση χρόνου, επιτρέψτε μου παρακαλώ να ξεκινήσω με κάτι που συνήθως γίνεται στο τέλος μιας παρέμβασης και να ευχαριστήσω θερμά την κυρία Wulf-Mathies για την εποικοδομητική συνεργασία της με την Επιτροπή Περιφερειακής Πολιτικής του Κοινοβουλίου μας.
<P>
Έως τώρα έχουν λεχθεί ήδη όλα τουλάχιστο από μια φορά εδώ στο Κοινοβούλιο, σχετικά με το θέμα που σήμερα μας απασχολεί. Θα παρακαλούσα το συνάδελφο κύριο Langen να μην με διακόψει. Ωστόσο, κατά τη γνώμη μου, δεν επισημάναμε όπως θα έπρεπε ένα σημείο και πιο συγκεκριμένα το γεγονός ότι θα πρέπει και πάλι να ανακαλύψουμε την οικονομία της αγοράς, εάν επιθυμούμε οι λαοί της κεντρικής και ανατολικής Ευρώπης, οι νέες δημοκρατίες της κεντρικής και ανατολικής Ευρώπης να φτάσουν σε ένα επίπεδο που να τους επιτρέπει να γίνουν μέλη της Ευρωπαϊκής Ένωσης. Εάν δείχνουμε πράγματι αλληλεγγύη ή αν επιθυμούμε να δείξουμε αλληλεγγύη, δεν αρκεί μόνο να μοιράζουμε χρήματα. Γνωρίζω για ποιό πράγμα μιλώ διότι προέρχομαι από ένα μέρος της Γερμανίας, στο οποίο εισρρέουν αξιοσήμαντοι χρηματοδοτικοί πόροι, τόσο από την Ευρωπαϊκή Ένωση όσο και από τη δυτική Γερμανία. Όμως αυτό από μόνο του δεν αρκεί. Το θέμα είναι η οικονομία της αγοράς να γίνει νοητικά αποδεκτή. Εάν επιθυμούμε πραγματικά να φανούμε αλληλέγγυοι πρέπει να βοηθήσουμε τους λαούς της κεντρικής και ανατολικής Ευρώπης να ξαναανακαλύψουν αυτό το εργαλείο. Κάτι τέτοιο όμως σημαίνει ότι κατ' αρχάς εμείς οι ίδιοι στην Ευρωπαϊκή Ένωση πρέπει να ξεκινήσουμε στην πράξη να αποδεχόμαστε μέσα μας αυτή την οικονομία της αγοράς. Εδώ τελειώνω και πιστεύω να μη σας ενοχλήσει εάν δεν εξαντλήσω τα δυο λεπτά που έχω στη διάθεσή μου.

<SPEAKER ID=303 NAME="Schierhuber">
Κύριε Πρόεδρε, αξιότιμοι κυρίες και κύριοι Επίτροποι, αξιότιμοι κυρίες και κύριοι συνάδελφοι η Ατζέντα 2000 μας έχει απασχολήσει για μεγάλο χρονικό διάστημα και έχει απαιτήσει κατά την άποψή μου από όλους τους συμμετέχοντες μεγάλες προσπάθειες. Ως εκ τούτου, θα ήθελα κατ' αρχάς να ευχαριστήσω θερμά για τη δουλειά τους όλους όσοι συμμετείχαν από το Κοινοβούλιο, την Επιτροπή και το Συμβούλιο. Για να φτάσουμε στην επίτευξη ενός αποδεκτού συμβιβασμού πραγματοποιήθηκαν αναρρίθμητοι γύροι διαπραγματεύσεων. Στο πλαίσιο αυτών των διαπραγματεύσεων το Κοινοβούλιο κατάφερε να διατηρήσει μέχρι τέλους την ενεργό συμμετοχή και την επιρροή του πάνω στη συζήτηση.
<P>
Ανέκαθεν τασσόμασταν υπέρ της περαιτέρω ανάπτυξης της κοινής γεωργικής πολιτικής και της πολιτικής της υπαίθρου. Έχει χαραχθεί μια σημαντική πορεία για τη μελλοντική διαμόρφωση της ευρωπαϊκής γεωργικής πολιτικής. Έτσι, θα ήθελα να παραπέμψω στην επέκταση της πολιτικής της υπαίθρου ως δεύτερο πυλώνα της γεωργικής πολιτικής.
<P>
Έτσι θα μπορέσει πραγματικά να συνεχιστεί και μια σειρά από σημαντικά μέτρα στον τομέα της οικολογικής αγροτικής οικονομίας. Τα περιβαλλοντικά μέτρα των αγροτών θα μπορέσουν μακροπρόθεσμα να διασφαλιστούν και θα μπορέσουν να διατεθούν επιπλέον ενισχύσεις για τους αγρότες των ορεινών και των μειονεκτικών περιοχών. Προσωπικά χαιρετίζω τη δυνατότητα της από κοινού διαμόρφωσης που προσφέρεται στα επιμέρους κράτη μέλη. Η μείωση των τιμών παρεμβάσεως για το κρέας των βοειδών και τα δημητριακά δεν μπόρεσε να αποφευχθεί, ωστόσο το γεγονός ότι η εν λόγω μείωση δεν πραγματοποιήθηκε στο βαθμό που είχε αρχικά προταθεί από την Επιτροπή οφείλεται, μεταξύ άλλων, στην δραστηριοποίηση του Ευρωπαϊού Κοινοβουλίου.
<P>
Θα ήθελα επίσης να εκφράσω τη λύπη μου για το γεγονός ότι δεν φτάσαμε σε καμία συμφωνία σχετικά με μια μεταρρύθμιση στον τομέα του γάλακτος. Ωστόσο η συνέχιση του καθεστώτος ποσοστώσεων σχετικά με το γάλα είναι για μένα αποφασιστικής σημασίας, επίσης και για μετά το 2008, και μάλιστα και πάλι εν όψει της προώθησης των μειονεκτικών περιοχών.
<P>
Όσον αφορά τον οριζόντιο τομέα δεν θα μπορέσω ποτέ να συμφωνήσω με ένα πρότυπο φθίνουσας χρηματοδότησης των άμεσων πληρωμών. Βασικά θα ήθελα να πω ότι ο συμβιβασμός τον οποίο ήδη επεξεργάστηκαν η Επιτροπή, το Συμβούλιο και το Κοινοβούλιο έχει επιφέρει κατά την άποψή μου αποδεκτά αποτελέσματα. Όμως δεν πρέπει σε καμία περίπτωση να θέσουμε σε κίνδυνο το αποτέλεσμα μέσωτης τελικής ψηφοφορίας που θα διεξαχθεί στο Κοινοβούλιο. Είναι τώρα στο χέρι των επιμέρους κρατών μελών να ελιχθούν σε εθνικό επίπεδο κατά τον καλύτερο δυνατό τρόπο, δεδομένου ότι προσφέρεται μια σειρά από δυνατότητες για την ιδιαίτερη ανταπόκριση στις εθνικές ιδιαιτερότητες. Οι εν λόγω δυνατότητες πρέπει επίσης να μπορέσουν να υλοποιηθούν προς όφελος των αγροτών μας, ούτως ώστε να μπορέσουν έτσι να συνεχίσουν να δημιουργούνται και να σταθεροποιούνται οι θέσεις εργασίας στον αγροτικό χώρο.
<P>
Οι Ευρωπαίοι αγρότες και μαζί με αυτούς το ευρωπαϊκό πολιτιστικό τοπίο δεν πρέπει να θυσιαστούν στο βωμό της παγκόσμιας αγοράς, αλλά αντιθέτως πρέπει να απαιτήσουμε δίκαιες συνθήκες για την ευρωπαϊκή αγροτική οικονομία, και στη διάρκεια των επερχόμενων διαπραγματεύσεων με τον ΠΟΕ.

<SPEAKER ID=304 LANGUAGE="EN" NAME="Gillis">
Θα ήθελα και εγώ με την σειρά μου να ευχαριστήσω την Επιτροπή, τους παρευρισκόμενους Επιτρόπους και όλους όσους εργάστηκαν τόσο σκληρά κατά το διάστημα που βρίσκομαι σε αυτό το Κοινοβούλιο.
<P>
Η ομάδα μου, η Ομάδα του Ευρωπαϊκού Λαϊκού Κόμματος, μπορεί μόνο να σημειώσει το αποτέλεσμα της Συνόδου Κορυφής του Βερολίνου και παρόλο που πρόκειται για μια σημαντική βελτίωση της αρχικής πρότασης της Επιτροπής απέχει πολύ από αυτό που χρειάζονται οι παραγωγοί.
<P>
Η υπόσχεση της πλήρους αντιστάθμισης των περικοπών των τιμών για το 1992 δεν τηρήθηκε στις αποφάσεις της Ατζέντας 2000 και ενώ οι αγρότες υφίστανται ακόμη χαμηλότερες τιμές, το κόστος της κοινής αγροτικής πολιτικής εξακολουθεί να αυξάνει. Και το πιο σημαντικό, οι καταναλωτές συνεχίζουν να πληρώνουν όλο και περισσότερα για το φαγητό τους.
<P>
Αντιλαμβάνομαι πλήρως την απόλυτη ανάγκη να ανοίξει ο δρόμος της διεύρυνσης της Ένωσης προς ανατολάς και να διασφαλιστεί ένα ικανοποιητικό αποτέλεσμα στον επερχόμενο γύρο διαπραγματεύσεων του ΠΟΕ. Παρ' όλα αυτά, είναι απαράδεκτο το γεγονός ότι τόσοι πολλοί αγρότες δεν έχουν καμία εναλλακτική παρά μόνο να αποσυρθούν από την γεωργία εξαιτίας της έλλειψης δυνατότητας να έχουν ένα λογικό εισόδημα. Η ερήμωση των αγροτικών περιοχών είναι δεδομένη, παρ' όλα τα μέτρα γεωργικής ανάπτυξης. Όπως έχω πει επανειλημμένως, χωρίς την σκληρή αγροτική δραστηριότητα τα περισσότερα σχέδια γεωργικής ανάπτυξης δεν μπορούν να επιτύχουν, γιατί δεν μπορούν να υπάρξουν από μόνα τους.
<P>
Αντιλαμβάνομαι πως είναι δύσκολο για τους συναδέλφους από άλλα κράτη μέλη να αντιληφθούν πόσο έχουν μειωθεί τα ήδη χαμηλά εισοδήματα των γεωργών στην χώρα μου, την Ιρλανδία, κυρίως εξαιτίας του γεγονότος ότι η Ιρλανδία εξαρτάται κατά κύριο λόγο από τις εξαγωγικές αγορές, τόσο στην Ε.Ε. όσο και σε τρίτες χώρες. Το ενενήντα τοις εκατό της συνολικής μας κρεατοπαραγωγής και το 80 % της γαλακτοπαραγωγής μας εξάγεται. Η κρίση της ΣΕΒ στην Μ.Β. σχεδόν κατέστρεψε τις εξαγωγικές αγορές μας. Καθώς η κατανάλωση μειώνεται ραγδαία και οι άλλες χώρες βασίζονται στην δική τους παραγωγή χωρίς να κάνουν εισαγωγές, η κατάρρευση της ρωσικής οικονομίας αποδυνάμωσε περισσότερο την εύθραυστη αγορά.
<P>
Οι προτάσεις σχετικά με ην γεωργική μεταρρύθμιση, παρόλο που βελτιώνουν τις αρχικές προτάσεις της Επιτροπής, δεν αποτελούν όμως μακροπρόθεσμη λύση. Αν είμαστε σοβαροί ως προς την προστασία του ευρωπαϊκού γεωργικού προτύπου, με όλους τους περιορισμούς και τα πρόσθετα κόστη του, και αν είμαστε σοβαροί ως προς την διατήρηση του γεωργικού χώρου πρέπει να επανέλθουμε σε τιμές που κατά κάποιον τρόπο βασίζονται, ή συνδέονται με το κόστος παραγωγής. Θέλουμε ένα σφύζον, ζωντανό, και καλά διατηρημένο γεωργικό χώρο ή μήπως προτιμούμε ένα γιγάντιο εθνικό πάρκο χωρίς ανθρώπους - και κυρίως χωρίς νέους ανθρώπους; Νομίζω πως εκεί θα μας οδηγήσουν οι προτάσεις της Ατζέντας 2000 εάν δεν κάνουμε αμέσως αλλαγές.

<SPEAKER ID=305 LANGUAGE="DE" NAME="Glase">
Κύριε Πρόεδρε, αξιότιμοι κυρίες και κύριοι, θα ήθελα να περάσουμε σε ένα άλλο θέμα εκτός της αγροτικής οικονομίας, στην κοινωνική πολιτική. Κατά τη διάρκεια της πρώτης ανάγνωσης για το Ευρωπαϊκό Κοινωνικό Ταμείο, παρατήρησα με ικανοποίηση ότι ο προγραμματικός μας προσανατολισμός σχετικά με το εν λόγω ταμείο θα φέρει σημαντικά αποτελέσματα στους αντίστοιχους στόχους και τομείς.Όλες σχεδόν οι τροπολογίες μας έχουν εγκριθεί από την εισηγήτρια της έκθεσης. Το ΕΚΤ στη βάση του διατηρεί τον πολιτικό του προσανατολισμό προς την κατεύθυνση της αγοράς εργασίας, γεγονός που το ΕΛΚ θεωρεί πολύ σημαντικό. Η προώθηση μέσω του ΕΚΤ έχει νόημα μόνο εάν μέσω των προγραμμάτων επιτυγχάνεται αειφορία και μόνο εάν πράγματι καταλήγει στις ομάδες στόχους. Το ΕΛΚ συμφωνεί με την κοινή θέση που διατυπώθηκε για το ΕΚΤ.
<P>
Ευχόμαστε η εισαγωγή του νέου ΕΚΤ να πραγματοποιηθεί γρήγορα και χωρίς τριβές μέσα στο επόμενο έτος, χωρίς απώλειες χρόνου και με έγκαιρη και αξιόπιστη ασφάλεια σχεδιασμού για τους φορείς των προγραμμάτων και τα κράτη μέλη. Για αυτόν τον λόγο απορρίπτουμε αυστηρά μια τρίτη ανάγνωση και καταψηφίζουμε όλες τις τροπολογίες που θα οδηγούσαν σε αυτήν. Ως σκιώδης εισηγήτρια της έκθεσης θα μπορούσα να ταχθώ υπέρ των τροπολογιών που έχουν προκύψει ως συμβιβασμοί μέσα από τις διαπραγματεύσεις του Συμβουλίου, εάν λάβουμε τη διαβεβαίωση από το Συμβούλιο ότι οι εν λόγω σχετικές τροπολογίες πράγματι θα ενσωματωθούν και συνεπώς ο κίνδυνος μιας τρίτης ανάγνωσης δεν υφίσταται.
<P>
Οι πολίτες περιμένουν από εμάς να υποστηρίξουμε την ανάπτυξη στις περιφέρειές τους και μάλιστα γρήγορα, πρακτικά και χωρίς γραφειοκρατικές διατυπώσεις. Εμείς δίνουμε στα χέρια των ενδιαφερομένων κρατών μελών ένα ταμείο το οποίο δεν θα πρέπει να επιφορτώσουν και να δυσχεραίνουν με επιπλέον νομοθετικούς κανονισμούς, αλλά αντιθέτως θα μπορούν να το χρησιμοποιήσουν πραγματικά προς την συγκεκριμένη επίτευξη των στόχων τους.

<SPEAKER ID=306 LANGUAGE="DE" NAME="Langen">
Κύριε Πρόεδρε, στη συζήτηση αυτήν πεταγόμαστε από το ένα θέμα στο άλλο. Βασικά δεν είναι σωστό, αλλά θα συνεχίσω και εγώ σε ένα άλλο θέμα, συγκεκριμένα στο θέμα του καθεστώτος οργάνωσης της αγοράς του κρασιού. Στο μεγάλο πακέτο της Ατζέντα 2000 και συγκεκριμένα στο μέρος που αφορά την γεωργική πολιτική υπάρχουν πολλά κατακριτέα σημεία. Αυτό το ακούσαμε. Σε ένα τομέα όμως πρέπει να επαινέσουμε την Επιτροπή - ο κύριος Fischler χρειάστηκε πολύ χρόνο μέχρι να καταθέσει ένα τόσο καλό σχέδιο, άλλωστε αρνιόσασταν για μεγάλο χρονικό διάστημα να αποσύρετε το παλιό σχέδιο - την Προεδρεία του Συμβουλίου, τον κύριο Funke και επίσης τις κυρίες και τους κυρίους συναδέλφους στο Κοινοβούλιο. Καταλήξαμε από κοινού σε μια συνετή μεταρρύθμιση του καθεστώτος οργάνωσης της αγοράς του κρασιού και νομίζω ότι μετά από μια τέτοια συζήτηση δεν πρέπει να ασκείται μόνο κριτική αλλά να ακούγονται και έπαινοι. Είναι λυπηρό ότι κατά τη διάρκεια της τελευταίας νυχτερινής συνεδρίασης αυτής της κοινοβουλευτικής περιόδου δεν μπορέσαμε να πιούμε ένα ποτήρι κρασί. Ο κύριος Funke ήταν εδώ όταν ο πρώην καγκελλάριος της Γερμανίας, ο κύριος Helmut Kohl, την γερμανική ημέρα του αμπελοοινικού τομέα έδωσε το σύνθημα για τη μελλοντική πολιτική του αμπελοοινικού τομέα, λέγοντας ότι πρέπει να το «τσούζουμε» περισσότερο. Μια ρήση από παλαιότερους καιρούς!
<P>
Θα ήθελα όμως να επανέλθω στο θέμα. Σε αυτή την μεταρρύθμιση της αγοράς του κρασιού επικράτησαν οι απαιτήσεις του Κοινοβουλίου και θα ήθελα να τονίσω για άλλη μια φορά ότι θα ήταν καλό εάν στο μέλλον το Κοινοβούλιο είχε τη δυνατότητα συναπόφασης, διότι τον πλάγιο τρόπο τον ξέρουμε και εμείς εδώ στο Κοινοβούλιο εξίσου καλά όπως και το Συμβούλιο. Σε κάθε περίπτωση αυτό που προέκυψε σχετικά με το καθεστώς οργάνωσης της αγοράς του κρασιού είναι αξιέπαινο. Έχουν γίνει διορθώσεις πάνω στις προδιαγραφές απόσταξης και πάνω στα δικαιώματα νέας φύτευσης. Ενισχύεται η ίδια ευθύνη των κρατών μελών. Οι διεπαγγελματικές οργανώσεις μπορούν να επεκταθούν σε ολόκληρη την Ευρώπη. Η μεταρρύθμιση περιλαμβάνει προγράμματα χρηματοδοτούμενα από την ΕΕ για την αναδιάρθρωση και την αλλαγή των ποικιλιών και τον εκσυγχρονισμό των τεχνικών παραγωγής. Η αρμοδιότητα του Συμβουλίου διατηρείται. Δεν θέλουμε να δώσουμε πολλές αρμοδιότητες στην Επιτροπή, π.χ.αναφορικά με τις προδιαγραφές σήμανσης και την οινολογική διαδικασία. Το θέμα στην προκειμένη περίπτωση είναι, συνεπώς, η διατήρηση των παραδοσιακών μεθόδων καλλιέργειας στην Ευρώπη. Ο κύριος Fischler το έχει αντιληφθεί αυτό και το έχει υποστηρίξει με ζήλο. Κατά συνέπεια είμαστε ικανοποιημένοι με την εν λόγω μεταρρύθμιση και πιστεύω ότι ήταν πολύ σημαντικό επίτευγμα του Κοινοβουλίου το γεγονός ότι υπήρξε μια ευρεία συμφωνία στο θέμα του καθεστώτος οργάνωσης της αγοράς του κρασιού.
<P>
Μόνο όποιος είναι γνώστης των διαφορών που επικρατούσαν στο Κοινοβούλιο κατά τη διάρκεια των τελευταίων πέντε χρόνων, γύρω από το θέμα του καθεστώτος οργάνωσης της αγοράς του κρασιού, μπορεί να αντιληφθεί πόσο μεγάλη πρόοδος έχει σημειωθεί. Θα ήθελα να σας ευχαριστήσω όλους και ελπίζω ότι στην επόμενη κοινοβουλευτική περίοδο, αν όχι απόψε, θα έχουμε την ευκαιρία να να πιούμε ένα ποτήρι κρασί για αυτή την επιτυχία.

<SPEAKER ID=307 LANGUAGE="FI" NAME="Otila">
Αξιότιμε κύριε Πρόεδρε, η περιφερειακή πολιτική είναι βασική από την άποψη της ισορροπημένης ανάπτυξης της Ευρωπαϊκής Ένωσης. Η διαρθρωτική πολιτική της Ένωσης διαδραματίζει σημαντικό ρόλο ως συμπλήρωμα του εθνικού αναπτυξιακού έργου. Εξίσου σημαντικό με το πόσο μεγάλη δυνατότητα ενίσχυσης έχει η Ένωση είναι επίσης και το πώς χρησιμοποιούνται οι ενισχύσεις. Στο τέλος, την ευθύνη για τη συνετή διαχείριση την έχουν τα κράτη μέλη. Η διαχείριση της περιφερειακής πολιτικής πάνω σε ξεκάθαρες αρχές αυξάνει επίσης την εμπιστοσύνη των πολιτών για τη δράση της Ένωσης και για τα αποτελέσματα που μπορεί να πετύχει.
<P>
Οι πόροι της διαρθρωτικής πολιτικής της Ευρωπαϊκής Ένωσης θα πρέπει να κατευθυνθούν αποφασιστικά προς την προώθηση των επενδύσεων που υποστηρίζουν τη δημιουργία πραγματικών θέσεων εργασίας. Ως αφετηρία θα πρέπει να είναι η εξασφάλιση της απασχόλησης και των προϋποθέσεων ευημερίας στα διάφορα σημεία της ηπείρου. Η αναπτυξιακή πολιτική των περιφερειών θα πρέπει να είναι ολοκληρωμένη, ενθαρρυντική και να προάγει την επιχειρηματικότητα.
<P>
Η τελική απόφαση για την Ατζέντα 2000 είναι ένας καλός ευρωπαϊκός συμβιβασμός. Η επίτευξη αποτελεσμάτων στις διαπραγματεύσεις σε μία στιγμή όπου η Επιτροπή είχε ήδη παραιτηθεί δείχνει την ικανότητα δράσης της Ένωσης. Η Ένωση μπορεί να συγχαρεί τον εαυτό της για την πραγματοποίηση του πακέτου μεταρρύθμισης.

<SPEAKER ID=308 LANGUAGE="PT" NAME="Costa Neves">
Κύριε Πρόεδρε, κύριοι Επίτροποι, αγαπητοί συνάδελφοι, όπως όλοι οι συμβιβασμοί, έτσι και αυτός που επιτεύχθηκε στο Βερολίνο έχει τα καλά του και τα στραβά του. Ας αφήσουμε στην άκρη τις πολλές θετικές πτυχές. Επειδή πιστεύω πως τα αρνητικά αποτελέσματα πάντα επιδέχονται βελτιώσεις, θα ήθελα να επισημάνω τρία: τη μεταρρύθμιση της ΚΓΠ, με την οποία συσχετίζω την άτολμη έκφραση της έννοιας «ανάπτυξη της υπαίθρου», μιας και, σε τελική ανάλυση, όσοι ευνοούνται και όσοι επιβαρύνονται θα συνεχίσουν να είναι οι ίδιοι· τη μείωση της κρατικής συμμετοχής στη χρηματοδότηση προσοδοφόρων ιδιωτικών έργων, εφόσον με τον τρόπο αυτό επιβαρύνονται οι επιχειρήσεις και, συνεπώς, πλήττεται η απασχόληση· τη συγκέντρωση στα πρώτα έτη των πιστώσεων που θα διατεθούν από το επόμενο κοινοτικό πλαίσιο, μια κατάσταση που, σε συνδυασμό με τα υπόλοιπα που θα μεταφερθούν από την τρέχουσα χρονιά, θα περιπλέξει τους όρους απορρόφησης των διαρθρωτικών πόρων, δεδομένου ότι, όπως γνωρίζουμε, η μη απορρόφηση των πόρων αντιστοιχεί με απώλειά τους.
<P>
Στα ζητήματα γενικού ενδιαφέροντος που προανέφερα, θα προσθέσω άλλο ένα, που για μένα έχει ουσιαστική σημασία: τη μη έμπρακτη αναγνώριση των ιδιαίτερα απομακρυσμένων περιφερειών. Μετά τη μακροχρόνια προσπάθεια για την αναγνώριση αυτών των περιφερειών στο πλαίσιο της Συνθήκης του Αμστερνταμ, διαπιστώνω τώρα με πίκρα ότι παραβλέπονται από την Ατζέντα 2000.

<SPEAKER ID=309 LANGUAGE="NL" NAME="Peijs">
Κύριε Πρόεδρε, θα μπορούσαμε να πούμε ότι μεταρρυθμίζουμε τα διαρθρωτικά ταμεία την τελευταία στιγμή. Είναι έντεκα παρά τέταρτο το βράδυ και το Κοινοβούλιο είναι ακόμα πάρα πολύ απασχολημένο, ενώ παρευρίσκεται ακόμα και το Συμβούλιο. Τα συγχαρητήριά μου, κύριε Πρόεδρε του Συμβουλίου. Ποτέ δεν είδα εκπρόσωπους του Συμβουλίου να είναι παρόντες στο Κοινοβούλιο στις έντεκα παρά τέταρτο το βράδυ. Γι'αυτό λοιπόν θα ήθελα να σας συγχαρώ.
<P>
Κύριε Πρόεδρε, εδώ και περισσότερο από ένα χρόνο ασχολούμεθα με τη μεταρρύθμιση των διαρθρωτικών ταμείων για την προσεχή νομοθετική περίοδο. Είναι πλέον καιρός να δώσουμε την οριστική μας ευλογία, γιατί μόνο τότε μπορούν να αρχίσουν εγκαίρως τα προγράμματα και εγώ προσωπικά είμαι κατά κάθε αναβολής. Χαίρομαι λοιπόν που το Συμβούλιο και το Κοινοβούλιο, όπως άκουσα σήμερα, συμφώνησαν επί ορισμένων τροπολογιών για το Ευρωπαϊκό Κοινωνικό Ταμείο, οι οποίες απειλούσαν να οδηγήσουν σε μία απαράδεκτη αναβολή.
<P>
Κύριε Πρόεδρε, το Νοέμβριο υποστήριξα την εξακολούθηση της κοινοτικής πρωτοβουλίας Urban, και αυτό γιατί προβλήματα έχουν και οι μικρομεσαίες και οι μικρές πόλεις εκτός των περιοχών στόχων, οι περιοχές που είναι ασθενείς και άμοιρες. Επιπλέον, τάχθηκα υπέρ της εκκίνησης μιας νέας κοινοτικής πρωτοβουλίας η οποία θα μπορούσε να αντιδρά με ευέλικτο τρόπο σε αναπάντεχες, σοβαρές οικονομικές κρίσεις. Πιστεύω ότι την εποχή του ευρώ χρειαζόμαστε κάτι τέτοιο, εάν συγκρίνουμε την κατάσταση με τις Ηνωμένες Πολιτείες.
<P>
Το Κοινοβούλιο υποστήριξε και τις δύο πρωτοβουλίες. Το Συμβούλιο, αντίθετα, ήθελε τρεις και είχαμε ήδη τρεις. Συνεπώς, αυτές οι δύο περίσσευαν. Όμως, λόγω της τροποποίησης της συνθήκης στη Σύνοδο Κορυφής του Αμστερνταμ, έπρεπε να ληφθούν υπόψη οι επιθυμίες του Κοινοβουλίου, πράγμα που μας οδήγησε ευτυχώς σε μια συμβιβαστική λύση. Τα προγράμματα Urban και Restruct συγχωνεύθηκαν στη νέα πρωτοβουλία Urban. Το Ευρωπαϊκό Ταμείο Περιφερειακής Ανάπτυξης θα συμβάλει πλέον στην επίλυση των οικονομικών και κοινωνικών προβλημάτων περιοχών και συνοικιών που έχουν περιέλθει σε κρίση με στόχο τη βιώσιμη ανάπτυξη. Χαίρομαι γι'αυτό και θα ήταν καλά να μπορούσε η Επιτροπή να βρει κάπου χρήματα για να τα διαθέσει στην πρωτοβουλία αυτή. Πληροφορήθηκα τη νέα κατανομή, κυρία Επίτροπε, και σας είμαι ευγνώμων για το γεγονός ότι δόθηκαν περισσότερα περιθώρια στα καινοτόμα μέτρα.
<P>
Κύριε Πρόεδρε, επιτρέψτε μου να προβώ σε άλλη μια παρατήρηση προς την Επίτροπο. Ως εισηγητής του θέματος της χορήγησης απαλλαγής για τα ταμεία για το 1997 θα ήθελα να επισημάνω το πρόβλημα ότι, από τις εκθέσεις του Ελεγκτικού Συνεδρίου, οι Κάτω Χώρες παρουσιάζονται πάντα κάπως προβληματικές επειδή χρησιμοποιούν ένα περισσότερο ακριβή τρόπο έκθεσης απ'ό, τι όλες οι άλλες χώρες. Μήπως θα μπορούσατε να κοιτάξετε λίγο τα συστήματα αυτά, έτσι ώστε να μην υπάρχει αυτή η διαρκώς αρνητική προβολή στις ειδήσεις;

<SPEAKER ID=310 LANGUAGE="ES" NAME="Fabra Vallιs">
Κύριε Πρόεδρε, εδώ και πέντε χρόνια ακούω και μαθαίνω στην Επιτροπή Προϋπολογισμών πως η μόνη δυνατότητα κατάρτισης ενός καλού προϋπολογισμού και πλήρους χρήσης όλων των δυνατοτήτων του συνίσταται στην επιτυχία μιας διοργανικής συμφωνίας η οποία να εξασφαλίζει τις δημοσιονομικές προοπτικές για επτά χρόνια.
<P>
Ακούσαμε σήμερα κάποιες προτάσεις σύμφωνα με τις οποίες πρέπει να απαρνηθούμε τη διοργανική συμφωνία και συνεπώς να μείνουμε δίχως δημοσιονομικές προοπτικές.
<P>
Κύριε Πρόεδρε, πιστεύω πως η περικοπή του προϋπολογισμού η οποία έγινε στο Βερολίνο, και αν λάβουμε υπόψη την τελευταία διαπραγμάτευση και την ευελιξία που έγινε αποδεκτή από το Συμβούλιο, δεν δικαιολογεί τη θέση σε σοβαρό κίνδυνο ούτε των διαρθρωτικών ταμείων ούτε και του ταμείου συνοχής. Χωρίς τελικές συμφωνίες μεταξύ Συμβουλίου, Επιτροπής και Κοινοβουλίου, φοβάμαι πως το μόνο που θα κάνουμε θα είναι να ευνοήσουμε τον ευρωσκεπτικισμό.

<SPEAKER ID=311 NAME="Langenhagen">
Κύριε Πρόεδρε, ο ευρωπαϊκός τομέας της αλιείας βρίσκεται σε μια δύσκολη θέση και αυτό λαμβάνεται σε μεγάλο βαθμό υπ' όψιν από τη μελλοντική διαρθρωτική πολιτική. Σήμερα το ομολογώ ευχαρίστως αυτό, κύριε Funke, ωστόσο η αλιεία αποτελεί έναν σχετικά αδύναμο κλάδο στο σύνολο της ευρωπαϊκής οικονομίας και χρειάζεται ειδική μεταχείριση, δεδομένου ότι στις περιοχές που εξαρτώνται από την αλιεία τις περισσότερες φορές δεν υπάρχουν εναλλακτικές θέσεις εργασίας. Ακόμη, η αρχική μας απαίτηση σχετικά με έναν ιδιαίτερο στόχο 4 για την ύπαιθρο που θα περικλείει ξεχωριστά τις περιοχές που εξαρτώνται από την αλιεία δεν κατάφερε να επικρατήσει.
<P>
Εις το εξής λοιπόν θα προωθούνται τα ίδια μέτρα για τους διαφορετικούς τομείς προερχόμενα από διαφορετικά καζάνια, ενώ οι περιοχές του στόχου 1 θα βρίσκονται σε σαφώς πλεονεκτικότερη κατάσταση. Κατόπιν τούτου, υπάρχει ο κίνδυνος επιχειρήσεις από τις νέες περιοχές του στόχου 2 να μεταναστεύσουν στις περιοχές του στόχου 1, μόνο και μόνο επειδή εκεί θα βρίσκουν καλύτερες συνθήκες για την προώθησή τους. Στην πατρίδα μου, το Cuxhaven-Bremerhaven, αιωρείται η εν λόγω Δαμόκλειος σπάθη και πιστεύω ότι μια τέτοια στρέβλωση του ανταγωνισμού δεν επιτρέπεται να είναι το αποτέλεσμα της ευρωπαϊκής διαρθρωτικής πολιτικής. Κύριε Funke και κυρία Wulf-Mathies νομίζω ότι στο σημείο αυτό έχετε να κάνετε ακόμη πολλά σημαντικά πράγματα.
<P>
Τέλος, θα ήθελα να ευχαριστήσω όλους εκείνους που βοήθησαν στην περαιτέρω διατήρηση μιας αυτοδύναμης Επιτροπής Αλιείας στο Ευρωπαϊκό Κοινοβούλιο. Περιμένω και γι' αυτό με χαρά τη νέα κοινοβουλευτική περίοδο.

<SPEAKER ID=312 LANGUAGE="DE" NAME="Gόnther">
Κύριε Πρόεδρε, κυρίες και κύριοι Επίτροποι, κύριε Πρόεδρε του Συμβουλίου, θα ήθελα να επανέλθω για άλλη μια φορά εν συντομία στη έκθεση του κυρίου Baron Crespo για να διαπιστώσω ότι σήμερα προετοιμαζόμαστε για μια διεύρυνση που χαρακτηρίζεται από το γεγονός ότι προ των πυλών μας βρίσκεται μια σειρά από χώρες, για τις οποίες πριν από δέκα χρόνια το θεωρούσαμε ακόμη αδύνατο. Επίσης παλαιότερα, σχετικά με την ένταξη στην Ευρωπαϊκή Ένωση, υπήρχε πάντα μια προτίμηση στις δικτατορίες, εφόσον κατάφερναν να μεταβάλλουν τις κυβερνήσεις τους και να βρουν το δρόμο προς τη δημοκρατία. Αφού κάτι τέτοιο συνέβαινε στο παρελθόν, πρέπει να συνεχιστεί έτσι και στο μέλλον.
<P>
Ο συνάδελφος κύριος Χατζηδάκης επεσήμανε στην παρέμβασή του ότι μαζί με τις χώρες της κεντρικής και ανατολικής Ευρώπης που μεταβάλλονται υπάρχει ακόμη ένα νησί στη Μεσόγειο, συγκεκριμένα μίλησε για την Κύπρο, το οποίο επίσης συζητά το θέμα της ένταξης. Θα ήθελα να συμπεριλάβω στη συζήτηση και το δεύτερο νησί της Μεσογείου, δηλαδή τη Μάλτα. Αμφότερα τα νησιά δεν εμπίπτουν στο πλαίσιο των μέτρων που ισχύουν για την προετοιμασία της ένταξης των άλλων χωρών, ωστόσο το εν λόγω νησί έχει όπως και η Κύπρος γεωστρατηγική σημασία. Έχει μια σταθερή δημοκρατία και παρά το γεγονός ότι και οι δύο χώρες κατέφεραν να παρατείνουν κατά ένα έτος το τέταρτο χρηματοδοτικό πρωτόκολλο, δεν υπάρχουν οι δομές για την προενταξιακή φάση. Στη περίπτωση δε, που κάποιος σκεφτεί ένα είδος Mini-PHARE, τότε θα παρακαλούσα την Επιτροπή να παρουσιάσει σύντομα στις εν λόγω υποψήφιες χώρες τις προοπτικές για την προενταξιακή τους φάση, προκειμένου να αποκτήσουν και αυτές την ίδια ακριβώς ασφάλεια σχεδιασμού με τις υπόλοιπες χώρες, γιατί ειδικά εμείς που προερχόμαστε από τα μεγάλα κράτη μέλη της Ευρωπαϊκής Ένωσης πρέπει να αισθανόμαστε υπεύθυνοι και για τους μικρότερους υποψηφίους.

<SPEAKER ID=313 LANGUAGE="DE" NAME="Schiedermeier">
Κύριε Πρόεδρε, αξιότιμοι κυρίες και κύριοι της Επιτροπής, κύριε Πρόεδρε του Συμβουλίου, η Ατζέντα 2000 έχει συζητηθεί για μεγάλο χρονικό διάστημα και έχουν καταβληθεί μεγάλες προσπάθειες για αυτήν. Τα αποτελέσματα τα βλέπουμε σήμερα μπροστά μας. Εγώ προσωπικά το βλέπω έτσι: οι κερδισμένοι είναι τα κράτη μέλη στο ταμείο συνοχής και προ πάντων οι τρείς που κατά την άποψή μας δεν θα έπρεπε να είναι πλέον μέσα, οι περιοχές του στόχου 1, οι οποίες αποκτούν ακόμη περισσότερους πόρους από ότι μέχρι σήμερα οι αστικές περιοχές του νέου στόχου 2, κυρία Επίτροπε, οι οποίες μάλιστα λαμβάνουν και την κοινοτική πρωτοβουλία URBAN και τέλος οι υποψήφιες για την ένταξη χώρες, για τις οποίες εύχομαι ότι δεν θα δημιουργηθεί μια οικονομία της αγοράς όπως την περιέγραψε ο συνάδελφος κύριος Schrφder, αλλά μια οικονομία της αγοράς με κοινωνικό πρόσωπο.
<P>
Χειροκροτήματα
<P>
Οι χαμένοι είναι με σιγουριά οι περιοχές της υπαίθρου και ειδικότερα οι μεθοριακές περιοχές που συνορεύουν με τρίτες χώρες. Βλέποντας την κυρία Επίτροπο και τους δύο κυρίους Επιτρόπους εδώ μπροστά, κατανοώ γιατί οι μεθοριακές περιοχές δεν έτυχαν ιδιαίτερης προσοχής. Κανένας τους δεν προέρχεται από τις εν λόγω περιοχές.
<P>
Παρέμβαση
<P>
Μου είπανε τρία χιλιόμετρα στην μεθοριακή περιοχή! Το κριτήριο «ανεργία», κυρία Επίτροπε, πράγμα για το οποίο φιλονικούσαμε για πολύ καιρό, κατέχει ακόμη το 50 %. Μόνο 50 % είναι μαλακά κριτήρια. Το πρόβλημα στην όλη ιστορία είναι ότι μπορεί μεν κανείς να έχει λίγους άνεργους, εντούτοις όμως η υποδομή και οι ειδικευμένες θέσεις εργασίας μπορούν να είναι λίγες και κατά συνέπεια οι νέοι που διαθέτουν υψηλή κατάρτιση να μεταναστεύουν ή να μετακινούνται.. Αυτό δεν είναι δυνατό να συμβαίνει. Ένα σημαντικό σημείο που βρίσκω αρνητικό και το οποίο επεσήμανε σήμερα ο Επίτροπος κύριος Fischler από μόνος του είναι ασφαλώς η επιβολή πλαφόν στις γεωργικές δαπάνες. Αυτό μελλοντικά θα οδηγήσει στην μείωση φυσικά των χρημάτων που βρίσκονται προς διάθεση για την ύπαιθρο, προ πάντων στους τομείς εκείνους που τα έχουν απαραίτητα ανάγκη.
<P>
Δεν θα ήθελα ωστόσο να αποκρύψω κυρία Επίτροπε το πόσο θετικό είναι το γεγονός ότι εν τω μεταξύ έχουμε ένα δίκτυο ασφαλείας για τις παλιές περιοχές 5b, ότι έχουμε λάβει μεταβατικές προθεσμίες, πράγμα όχι αυτονόητο και ότι οι κοινοτικές πρωτοβουλίες Interreg και LEADER είναι πιο καλά προικοδοτημένες από ότι μέχρι σήμερα. Αυτό πρέπει να το ομολογήσουμε, αν θέλουμε να είμαστε δίκαιοι. Νομίζω ότι θα επωφεληθούμε και από την EQUAL.
<P>
Αυτή ήταν η τελευταία μου ομιλία στο Ευρωπαϊκό Κοινοβούλιο. Θα ήθελα να σας ευχαριστήσω για την καλή συνεργασία, να ευχαριστήσω ακόμη θερμά τους συνεργάτες μου και προ πάντων τους διερμηνείς τους οποίους σίγουρα δυσκόλεψα ορισμένες φορές με τα Βαυαρικά μου.
<P>
Χειροκροτήματα

<SPEAKER ID=314 NAME="Πρόεδρος">
Κύριε Schiedemeier, με φέρνετε και εμένα σε δύσκολη θέση. Το σκεπτόμουνα για εσάς και για άλλους συναδέλφους που ενδεχομένως κλείνουν απόψε τον κύκλο μιας πολύ τακτικής παρουσίας σ' αυτή την αίθουσα και θα έπρεπε να τους αποτίσουμε τον φόρο τιμής τον οποίο δικαιούνται.
<P>
Εν πάση περιπτώσει, εσείς το διακηρύξατε και νομίζω ότι το Προεδρείο πρέπει να αναγνωρίσει και την πολύ τακτική σας παρουσία σ'αυτή την αίθουσα και όλη την δραστηριότητά σας, όπως και την δραστηριότητα άλλων συναδέλφων που διεκδικούν επίσης το ίδιο μερίδιο τιμής.

<SPEAKER ID=315 LANGUAGE="PT" NAME="Cunha">
Κύριε Πρόεδρε, θα καταναλώσω δέκα δευτερόλεπτα από τον πολύτιμο χρόνο μου για να χαιρετήσω τους κυρίους Επιτρόπους και τον κύριο Πρόεδρο που βρίσκονται εδώ μαζί μας, κυρίως για τη στωικότητα που επιδεικνύουν με το να βρίσκονται ανάμεσά μας μια τέτοια προχωρημένη ώρα.
<P>
Σχετικά με τις δημοσιονομικές προοπτικές, πιστεύω πως έχει ουσιαστική σημασία να εγκρίνει το Ευρωπαϊκό Κοινοβούλιο το πλαίσιο που καθορίσθηκε στο Βερολίνο. Σε αντίθετη περίπτωση, θα είμαστε υπαίτιοι για μια τεράστια σύγχυση και αστάθεια κατά τη διαχείριση των κοινοτικών πολιτικών, εκτός του ότι θα κινδυνεύαμε μέχρι και να αλλοιώσουμε τις θεμελιώδεις επιλογές της Ατζέντας 2000.
<P>
Σε ό, τι αφορά την ΚΓΠ, οφείλω να υπογραμμίσω ότι η τελική συμφωνία που επιτεύχθηκε στο Βερολίνο είναι πολύ καλύτερη από την αντίστοιχη συμφωνία των Βρυξελλών. Παρά ταύτα, η συγκεκριμένη συμφωνία του Βερολίνου απέχει ακόμη πολύ από τις θέσεις του Ευρωπαϊκού Κοινοβουλίου: δεν φθάσαμε στην ενδεδειγμένη και αναγκαία επανεξισορρόπηση της ΚΓΠ προς την κατεύθυνση της δικαιοσύνης και της συνοχής, οι μειονεκτικές και απόμακρες περιφέρειες συνεχίζουν να απειλούνται με εγκατάλειψη και ερήμωση από τον πληθυσμό τους, δεν διαμορφώθηκαν οι προϋποθέσεις για την έμπρακτη εφαρμογή του ευρωπαϊκού γεωργικού προτύπου, δεν δημιουργήθηκαν οι όροι ώστε η Ευρωπαϊκή Ένωση να μπορέσει να κρατήσει μία επιθετική στάση κατά τις επερχόμενες διαπραγματεύσεις στο πλαίσιο του Παγκόσμιου Οργανισμού Εμπορίου.
<P>
Όσον αφορά την Πορτογαλία, λυπούμαι ιδιαιτέρως για το γεγονός ότι δεν ελήφθησαν υπόψη κάποιες από τις βασικές ιδιομορφίες της χώρας μας. Πρώτον, δεν σταθμίστηκαν οι επιπτώσεις της διεύρυνσης, ενώ είναι σαφώς αποδεδειγμένο ότι η πορτογαλική οικονομία είναι πολύ περισσότερο ευάλωτη από τις υπόλοιπες στον ανταγωνισμό των μελλοντικών μας εταίρων. Δεύτερον, δεν αναγνωρίστηκε η ιδιαιτερότητα της πορτογαλικής γεωργίας, ούτε αυξήθηκαν οι διάφορες ποσοστώσεις παραγωγής, ενώ είναι γνωστό ότι η Πορτογαλία αποτελεί την πλέον ελλειμματική χώρα της Ευρωπαϊκής Ένωσης, ούτε ακόμη ετέθη το ενδεχόμενο επέκτασης των αρδευόμενων εκτάσεων, κάτι που θα ήταν απαραίτητο από τη στιγμή που στην Πορτογαλία, χώρα που εμφανίζει την πιο καθυστερημένη γεωργία στην Ευρωπαϊκή Ένωση, η άρδευση παίζει καθοριστικό ρόλο για τον εκσυγχρονισμό της γεωργίας.

<SPEAKER ID=316 NAME="Gallagher">
Κύριε Πρόεδρε, θέλω να περιορίσω τις παρατηρήσεις μου στην έκθεση του κ. Arias Caete σχετικά με τα διαρθρωτικά μέτρα στον τομέα της αλιείας. Ο προεξάρχων στόχος στον σχεδιασμό διαρθρωτικών μέτρων σε αυτόν τον τομέα για τη νέα χιλιετία θα πρέπει να είναι να διατηρηθούν όσο πιο απλά και συνεκτικά γίνεται, να διασφαλιστεί η ελαστικότητά τους σε βαθμό που να ανταποκρίνονται στις ειδικές περιφερειακές ανάγκες της αλιείας και των περιοχών που εξαρτώνται από την αλιεία ή των περιοχών όπου υπάρχουν σημαντικές κοινότητες αλιέων.
<P>
Οι αρχικές προτάσεις της Επιτροπής για τα διαρθρωτικά μέτρα ήταν τουλάχιστον περίπλοκες και σε ορισμένα σημεία δεν θα μπορούσαν σε καμία περίπτωση να θεωρηθούν συνεκτικές. Για παράδειγμα, μία πρόταση για την χρηματοδότηση του ίδιου μέτρου από το ΧΜΠΑ για τις περιοχές του στόχου 1 και 2 αλλά και από το ΕΓΤΠΕ τμήμα Εγγυήσεων για άλλες περιοχές, το μόνο που κατάφερε ήταν να ενισχύσει «το κυνήγι των χρηματοδοτήσεων», σύμφωνα με το οποίο οι αλιευτικές επιχειρήσεις έχουν την δυνατότητα να αλλάζουν τόπο μέσα στα πλαίσια της Κοινότητας απλά και μόνο για να επωφεληθούν από τις χρηματοδοτήσεις για το ιδιαίτερο σχέδιό τους. Εάν ποτέ υπήρξε κάποια συνταγή για την περιφερειακή παράλυση και διάκριση κατά των παραδοσιακών τοπικών βιομηχανιών που πιθανώς να δημιουργεί μη αναγκαία ανεργία στον τομέα της αλιείας, σίγουρα οι προτάσεις αυτές ήταν κάτι τέτοιο.
<P>
Οι αντιφάσεις στις προτάσεις της Επιτροπής σχετικά με την αναδιάρθρωση του στόλου ο οποίος υπόκειται στον κανονισμό του Πολυετούς Προγράμματος Προσανατολισμού, σύμφωνα με τον οποίο απαιτείται εθνικός προγραμματισμός, σε σύγκριση με τις περιοχές του στόχου 2, οι οποίες υπόκεινται σε περιφεριακό προγραμματισμό, το μόνο που θα εξυπηρετούσαν θα ήταν να περιπλέξουν τα πράγματα. Θα πρέπει να αντισταθούμε και να αλλάξουμε τον όχι και τόσο ευνοϊκό επαναπροσδιορισμό των παράκτιων περιοχών του στόχου 2 από τις περιοχές που εξαρτώνται από την αλιεία και τον στόχο 1 που θα απέκλειε περιοχές οι οποίες βρίσκονται σε απόσταση από την ακτή και ζητούν διαρθρωτικούς πόρους προκειμένου να στηρίξουν την υδατοκαλλιέργεια και την επεξεργασία, καθώς κάτι τέτοιο επιφέρει σαφώς διακρίσεις.
<P>
Πρέπει να καλωσορίσω την απόφαση της Επιτροπής να αντιστρέψει την πρότασή της να απαιτήσει από τους αλιείς να αγοράσουν σκάφη μεγαλύτερης χωρητικότητας κατά 30 %, γεγονός που αν είχε προωθηθεί θα μπορούσε να περιγραφεί μόνο ως ποινικός νόμος, που σκοπό έχει την παρακώλυση της επείγουσας ανάγκης για εκσυγχρονισμό και ανανέωση του στόλου. Το ζήτημα της απόρριψης αυτής της πρότασης τέθηκε δια της βίας από την κοινοβουλευτική Επιτροπή Αλιείας, αλλά και η ομόφωνη άποψη έπαιξε εξίσου σημαντικό ρόλο στην ανατροπή της απόφασης.
<P>
Θα ήθελα να καταθέσω στα πρακτικά την στήριξή μου, προκειμένου στον τομέα αλιείας της Ένωσης να υπάρξει μία ενιαία συνεκτική διαρθρωτική πολιτική. Είναι βασικό να δοθούν οι εγγύησεις για όλες τις περιοχές που έχουν αλιευτικές κοινότητες ότι θα εξακολουθήσουν να έχουν ενισχυμένη πρόσβαση στα διαρθρωτικά ταμεία της αλιείας χωρίς καμία προσπάθεια μείωσης των επιπέδων χρηματοδότησης ή περιορισμού ή απαγόρευσης πρόσβασης λόγω αυξανόμενης πολυπλοκότητας.

<SPEAKER ID=317 LANGUAGE="EN" NAME="Nicholson">
Κύριε Πρόεδρε, δεν υπάρχει αμφιβολία πως η Ατζέντα 2000 θα επιφέρει φοβερές αλλαγές στην Ευρωπαϊκή Ένωση, τόσο στον τομέα της γεωργίας όσο και στον τομέα της περιφεριακής πολιτικής. Όσον αφορά την περιφερειακή πολιτική πρέπει να παραδεχτώ πως είμαι εξαιρετικά απογοητευμένος με το γεγονός ότι η Βόρεια Ιρλανδία δεν διατηρεί τον Στόχο 1. Θα ήθελα όμως να αποτίνω φόρο τιμής στον Πρωθυπουργό και στον Αντιπρόεδρο της κυβέρνησης του Κοινοβουλίου της Βορείου Ιρλανδίας για την στήριξη που μου παρείχαν, καθώς επίσης το Συμβούλιο και την Επιτροπή γιατί θεωρώ πως πετύχαμε μία ανεκτή συμφωνία η οποία μακροπρόθεσμα θα είναι ωφέλιμη για την Βόρεια Ιρλανδία. Είμαι ικανοποιημένος με αυτό. Πρόκειται για έναν συμβιβασμό - έναν καλό για την περιοχή μου συμβιβασμό. Έχω την αίσθηση όμως πως είναι πραγματικά αναγκαίο να αλλάξουμε προσανατολισμό, να επανατοποθετηθούμε και να επανεξετάσουμε και να επιτύχουμε στόχους τους οποίους δεν ήμασταν σε θέση να επιτύχουμε παλαιότερα: αυτό δεν σημαίνει μόνο πως τα χρήματά μας πιάσαν τόπο αλλά και ότι αφήνουμε πίσω μας κάτι θετικό στους τομείς όπου υπεισέρχονται τα κοινοτικά κονδύλια.
<P>
Όσον αφορά την γεωργία οι προτάσεις δεν θα βελτιώσουν την θέση των γεωργών μου. Η γεωργία βρίσκεται σε πολύ δύσκολη θέση προς το παρόν, όχι μόνο στην δική μου περιφέρεια αλλά και σε ολόκληρη την Ευρώπη. Τα χαμηλά εισοδήματα ήταν ένα φοβερό πρόβλημα. Εμείς όμως στην Ευρώπη πρέπει να υπερασπιστούμε την αρχή της οικογενειακής γεωργίας και δεν θα πρέπει να επιτρέψουμε στους άλλους στον υπόλοιπο κόσμο να εισάγουν στην περιοχή μας τρόφιμα που δεν συμβαδίζουν με τα πρότυπά μας.
<P>
Αυτή είναι η τελευταία συνεισφορά μου σε αυτό το Σώμα, ελπίζω όμως πάρα πολύ πως θα επανέλθω σε ένα μελλοντικό Σώμα. Θέλω να ευχαριστήσω εσάς, κύριε Πρόεδρε, τις κοινοβουλευτικές υπηρεσίες και τους Επιτρόπους. Γνωρίζω πως την Παρασκευή θα βρίσκομαι στην ευχάριστη θέση να υποδεχτώ τον Επίτροπο κ. Kinnock στην Βόρεια Ιρλανδία. Γνωρίζω πως θα έχω την μεγάλη χαρά να καλωσορίσω τον Επίτροπο κ. Wulf-Mathies στην Βόρεια Ιρλανδία πριν λήξει η εκλογική περίοδος. Λυπάμαι που δεν θα μπορέσω να καλωσορίσω τον Επίτροπο κ. Fischler στην Βόρεια Ιρλανδία πριν το πέρας των εκλογών, αν όμως θέλει να αλλάξει γνώμη θα ήταν πολύ ευπρόσδεκτος.
<P>
Το να είναι κανείς μέλος αυτού του Κοινοβουλίου ήταν πράγματι μεγάλη ευχαρίστηση, κατά τα τελευταία 10 χρόνια όμως συνειδητοποίησα πως το Κοινοβούλιο έχει επιτελέσει ένα τεράστιο έργο. Και απευθύνομαι σε εσάς, κύριε Πρόεδρε, και σας ευχαριστώ πράγματι πάρα πολύ. Παρόλο που μερικές φορές δεχόσαστε κριτική - γεγονός που συμβαίνει σε όλους, αυτό δεν σημαίνει τίποτα! Υπήρξατε καλός Πρόεδρος.

<SPEAKER ID=318 NAME="Πρόεδρος">
Ευχαριστώ, κύριε Nicholson, για τα καλά σας λόγια. Φτάσαμε στο τέλος μιας μαραθώνιας συζήτησης σχετικά με την Ατζέντα 2000. Μίλησαν περισσότεροι από 80 συνάδελφοι, ακόμη και για ένα πολύ μικρό χρονικό διάστημα. Είχα κάθε καλή διάθεση. Παρόλο που προσπάθησα να είμαι λίγο σκληρός λόγω της έλλειψης χρόνου, είμαστε και πάλι μισή ώρα πίσω στο χρονοδιάγραμμα που σημαίνει ότι θα τελειώσουμε περασμένες μεσάσνυχτα. Θα ήθελα να ευχαριστήσω όλους τους συμμετέχοντες, πριν από όλους τον ασκώντα την Προεδρία του Συμβουλίου. Ένας συνάδελφος επεσήμανε νωρίτερα πως είναι μάλλον σπάνιο ένας ασκών την Προεδρία να κάθεται τόσο αργά την νύχτα και να ακούει μέχρι τέλους μία εξαντλητική συζήτηση. Φυσικά οι Επίτροποι είναι περισσότερο συνηθισμένοι να κάθονται μαζί μας μέχρι αργά.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=11>
Όροι άσκησης των εκτελεστικών αρμοδιοτήτων που ανατίθενται στην Επιτροπή
<SPEAKER ID=319 NAME="Πρόεδρος">
Η ημερήσια διάταξη προβλέπει την συζήτηση της εκθέσεως (Α4 0169/99) της κ. Aglietta, , εξ ονόματος της Επιτροπής Θεσμικών Θεμάτων, σχετικά με την πρόταση απόφασης του Συμβουλίου που αφορά τους όρους άσκησης των εκτελεστικών αρμοδιοτήτων που ανατίθενται στην Επιτροπή(COM(98)0380 - C4-0501/98-98/0219(CNS)).
<P>
Την εισηγήτρια κ. Aglietta θα αντικαταστήσει ο πρόεδρος της Επιτροπής Θεσμικών Θεμάτων κ. De Giovanni.

<SPEAKER ID=320 NAME="De Giovanni">
Κύριε Πρόεδρε, όπως είπατε και εσείς, αναπληρώνω την κ. Aglietta η οποία απόψε δεν μπόρεσε να βρίσκεται μαζί μας, και το πρώτο πράγμα που θέλω να κάνω κατά την έναρξη αυτής της έκθεσής μου σχετικά με την επιτροπολογία είναι να ευχαριστήσω την Adelaide Aglietta και να αναγνωρίσω τη σοβαρότητα και τη σπουδαιότητα της εργασίας της, μιας σημαντικής, λεπτής, οξυδερκούς και αποτελεσματικής εργασίας. Μια εργασία που φυσικά είχε τη στήριξη όλης της γραμματείας της Επιτροπής Θεσμικών Θεμάτων, και ιδιαίτερα της Patrizia Prode, και τη συνεχή βοήθεια της Monica Frassoni. Γιατί θέλω να το θυμίσω αυτό; Για έναν πολύ απλό λόγο: η επιτροπολογία είναι μια κόλαση, όπως όλοι γνωρίζουμε. Είναι ένα πρόβλημα επιφανειακά τεχνικό, αλλά στην πραγματικότητα βαθιά πολιτικό γιατί είναι εξάλλου το πρόβλημα ελέγχου της άσκησης, των ευθυνών κατά τον έλεγχο της άσκησης.
<P>
Υπήρξε πάντα ένα σοβαρό και μεγάλο πρόβλημα το οποίο το Ευρωπαϊκό Κοινοβούλιο αντιμετώπισε συχνά με δυσπιστία, και για το λόγο ότι δεν ήταν πάντα σαφές ποιος είχε την ευθύνη και με ποιο τρόπο ήταν δυνατός ένας οποιοσδήποτε έλεγχος και μια οποιαδήποτε ενημέρωση από την πλευρά του Ευρωπαϊκού Κοινοβουλίου. Πρέπει να πω ότι αυτή η απουσία ελέγχου και ενημέρωσης κατέστη όλο και πιο ανυπόφορη καθώς επεκτείνετο η διαδικασία συναπόφασης. Κατά τη γνώμη μου πρέπει πάντα να λαμβάνουμε υπόψη μας αυτή τη στενή σχέση που υπάρχει ανάμεσα στη συναπόφαση και στην επιτροπολογία και τώρα, έπειτα από το Αμστερνταμ, επεκτείνεται περισσότερο η εξουσία της συναπόφασης και ο έλεγχος της άσκησης χρειάζεται να είναι ακόμα πιο έντονος, αποτελεσματικός και αληθινός. Για το λόγο αυτό το Ευρωπαϊκό Κοινοβούλιο αισθάνθηκε ορισμένες στιγμές την ανάγκη να σκληρύνει την στάση του φτάνοντας έως και στο να εμποδίσει τη διαδικασία λήψης αποφάσεων σχετικά με την χρηματοδότηση των επιτροπών από τον κοινοτικό προϋπολογισμό.
<P>
Πρέπει να θυμίσω, και για το λόγο ότι ήμουν μαζί με τον Jean-Louis Bourlanges, ο οποίος ασχολήθηκε με το modus vivendi , ότι το modus vivendi φάνηκε να αποτελεί, σε ορισμένες στιγμές, μια ενδιαφέρουσα πτυχή. Μπορούσε να οδηγήσει και σε πρόοδο, αλλά στην πραγματικότητα είχε μικρή και κακή εφαρμογή. Απέδειξε, κυρίως, ένα πράγμα το οποίο θέλω να επιβεβαιώσω εδώ, ότι δηλαδή η επιτροπολογία δεν μπορεί κατά κανένα τρόπο να επιλυθεί απλά και μόνο μέσω της αύξησης της ενημέρωσης, μέσω μιας διαβίβασης χαρτιών και εγγράφων από την Επιτροπή. Είναι και αυτό ένα σημαντικό σημείο, αλλά δεν αρκεί! Τώρα η περίπτωση είναι διαφορετική: βρισκόμαστε ενώπιον μιας απόφασης της Επιτροπής και αυτή η έκθεση - να και η σημασία της - λαμβάνει τη γνωμοδότηση του Ευρωπαϊκού Κοινοβουλίου, που φτάνει έπειτα από πολλούς μήνες διαπραγματεύσεων με την Επιτροπή και το Συμβούλιο. Στο τέλος αυτής της διαπραγμάτευσης μπορούμε να θεωρούμαστε μερικώς ικανοποιημένοι, αλλά θα έλεγα πολύ μερικώς, καθώς είναι πολλά ακόμα που πρέπει να γίνουν.
<P>
Θα ήθελα, συνεπώς, να διευκρινίσω αυτές που είναι οι πραγματικές προτεραιότητες του Ευρωπαϊκού Κοινοβουλίου, γνωρίζοντας - και θα ήθελα ως προς αυτό να είμαι ιδιαίτερα σαφής - ότι θα χρειαστεί να διευκρινίζουμε όλο και περισσότερο αυτές τις προτεραιότητες, γιατί διαφορετικά ο κίνδυνος μιας διοργανικής σύγκρουσης παραμένει ζωντανός.
<P>
Έτσι λοιπόν, οι προτεραιότητες του Κοινοβουλίου είναι τέσσερις: η πρώτη αφορά την ενημέρωση, και ως προς αυτό το σημείο το Ευρωπαϊκό Κοινοβούλιο έχει επιτύχει πολλά, και μάλιστα, σχεδόν όλα όσα ζήτησε. Φυσικά, θα πρέπει να επαγρυπνούμε ώστε αυτή η συμφωνία αρχών να εκφραστεί με ικανοποιητικό τρόπο στο τελικό κείμενο της απόφασης, να εμποδίσουμε την έγκριση μιας πράξης νομοθετικού χαρακτήρα από την Επιτροπή και τις επιτροπές που την στηρίζουν πέρα από την κανονική διαδικασία συναπόφασης, να εγγυηθούμε στο Ευρωπαϊκό Κοινοβούλιο τη δυνατότητα να παρεμβαίνει μέσα σε σύντομο χρόνο, για να αμφισβητεί την νομιμότητα και το περιεχόμενο ενός κανόνα εκτέλεσης, σημείο πάνω στο οποίο υπάρχει μια μερική ικανοποίηση κατά τη διαπραγμάτευση, να επιτύχουμε μια πραγματική απλοποίηση που δεν θα περιορίζεται στην κατάργηση των παραλλαγών των επιτροπών που υπήρχαν πριν από την απόφαση του 1987. Αναφέρομαι, φυσικά, όπως όλοι γνωρίζουμε, στο μεγάλο ζήτημα της κανονιστικής επιτροπής, ζήτημα που παραμένει ανοιχτό ακόμα και έπειτα από την έναρξη της διαπραγμάτευσης. Φυσικά ελπίζουμε ότι σχετικά με αυτό το σημείο θα μπορέσει να υπάρξει στο μέλλον μεγαλύτερη ικανοποίηση, γιατί το Ευρωπαϊκό Κοινοβούλιο δεν μπορεί να μην θέσει το πρόβλημα του ελέγχου με όλο και πιο ριζικό και ξεκάθαρο τρόπο.

<SPEAKER ID=321 NAME="Kreissl-Dφrfler">
Κύριε Πρόεδρε, αξιότιμοι κυρίες και κύριοι συνάδελφοι, δεν θα ήθελα να εκτυλίξω εκ νέου το περίπλοκο θέμα της επιτροπολογίας, αλλά θα ήθελα να σας ανακοινώσω τα όσα μαζί συνέταξα, ως εισηγητής της έκθεσης για την Επιτροπή Νομικών Θεμάτων και Δικαιωμάτων των Πολιτών και τα όσα επίσης ενέκρινε η εν λόγω επιτροπή. Το θέμα ήταν να φωτιστεί αυτό το πραγματικό χάος των διαπιστευομένων αρμοδιοτήτων και να επιτευχθεί αυτό που βασικά επιθυμούμε όλοι, δηλαδή διαφάνεια, σαφής διαχωρισμός των νομοθετικών και εκτελεστικών εξουσιών και δημοκρατικός έλεγχος.
<P>
Δεν αμφισβητώ καθόλου το γεγονός ότι στο πλευρό της Επιτροπής υπάρχουν επιτροπές, οι οποίες κατά βάση μπορούν να βοηθήσουν πολύ. Στο σημείο αυτό όμως πρέπει άμεσα να κάνω μια πολύ σημαντική παρατήρηση. Παρά το γεγονός ότι η κοινοτική εμπορική πολιτική αποτελεί έναν από τους πιο σημαντικούς φακέλλους της Ευρωπαϊκής Ένωσης, ακριβώς σε αυτόν τον τομέα δεν έχει επιτραπεί στο Κοινοβούλιο σχεδόν καμία δυνατότητα συμμετοχής.
<P>
Σε αυτή την κοινοβουλευτική περίοδο δεν συμπεριληφθήκαμε ούτε μία φορά σε καμία συναπόφαση. Η σχετική επιτροπή 113 που είναι και η πιο σημαντική διαφεύγει εντελώς από τον έλεγχό μας. Αυτό είναι ένα γεγονός που βασικά δεν συμβαδίζει με μια πραγματικά δημοκρατική δομή των θεσμικών οργάνων. Ως εκ τούτου χρήζει άμεσα μεταρρύθμισης.
<P>
Πέραν αυτού, το θέμα είναι να παρεμποδίσουμε μια έρπουσα επανεθνικοποίηση των αρμοδιοτήτων. Δεν είναι δυνατόν υπάλληλοι των κρατών μελών να υπονομεύουν αποφάσεις ειλημμένες προ καιρού (όπως για παράδειγμα στο PHARE, στο TACIS ή στο MED), με το να πρέπει να δώσουν ξανά έγκριση σε σχετικά μεγάλα σχέδια ή να μπορούν να τα ματαιώσουν. Με αυτόν τον τρόπο θα λέγαμε ότι αναλαμβάνουν νομοθετικές λειτουργίες και συνεπώς το θεσμικό όργανο που ονομάζεται «κανονιστική επιτροπή» θα πρέπει γενικότερα να καταργηθεί.
<P>
Τέλος, αναφορικά με το θέμα της πληροφόρησης: δεν μας λέει τίποτε η ασαφής διατύπωση ότι το ΕΚ ενημερώνεται σε τακτική βάση. Χρειαζόμαστε ακριβείς και πλήρεις πληροφορίες, ημερήσιες διατάξεις, συνθέσεις των επιτροπών και χρονοδιαγράμματα. Στην εποχή του ηλεκτρονικού ταχυδρομείου δεν θα έπρεπε αυτό να αποτελεί κανένα πρόβλημα, όπως επίσης και ότι αφορά την πληροφόρηση της κοινής γνώμης. Ελπίζω οι προτάσεις της Επιτροπής Νομικών Θεμάτων και Δικαιωμάτων των Πολιτών να τύχουν ανοικτών ώτων στην Επιτροπή.

<SPEAKER ID=322 LANGUAGE="EN" NAME="Corbett">
Κύριε Πρόεδρε, όλα τα κοινοβουλευτικά συστήματα αναθέτουν εκτελεστικά μέτρα στην εκτελεστική αρχή. Δεν επεισέρχονται σε πολλές λεπτομέρειες. Ωστόσο, αυτό που είναι περίεργο με το σύστημα της Ευρωπαϊκής Ένωσης είναι ότι κατά τη διάρκεια όλων αυτών των χρόνων που μόνο το Συμβούλιο συμπεριφερόταν ως νομοθετική αρχή, ήταν πρόθυμο να αναθέσει εκτελεστικά μέτρα στην Επιτροπή με την μόνη προϋπόθεση ότι μία επιτροπή εθνικών δημοσίων υπαλλήλων θα εργαζόταν με την Επιτροπή.
<P>
Εμείς είχαμε εκφράσει τρεις ενστάσεις ενώπιον ενός τέτοιου συστήματος. Πρωτίστως, γιατί είχαν συσταθεί τόσες πολλές επιτροπές με τόσο πολλές διαφορετικές διαδικασίες που κανείς δεν ήταν σίγουρος για το ποιος βρισκόταν σε ποια επιτροπή, και έτσι είχε προκύψει ένα μείζον πρόβλημα διαφάνειας.
<P>
Δεύτερον, οι επιτροπές αυτές οι οποίες είχαν συσταθεί από το Συμβούλιο ή τα κράτη μέλη είχαν το δικαίωμα να σταματήσουν ένα εκτελεστικό μέτρο από την Επιτροπή και να το αναπέμψουν, το Κοινοβούλιο όμως δεν είχε τέτοιο δικαίωμα. Κάτι τέτοιο επιτρεπόταν μόνο στις επιτροπές του Συμβουλίου όχι και στις κοινοβουλευτικές.
<P>
Τρίτον, εάν σταματούσε η έγκριση ενός μέτρου και αναπεμπόταν στην νομοθετική αρχή, αναπεμπόταν μόνο στο Συμβούλιο και όχι από κοινού στο Κοινοβούλιο και το Συμβούλιο, παρόλο που τα δύο όργανα μαζί συνιστούν την νομοθετική αρχή. Αυτό το κρίναμε απαράδεκτο.
<P>
Με συναπόφαση, όμως, τώρα είναι το Κοινοβούλιο και το Συμβούλιο που από κοινού και ισότιμα θα αποφασίζουν ποια θα είναι τα μέτρα που θα ανατίθενται στην Επιτροπή και ποιες διαδικασίες θα ακολουθούνται. Θα χρησιμοποιήσουμε αυτήν την εξουσία, κύριε Πρόεδρε, - και προειδοποιώ το Συμβούλιο πως είμαστε αποφασισμένοι να χρησιμοποιήσουμε αυτήν την αρμοδιότητα - για να διασφαλίσουμε πρωτίστως ότι υπάρχει ειλικρίνεια και διαφάνεια (και καλωσορίζω την πρόοδο που σημειώθηκε προς αυτήν την κατεύθυνση στην ομάδα εργασίας του Συμβουλίου. Με άλλα λόγια, εάν οι επιτροπές του Συμβουλίου έχουν το δικαίωμα να αποτελέσουν φραγμό για την Επιτροπή και να αναπέμψουν ένα μέτρο τότε και το Κοινοβούλιο επίσης θα πρέπει να έχει αυτό το δικαίωμα. Και εάν ένα μέτρο αναπέμπεται στη νομοθετική αρχή θα πρέπει να αναπέμπεται και στα δύο σκέλη της νομοθετικής αρχής και όχι μόνο στο ένα.
<P>
Υπάρχουν ορισμένοι που διατείνονται πως το Κοινοβούλιο επιθυμεί να εμπλακεί εκτεταμμένα στην εκτέλεση των μέτρων. Κάτι τέτοιο όμως πόρρω απέχει από την πραγματικότητα: το δικαίωμα διακοπής της διαδικασίας περιστασιακά, όταν κρίνεται πως τα πράγματα μπορεί και να μην πηγαίνουν καλά, έχει τη χροιά ασφάλειας. Πρόκειται για ένα δικαίωμα που υφίσταται σε πολλά εθνικά κοινοβούλια, - όχι σε όλα, δεδομένου ότι τα εθνικά συστήματα ποικίλουν ως προς αυτό, το οποίο όμως θα πρέπει να εφαρμοστεί σε επίπεδο Ευρωπαϊκής Ένωσης.
<P>
Αν δείτε τον τρόπο με τον οποίο χρησιμοποιήσαμε αυτήν την εξουσία στις υφιστάμενες άτυπες διαδικασίες, είναι πράγματι πολύ ασυνήθιστο τα κοινοβούλια να παρεμβαίνουν και να διακόπτουν την διαδικασία. Περιστασιακά το έχουμε κάνει ήδη - το θέμα της παρασκευής βρεφικού γάλακτος είναι ένα σημαντικό παράδειγμα. Διακόψαμε την διαδικασία, η Επιτροπή ξεκίνησε έναν διάλογο μαζί μας, άλλαξε την πρότασή της και τελικά αυτό ήταν που εγκρίθηκε. Πέτυχε, είναι όμως πολύ σπάνιο. Δεν θέλουμε να το κάνουμε συχνά, θέλουμε όμως το δικαίωμα να μπορούμε να επεμβαίνουμε όταν είναι αναγκαίο. Εάν αποκτήσουμε αυτό το δικαίωμα τότε θα αναθέτουμε περισσότερα μέτρα με μεγαλύτερη προθυμία, γνωρίζοντας πως έχουμε στην διάθεσή μας αυτήν την ασφαλιστική δικλείδα. Αν όμως δεν έχουμε αυτό το δικαίωμα, τότε θα είμαστε πολύ περισσότερο συγκρατημένοι όταν θα πρόκειται να εγκρίνουμε σημαντικές εκτελεστικές διατάξεις. Θα θέλουμε να το περιορίσουμε στις νομοθετικές διαδικασίες. Δεν θα θέλουμε να αναθέσουμε αρμοδιότητες. Προειδοποιώ το Συμβούλιο πως παρόλο που σημείωσε πρόοδο όσον αφορά την διαφάνεια, εάν η ομάδα εργασίας συνεχίσει να είναι τόσο περιοριστική ως προς τα δικαιώματα του Κοινοβουλίου να παρεμβαίνει, τότε δεν θα υπάρξει καμία συμφωνία και θα συνεχίσουμε με μία σειρά νομοθετικών διαδικασιών με στόχο να σταματήσουμε τα μέτρα επιτροπολογίας και να αντισταθούμε στην υιοθέτηση τέτοιου είδους περιοριστικών μέτρων. Θα είμαστε πολύ περιοριστικοί ως προς την ψήφιση των προϋπολογισμών και των πιστώσεων προκειμένου να μπορέσουν οι επιτροπές τύπου επιτροπολογίας να συνεχίσουν να συγκαλούνται.
<P>
Δεν επιδιώκουμε να πάρουμε στα χέρια μας εξουσίες για να παρεμβαίνουμε λεπτομερώς, επιδιώκουμε όμως να έχουμε την δυνατότητα διασφάλισης. Η διασφάλιση αυτή είναι πολύ σημαντική. Πρόκειται για την αρχή στην οποία θα επιμείνουμε και στην περίπτωση που δεν επιτευχθεί συμφωνία στο θέμα αυτό μπορώ να βεβαιώσω το Συμβούλιο πως αν ακολουθούμε την μία διαδικασία συναπόφασης μετά την άλλη θα πρέπει να φτάσουμε ως την συμφωνία και με τον καιρό θα προκύψει δυσκολία στο πρόβλημα αυτό.
<P>
Καλώ το Συμβούλιο να κάνει τα τελευταία βήματα ώστε να συμφωνήσουμε ως προς αυτό το θέμα.

<SPEAKER ID=323 LANGUAGE="FR" NAME="Herman">
Κύριε Πρόεδρε, αγαπητοί συνάδελφοι, το πρόβλημα της επιτροπολογίας κυριολεκτικά δηλητηριάζει τις σχέσεις μεταξύ του Κοινοβουλίου και του Συμβουλίου. Και θα έλεγα ακόμη ότι ρίχνει στάχτη στα μάτια της κοινής γνώμης, μιας και η πολυπλοκότητα που χαρακτηρίζει το συγκεκριμένο μηχανισμό επιτροπολογίας κατάφερε να δημιουργήσει ένα αδιαπέραστο παραπέτασμα που κρύβει από τα μάτια των πολιτών τις διαδικασίες λήψης αποφάσεων. Επομένως, η αποσαφήνιση και η απόδοση μεγαλύτερης διαφάνειας σε αυτή τη σκοτεινή διαδικασία θα συντελούσε στην εξυγίανση της δημόσιας ζωής.
<P>
Θα μπορούσε κανείς να αναμένει ότι η εκχώρηση αρμοδιοτήτων συναπόφασης στο Ευρωπαϊκό Κοινοβούλιο θα συνέβαλλε στην ισότιμη αντιμετώπιση των δύο σκελών της νομοθετικής αρχής. Και όμως, κάτι τέτοιο δεν συνέβη. Μήπως αυτό οφείλεται σε δόλο, σε κακοπιστία, ή είναι το αποτέλεσμα ανικανότητας, αμέλειας ή άγνοιας; Αυτό δεν το γνωρίζω και δεν θα ήθελα να τοποθετηθώ επί τούτου. Δεν παύει ωστόσο να είναι γεγονός ότι η Συνθήκη, και ιδίως το άρθρο 145, που ορίζει τους όρους μεταβίβασης των εκτελεστικών αρμοδιοτήτων, δεν τροποποιήθηκε, παρ' ότι το σύνολο των νομικών εξέφρασαν την άποψη ότι έπρεπε να τροποποιηθεί. Κάτι τέτοιο δεν έγινε, και συνεπώς η εκτελεστική εξουσία συνεχίζει να ασκείται αποκλειστικά από το Συμβούλιο, ενώ θα έπρεπε να κατανέμεται ανάμεσα στα δύο σκέλη της νομοθετικής αρχής.
<P>
Όταν η συγκεκριμένη υπόθεση έφθασε ενώπιον του Ευρωπαϊκού Δικαστηρίου, το θεσμικό αυτό όργανο, επικαλούμενο την πάγια αφομοιωτική του νομολογία - που συνέχισε να εφαρμόζεται μέχρις ότου ο αριθμός των μελών του υπερέβη τα εννέα -, περιορίστηκε σε μία αυστηρώς ρητή ερμηνεία των κειμένων, σε αντίθεση με κάθε έννοια λογικής και με τις θεμελιώδεις αρχές που διέπουν κάθε συνεπή νομική ερμηνεία. Πράγματι, δεν είναι φυσιολογικό ο φορέας, διττός στην προκειμένη περίπτωση, που θεσπίζει τις νομοθετικές διατάξεις να μην έχει συγχρόνως και τη δυνατότητα λήψης αποφάσεων σχετικά με τη μεταβίβαση των αντίστοιχων εκτελεστικών αρμοδιοτήτων. Κάτι τέτοιο συνιστά έναν παραλογισμό που μόνον η αμέλεια των νομοθετών, την ώρα που εξεπόνησαν ή αναπροσάρμοσαν τις Συνθήκες, θα μπορούσε να εξηγήσει.
<P>
Το πρόβλημα αυτό θα μπορούσε να διευθετηθεί προς τη σωστή κατεύθυνση εάν εφαρμοζόταν η Συνθήκη του Μάαστριχτ. Κάτι τέτοιο δεν συνέβη, και αυτό οφείλεται στο ότι τόσο το Κοινοβούλιο όσο και η Επιτροπή, γι' άλλη μια φορά, δεν μερίμνησαν αρκετά ώστε να επιβάλουν τη σαφήνεια. Στη συγκεκριμένη υπόθεση η Επιτροπή φάνηκε εξαιρετικά άτολμη, για να μην πω ότι επέδειξε μέχρι και δειλία. Και φθάνουμε σήμερα στο σημείο να προσπαθούμε να επανορθώσουμε αυτό το σφάλμα μέσω μίας διοργανικής συμφωνίας.
<P>
Θα μπορούσαμε να αναμένουμε ότι η Επιτροπή και το Συμβούλιο θα αναγνώριζαν επιτέλους, στο πλαίσιο της εν λόγω διοργανικής συμφωνίας, ότι οι αξιώσεις του Κοινοβουλίου είναι βάσιμες. Αλλά αυτό δεν συνέβη. Βεβαίως, έγιναν παραχωρήσεις, επιτεύχθηκε ένα μικρό βήμα: το σύστημα είναι λιγότερο πολύπλοκο, είναι κάπως πιο διαφανές, αλλά μέχρι εκεί. Προφανώς, είμαστε πρόθυμοι να δεχθούμε αυτό που μας προσφέρουν. Είμαστε πρόθυμοι να δεχθούμε κάθε θετικό βήμα, αλλά ταυτόχρονα οφείλουμε να δηλώσουμε ότι δεν είμαστε ικανοποιημένοι και συγχρόνως να εκφράσουμε την ελπίδα ότι το συγκεκριμένο σφάλμα δεν θα επαναληφθεί επ' ευκαιρία της επόμενης τροποποίησης των Συνθηκών.

<SPEAKER ID=324 NAME="Langenhagen">
Κύριε Πρόεδρε, εν πάση περιπτώσει υπάρχουν τρεις υποχρεωτικές και δύο μη υποχρεωτικές επιτροπές, οι οποίες στο πλαίσιο της επιτροπολογίας και της Κοινής Αλιευτικής Πολιτικής παίζουν κάποιο ρόλο. Στις εν λόγω επιτροπές αντιστοιχεί ένας σημαντικός ρόλος, όπως μεταξύ άλλων η προετοιμσία των Συνολικών Επιτρεπόμενων Αλιευμάτων (TAC) και των ποσοστώσεων και η εφαρμογή του Πολυετούς Προγράμματος Προσανατολισμού για τον Κοινοτικό Αλιευτικό Στόλο.
<P>
Οι σχέσεις ανάμεσα στην Επιτροπή Αλιείας και στις προαναφερθείσες επιτροπές της «επιτροπολογίας» εμφανίζουν δύο κύριες πλευρές. Αφενός η Επιτροπή Αλιείας συγκεντρώνει πληροφορίες σχετικά με τις δραστηριότητες των επιτροπών και αφετέρου τα μέλη της εν λόγω επιτροπής έχουν τη δυνατότητα να λαμβάνουν μέρος ως παρατηρητές στις συνεδριάσεις των σχετικών επιτροπών. Ωστόσο, οι πληροφορίες είναι ανεπαρκείς και συχνά φθάνουν πολύ αργά, ενώ επίσης η τρέχουσα ρύθμιση για την αποστολή παρατηρητών είναι κάτι παραπάνω από μη ικανοποιητική, θα έλεγα μάλιστα υποτιμητική. Μια αίτηση τροποποίησης δυστυχώς μέχρι σήμερα πάντα απορρίπτεται.
<P>
Η κυρία Aglietta περιγράφει τρεις στόχους, πράγμα που σημαίνει τρεις σοβαρούς λόγους για μια νέα απόφαση σχετικά με την επιτροπολογία. Πρόκειται δηλαδή για την απλούστευση, τον εκδημοκρατισμό και τη διαφάνεια. Η Επιτροπή Αλιείας συμμερίζεται την άποψη ότι οι βελτιώσεις στον εν λόγω τομέα είναι απολύτως απαραίτητες και πρέπει να προχωρήσουν με γρήγορους ρυθμούς.

<SPEAKER ID=325 LANGUAGE="DE" NAME="Kreissl-Dφrfler">
Κύριε Πρόεδρε, ζητώ συγνώμη για την παρέμβαση αλλά προφανώς υπήρξε ή είναι πιθανόν να έχει γίνει κάποιο λάθος κατά τη μετάφραση. Δεν επιθυμώ την κατάργηση της Επιτροπής Νομικών Θεμάτων και Δικαιωμάτων των Πολιτών, αλλά της κανονιστικής επιτροπής. Θεωρώ ότι η διόρθωση αυτή είναι πολύ σημαντική στην περίπτωση που θα έφθανε στον Επίτροπο κύριο Kinnock κάτι διαφορετικό από αυτό που είπα. Από ότι φαίνεται, στα ιταλικά έχει μεταφραστεί διαφορετικά. Επομένως, επαναλαμβάνω ότι η κανονιστική επιτροπή είναι αυτή που επιθυμώ να καταργηθεί.

<SPEAKER ID=326 NAME="Kinnock Neil">
Είμαι ευγνώμων στον κ. Kreissl-Dφrfler για την συνεισφορά του. Δεν έχει περάσει πολύς καιρός από τότε που ορισμένοι σε αυτό το Κοινοβούλιο επιθυμούσαν να καταργήσουν την Επιτροπή, για αυτό νιώθω μεγάλη ανακούφιση από τα νέα του.
<P>
Αρχικά θα ήθελα να απευθύνω τις θερμότερες ευχαριστίες μου στην κ. Aglietta, την εισηγήτρια, η οποία έκανε έξοχη δουλειά όσον αφορά την αποσαφήνιση του λεγόμενου ζητήματος της επιτροπολογίας το οποίο, από την άποψη των διαδικασιών της Ευρωπαϊκής Ένωσης, είναι πράγματι ολόκληρη επιστήμη. Θαυμάζω, σε προσωπικό επίπεδο, την εμμονή του αξιότιμου μέλους να συνεχίσει αυτήν την υπόθεση σε χαλεπούς καιρούς. Λυπάμαι που άλλες υποχρεώσεις την εμπόδισαν να βρίσκεται απόψε μαζί μας προκειμένου να αναπτύξει την έκθεσή της. Είχαμε, ωστόσο, έναν διακεκριμένο αντικαταστάτη, τον κ. De Giovanni, ο οποίος έδειξε την συνήθη ευφράδειά του και κυρίως, τις πολύ σημαντικές τεχνικές γνώσεις, όταν περιέγραψε την επιτροπολογία σαν πραγματική κόλαση.
<P>
Πριν πέντε χρόνια νόμιζα πως η επιτροπολογία ενδεχομένως να ήταν μία φλεγμονή του εντέρου ή ένα πρόβλημα του ισχιακού νεύρου. Τώρα είμαι καλύτερα ενημερωμένος, όπως άλλωστε και αυτό το Σώμα. Ήταν πράγματι μία πρόοδος στις γενικές μου γνώσεις.
<P>
Όπως ειπώθηκε και στην συζήτηση, προφανώς, το σύστημα διευκολύνει έναν σημαντικό δεσμό μεταξύ της Επιτροπής και των εκπροσώπων των εθνικών αρχών που είναι μέλη των επιτροπών και βοηθούν την Επιτροπή στον ρόλο της ως εκτελεστική εξουσία. Όπως όμως ακούσαμε, ο αριθμός και η πολυπλοκότητα τόσο των λειτουργιών όσο και των τύπων των επιτροπών εγείρουν ανησυχίες σχετικά με την διαφάνεια του όλου συστήματος. Μερικές φορές βρίσκω διασκεδαστικές τις δημοφιλείς περιγραφές του Κοινοβουλίου και της Επιτροπής βεβαίως, ως όργανα τα οποία παρακωλύουν την πρόοδο της Ευρωπαϊκής Ένωσης. Εάν όμως ο τύπος της γενικής δημοσιογραφίας γνώριζε για την επιτροπολογία και τις συσσωρευόμενες συνήθειες των κρατών μελών, μάλλον θα βρισκόταν μπροστά σε μία αποκάλυψη.
<P>
Επιπλέον, με την έναρξη ισχύος της Συνθήκης του Μάαστριχτ και της διαδικασίας συναπόφασης, το Σώμα αυτό φυσικό ήταν, και πολύ δίκαιο κατά την γνώμη μου, να επιμένει πως όλες οι εκτελεστικές αποφάσεις θα πρέπει να υπόκεινται σε κάποιου είδους έλεγχο από την νομοθετική εξουσία. Το συνακόλουθο modus vivendi που εγκρίθηκε τον Δεκέμβριο του 1994 προχώρησε αρκετά προς την κατεύθυνση της επίτευξης αυτού του στόχου. Όπως όμως ακούσαμε και από τον κ. De Giovanni ακόμη και τότε, ήταν σαφές πως το ζήτημα δεν είχε επιλυθεί οριστικά.
<P>
Τον Ιούνιο του 1998, λοιπόν, με βάση την δήλωση που προσαρτήθηκε στην Συνθήκη του Αμστερνταμ, η Επιτροπή υπέβαλε μία πρόταση αναθεώρησης της απόφασης του 1987 περί επιτροπολογίας, πράγμα που επράξαμε με σκοπό να γίνει η διαδικασία λιγότερο περίπλοκη, λιγότερο αδιαφανής και πιο ανοιχτή στον κοινοβουλευτικό έλεγχο.
<P>
Αξιότιμα μέλη θα σας είναι, νομίζω, γνωστά τα σημαντικότερα στοιχεία, για αυτό δεν θα καθυστερήσω το Σώμα με περιγραφές. Αρκεί να πω ότι απόρροια των συζητήσεων υπό την αυστριακή και την γερμανική Προεδρία η οποία κατέβαλε σοβαρές και αξιόλογες προσπάθειες να καταλήξει σε συμφωνία στο Συμβούλιο πριν το τέλος Ιουνίου, και με την εισαγωγή νέων σημαντικών κοινοβουλευτικών πληροφοριών στο ψήφισμα του περασμένου Σεπτεμβρίου και τώρα στην έκθεση της κ. Aglietta, φτάσαμε σε ένα επίπεδο διαπραγματεύσεων το οποίο ας ελπίσουμε πως κατά πάσα πιθανότητα θα είναι το τελευταίο. Φυσικά οι απαιτήσεις του Κοινοβουλίου ήταν στο επίκεντρο των συζητήσεων. Θα ήθελα μόνο να δώσω λίγες απαντήσεις στα πιο σημαντικά θέματα που τέθηκαν.
<P>
Όσον αφορά το δικαίωμα ελέγχου, το άρθρο 7 (παράγραφος 1) όπως προτείνεται στην τροπολογία της κ. Aglietta είναι προς την κατεύθυνση που επιθυμούσε η Επιτροπή. Αναλαμβάνει πλήρη νομική αξία και καθιστά εφικτό τον πολιτικό διάλογο με την Επιτροπή στις περιπτώσεις που το Κοινοβούλιο θεωρεί πως ένα προτεινόμενο μέτρο θα παρείχε υπερβολικές εκτελεστικές εξουσίες εις βάρος της νομοθετικής αρχής, ένα σημείο που τόνισε δριμύτατα ο κ. Corbett. Συνεπώς θα μπορούσε να συναφθεί μία διοργανική συμφωνία η οποία να διευκρινίζει πώς θα μπορούσε πράγματι η διάταξη αυτή να αποδώσει στην πράξη.
<P>
Όσο για την ενημέρωση του Κοινοβουλίου, η Επιτροπή είναι αισιόδοξη πως οι απαιτήσεις που διατυπώθηκαν στην έκθεση που συζητάμε για εκτεταμένη διαβίβαση θα τύχουν της σύμφωνης γνώμης του Συμβουλίου. Προκειμένου να επιτευχθεί αυτό, η Επιτροπή προτίθεται να εγκαταστήσει τα πιο σύγχρονα μέσα επικοινωνίας έτσι, ώστε το Κοινοβούλιο να μπορεί να ασκεί συνεχώς έλεγχο και μάλιστα με σύγχρονα μέσα.
<P>
Συμφωνούμε επίσης με την ιδέα να υπάρξει μεγαλύτερη σαφήνεια ως προς την εμβέλεια των εκτελεστικών μέτρων που ορίζονται στην ίδια την βασική νομοθεσία. Σε αυτό το πλαίσιο είναι σαφές πως για εμάς, όπως και στην περίπτωση της νομολογίας για το Δικαστήριο, οποιαδήποτε προσαρμογή ή ανανέωση των νομοθετικών πράξεων δεν μπορεί να συνεπάγεται τροποποιήσεις θεμελιωδών στοιχείων της αρχικής νομοθετικής πράξης.
<P>
Τελευταίο αλλά όχι ήσσονος σημασίας, στην διαδικασία κανονιστικών ρυθμίσεων, είναι κατά την γνώμη μας ατυχές το γεγονός ότι οι συνομιλίες στο πλαίσιo του Συμβουλίου έχουν παραμερίσει την πρόταση της Επιτροπής για επιστροφή στην νομοθετική αρχή και κυρίως στα δύο σκέλη της νομοθετικής αρχής στην περίπτωση που η επιτροπή δεν γνωμοδοτεί θετικά. Ωστόσο, οι παρούσες λύσεις μοιρασμένες από τους διαπραγματευτές θα ήταν αποδεκτές για την Επιτροπή με την προϋπόθεση ότι δεν υπάρχει διπλό δίχτυ ασφαλείας ή ένα contrefilet το οποίο θα παρείχε στο Συμβούλιο τα μέσα να απορρίψει ένα προτεινόμενο εκτελεστικό μέτρο. Ο λόγος ύπαρξης μίας τέτοιας ρήτρας είναι ιδιαίτερα προφανής. Εάν υπήρχε κάποιο είδος διπλού προστατευτικού διχτυού σύντομα θα γινόταν αδιαπέραστο και έτσι δεν θα μπορούσε να ληφθεί καμία απολύτως απόφαση από την Κοινότητα. Προς όφελος της Ένωσης, τα κράτη μέλη και επομένως και τα όργανα, θεωρούμε βασικό να στηρίζουμε τις σχετικές τροπολογίες της νομοθετικής λύσης που υπέβαλλε η κ. Aglietta.
<P>
Έχουμε φτάσει σε ένα σημαντικό σημείο της διαδικασίας απλούστευσης τους συστήματος της επιτροπολογίας και του εκδημοκρατισμού του. Μετά από ενδελεχή εξέταση και πολλές άτυπες επαφές σε όλα τα επίπεδα το Κοινοβούλιο θα έπρεπε τώρα να είναι σε θέση να γνωμοδοτήσει σχετικά με την πρόταση έτσι, ώστε το Συμβούλιο να μπορέσει να συνεχίσει την δουλειά του με μία ξεκάθαρη άποψη των βουλήσεων αυτού του Σώματος. Φυσικά η Επιτροπή θα συνεχίσει να συμβάλει ενεργά στο έργο αυτό με την ελπίδα ότι μέχρι το τέλος της γερμανικής Προεδρίας θα μπορούμε να καταλήξουμε σε μία συμφωνία η οποία θα ικανοποιεί και τα τρία όργανα και η οποία συνεπώς θα ωφελήσει τα συμφέροντα των πολιτών της Ένωσης τους οποίους βρισκόμαστε εδώ για να υπηρετούμε και εκατομμύρια των οποίων σίγουρα δεν έχουν κοιμηθεί ακόμη, εν αναμονή του αποτελέσματος της συζήτησης.

<SPEAKER ID=327 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=12>
Εργασία συγκεκριμένης διάρκειας
<SPEAKER ID=328 NAME="Πρόεδρος">
Η ημερήσια διάταξη προβλέπει την συζήτηση της εκθέσεως (Α4 0261/99) της κ. Jφns, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την πρόταση της Επιτροπής που αφορά την οδηγία του Συμβουλίου για τη συμφωνία πλαίσιο επί της εργασίας συγκεκριμένης διάρκειας που συνήφθη από την ΟΚΕ, την UNICE και τη CEEP [COM(1999)0203 - C4-0220/1999].

<SPEAKER ID=329 NAME="Jφns">
Κύριε Πρόεδρε, κύριε Επίτροπε, αγαπητοί συνάδελφοι, με τη Συνθήκη του Αμστερνταμ αποκτήσαμε τη δυνατότητα συναπόφασης στην κοινωνική πολιτική. Το κατά πόσον όμως αύριο θα υπερψηφίσουμε τη συμφωνία πλαίσιο των κοινωνικών εταίρων για την εργασία ορισμένου χρόνου δεν έχει εν τέλει καμία σημασία. Αυτό θα το αντιμετωπίζουμε συχνότερα τώρα, δεδομένου ότι με την ενσωμάτωση του κοινωνικού πρωτόκολλου στη Συνθήκη του Ανστερνταμ θα ερωτώνται πάντα πρώτα οι κοινωνικοί εταίροι. Μόνο εάν εκείνοι δεν καταφέρνουν τίποτα θα επιστρέφει σε μας η μπάλα. Η Συνθήκη του Αμστερνταμ δεν προβλέπει για την εν λόγω διαδικασία ούτε καν μια γνωμοδότηση εκ μέρους μας. Το γεγονός ότι σήμερα παρά ταύτα μπορούμε να γνωμοδοτήσουμε οφείλεται αποκλειστικά και μόνο στην επιμονή που επέδειξε στο σημείο αυτό η γερμανική Προεδρεία.
<P>
Η Επιτοπή μόλις τη Δευτέρα διεβίβασε στο Κοινοβούλιο το σχέδιο οδηγίας. Συνεπώς βιώνουμε σήμερα, σχεδόν ένα μήνα προ των ευρωεκλογών, το γεγονός ότι η Συνθήκη του Αμστερνταμ στον τομέα της κοινωνικής πολιτικής όντως περικόπτει σημαντικά τα δικαιώματά μας. Αυτό δεν μας διευκολύνει καθόλου να εξηγήσουμε, στο πλαίσιο του προεκλογικού αγώνα, γιατί είναι τόσο σημαντικό να προσέλθουν τον Ιούνιο οι πολίτες στις ευρωεκλογές.
<P>
Δεν είναι δυνατόν να διαμορφώνονται ευρωπαϊκοί νόμοι, χωρίς την με κάποιο τρόπο τυπική συμμετοχή του Ευρωπαϊκού Κοινοβουλίου. Το Αμστερνταμ με την συμπερίληψη του κοινωνικού πρωτοκόλλου, σχεδόν αμετάβλητου, στη Συνθήκη, όχι μόνο δεν έχει καταργήσει το δημοκρατικό έλλειμμα στην κοινωνική πολιτική αλλά τουναντίον το έχει αυξήσει. Τούτο τον αταβισμό πρέπει τάχιστα να εξαλείψουμε. Εξ ου και η επείγουσα έκκλησή μου προς το Συμβούλιο και τη μελλοντική Επιτροπή για την όσο το δυνατό συντομότερα σύναψη μιας διοργανικής συμφωνίας, έως την επόμενη αναθεώρηση της Συνθήκης, η οποία θα ανταποκρίνεται πραγματικά στη δημοκρατική νομιμοποίηση του Κοινοβουλίου.
<P>
Το γεγονός ότι απορρίπτουμε την παρούσα διαδικασία δεν σημαίνει αυτόματα ότι θα τεθούμε εναντίον όλων των αποτελεσμάτων του κοινωνικού διαλόγου. Θα υπενθυμίσω μόνο την ομόφωνη συμφωνία μας για τη γονική άδεια. Οι συμφωνίες όμως των κοινωνικών εταίρων δεν μας αποδεσμεύουν από την υποχρέωση να τις εξετάζουμε με κριτικό πνεύμα, όπως άλλωστε έχουμε κάνει με τη συμφωνία για τη μερική απασχόληση. Επί του θέματος τώρα: όλο και περισσότεροι άνθρωποι εργάζονται με προσωρινά συμβόλαια. Μόνο στην Ευρωπαϊκή Ένωση η προσωρινή απασχόληση αυξήθηκε κατά τα τελευταία τρία χρόνια από 14 εκατομμύρια σε 17, 5 εκατομμύρια εργαζόμενους. Ωστόσο, η μόνιμη εργασιακή σχέση εξακολουθεί να ισχύει ως ο μοναδικός γνώμονας, τόσο για την κοινωνική ασφάλιση όσο και για τις συνθήκες απασχόλησης.
<P>
Το γεγονός αυτό, όπως όλοι γνωρίζουμε, περιλαμβάνει πολύπλευρες μορφές διακρίσεων εις βάρος των προσωρινών απασχολούμενων. Επομένως πρέπει να χαιρετίσουμε με ακόμη μεγαλύτερη θέρμη το γεγονός ότι οι κοινωνικοί εταίροι έχουν συμφωνήσει σχετικά με μια αρχή κατά των διακρίσεων εις βάρος των προσωρινών απασχολούμενων. Δυστυχώς όμως αυτό δεν ισχύει για την νομικά οργανωμένη κοινωνική ασφάλιση, παρά το γεγονός ότι οι κοινωνικοί εταίροι θα μπορούσαν εδώ να επεκτείνουν την αρχή κατά των διακρίσεων. Αυτή τη δυνατότητα την έχουν ήδη από το Μάαστριχ.
<P>
Η μοναδική πρόοδος που σημειώθηκε αναφορικά με την αμφιλεγόμενη συμφωνία για τη μερική απασχόληση είναι ότι οι εξαιρέσεις από την αρχή κατά των διακρίσεων κατονομάζονται με μεγαλύτερη σαφήνεια. Αντιθέτως, δεν μπορώ καθόλου να δεχθώ το γεγονός ότι οι ρυθμίσεις για την καταπολέμηση της κατάχρησης των προσωρινών συμβολαίων δεν αναφέρονται καθόλου στο πρώτο συμβόλαιο, αλλά σε αυτά που επακολουθούν. Αναφορικά με αυτό, τα κράτη μέλη και οι κοινωνικοί εταίροι μπορούν μάλιστα να κινηθούν ανάμεσα σε τρεις επιλογές: είτε να καθορίσουν τους αντικειμενικούς λόγους ή μια μέγιστη διάρκεια, ή να καθορίσουν τον αριθμό των παρατάσεων.
<P>
Η εν λόγω συμφωνία δεν θέτει κανένα ενιαίο ελάχιστο πρότυπο. Η ενιαία διάταξη που ισχύει για όλους δηλώνει ότι ο καθένας μπορεί να επιλέξει κάποια από τις τρεις δυνατές ρυθμίσεις. Στο μέλλον πρέπει βασικά να ξεκαθαρίσουμε - και νομίζω ότι αυτό είναι άκρως απαραίτητο - τι αντιλαμβανόμαστε υπό τον όρο ενιαίο ελάχιστο κοινωνικό πρότυπο. Θα ήθελα ακόμη να παρακαλέσω να υπερψηφιστεί η εν λόγω συμφωνία διότι αλλιώς δεν θα έχουμε στα χέρια μας απολύτως τίποτε.

<SPEAKER ID=330 LANGUAGE="EN" NAME="Hughes">
Κύριε Πρόεδρε, τα κράτη μέλη έχουν δεσμευτεί στην ευρωπαϊκή στρατηγική για την απασχόληση και στους τέσσερις πυλώνες των κατευθυντήριων γραμμών της απασχόλησης, συμπεριλαμβανομένου και του πυλώνα που αφορά την προσαρμοστικότητα. Επίσης κάλεσαν τους κοινωνικούς εταίρους να συμμετάσχουν στις διαπραγματεύσεις με την προοπτική να επιτευχθεί συμφωνία σε κάθε επίπεδο για να προωθηθεί η προσαρμοστικότητα, ισοσταθμίζοντας την ελαστικότητα για τους χώρους εργασίας με ασφάλεια για τους εργαζομένους.
<P>
Η επιτροπή είχε κάνει το ίδιο και στο Πράσινο Βιβλίο της σχετικά με την σύμπραξη για την μελλοντική οργάνωση εργασίας και στην συνακόλουθη ανακοίνωσή της. Οι κοινωνικοί εταίροι λοιπόν είναι άξιοι συγχαρητηρίων για την προσθήκη σε αυτή τη νέα συμφωνία για τις συμβάσεις ορισμένου χρόνου της προηγούμενης συμφωνίας τους σχετικά με την μερική απασχόληση. Ελπίζω πως σύντομα θα προβούν σε μία νέα συμφωνία σχετικά με τους εργαζόμενους που τοποθετούνται σε θέσεις μέσω γραφείων προσωρινής απασχόλησης.
<P>
Αυτό όμως, κύριε Επίτροπε, εξακολουθεί να διατηρεί την δυσχέρεια των διατάξεων της κοινωνικής ασφάλειας για τους απασχολούμενους σε άτυπες μορφές εργασίας, μέρος της αρχικής οδηγίας για τις άτυπες μορφές εργασίας. Είναι σαφές πως αυτό δεν μπορεί να αντιμετωπιστεί από τους κοινωνικούς εταίρους και είναι κάτι που η Επιτροπή θα πρέπει να αντιμετωπίσει επειγόντως. Πρόκειται για ένα θέμα που εκκρεμεί και το οποίο πρέπει να το αντιμετωπίσουμε πολύ γρήγορα.
<P>
Όπως κάθε συμφωνία υπό τις διατάξεις του κοινωνικού διαλόγου του κοινωνικού κεφαλαίου η συμφωνία αυτή απεικονίζει μία νέα όψη του δημοκρατικού ελλείματος, όπως διευκρίνισε ο εισηγητής. Εμείς, το Κοινοβούλιο, δεν έχουμε κανένα επίσημο κανόνα σε σχέση με παρόμοιες συμφωνίες. Και αυτό το θέμα πρέπει να αντιμετωπιστεί επειγόντως με μεταρρυθμίσεις στην Συνθήκη και στο μεταξύ με μία διοργανική συμφωνία.
<P>
Η τελευταία επισήμανση που θέλω να κάνω, κ. Πρόεδρε, είναι η εξής: ακούγονται φήμες πως ένα ή περισσότερα κράτη μέλη ενδεχομένως να θέλουν να δημιουργήσουν κωλύματα στην συμφωνία αυτή στο Συμβούλιο. Εύχομαι οι φήμες αυτές να μην είναι αληθείς, αν όμως είναι, θα ήθελα όσοι εμπλέκοντια να σκεφτούν πολύ προσεκτικά. Θέλουν να είναι υπεύθυνοι για την θανάτωση του κοινωνικού διαλόγου σε επίπεδο Ευρωπαϊκής Ένωσης, και αυτών των σημαντικών βημάτων για την προώθηση της προσαρμοστικότητας; Εκεί θα καταλήξουμε.
<P>
Ελπίζω πως αντί να παρεμποδίσουν, θα εγκρίνουν την συμφωνία αυτή το συντομότερο δυνατόν.

<SPEAKER ID=331 LANGUAGE="NL" NAME="Pronk">
Κύριε Πρόεδρε, χαίρομαι που σήμερα μπορούμε να συζητήσουμε για την έκθεση Jφns. Νομίζω ότι αξίζει να συγχαρούμε την εισηγήτριαγια το γεγονός ότι κατόρθωσε να συμπεριληφθεί το θέμα αυτό στην ημερήσια διάταξη της τελευταίας συνεδρίασης της τρέχουσας νομοθετικής περιόδου. Εξακολουθώ να πιστεύω ότι ο κοινωνικός διάλογος είναι σημαντικός και ότι πρέπει να συζητήσουμε τις συνέπειές του. Δεν πιστεύω ότι πρέπει να επικρίνουμε την Επιτροπή. Θέλαμε να εξετάσουμε το θέμα στην τελευταία συνεδρίαση και η Επιτροπή ακολούθησε απλά τη φυσιολογική γραμμή και, αν αυτή δεν ήταν η τελευταία συνεδρίαση, το θέμα θα συζητείτο τον επόμενο μήνα. Δεν νομίζω ότι μπορούμε να κατηγορήσουμε για οτιδήποτε την Επιτροπή. Στην ουσία πιστεύω ότι το Συμβούλιο δεν διαδραμάτισε σχεδόν κανένα ρόλο. Εάν είχε την πρόθεση να το κάνει αυτό, θα έπρεπε να είχε επιδιώξει τη σύναψη μιας διοργανικής συμφωνίας με την οποία θα έπαυε να υφίσταται η απαράδεκτη κατάσταση να μην συμμετέχει επαρκώς και με επίσημο τρόπο το Ευρωπαϊκό Κοινοβούλιο στα αποτελέσματα του κοινωνικού διαλόγου.
<P>
Κύριε Πρόεδρε, υπάρχει ακόμα το θέμα της κοινωνικής ασφάλισης. Πιστεύω ότι είναι αδύνατο να ζητάμε από τους κοινωνικούς εταίρους να εξετάσουν τις συνέπειες που θα έχει η συμφωνία τους για την κοινωνική ασφάλιση. Το Συμβούλιο αντιτίθεται και στην περίπτωση αυτή αρκεί να υπάρχει ένα μόνο κράτος μέλος που αντιστέκεται για να μη γίνει απολύτως τίποτα. Θα ήθελα όμως να επαναλάβω την έκκλησή μου προς την Επιτροπή να εκπονήσει επιτέλους οδηγία για την κοινωνική ασφάλιση, έτσι ώστε να μην μπορεί πλέον το Συμβούλιο να κρύβεται πίσω από τις δικαιολογίες που έχει χρησιμοποιήσει μέχρι σήμερα, αλλά να υποχρεωθεί να συζητήσει πραγματικά την οδηγία για την κοινωνική ασφάλιση. Πιστεύω ότι αυτά είναι τα κυριότερα θέματα.
<P>
Ολοκληρώνοντας, κύριε Πρόεδρε, θα ήθελα να πω ότι κατά την άποψή μας η έκθεση του εισηγητή είναι πάρα πολύ επικριτική έναντι του έργου των κοινωνικών εταίρων. Η πολιτική ομάδα των σοσιαλιστών φαίνεται ότι δεν έχει αρκετή εμπιστοσύνη στους κοινωνικούς εταίρους, τη στιγμή που οι ισχυρισμοί που προβάλλονται είναι αντίθετοι. Εδώ υπάρχει κάποιο πρόβλημα, Κύριε Πρόεδρε. Το διαπιστώσαμε άλλωστε κατά τη διάρκεια της συζήτησης. Το ΕΛΚ εμπιστεύεται τους κοινωνικούς εταίρους και θα ήθελε να τους αναθέσει το καθήκον αυτό. Γι'αυτό και θέλουμε να αποδεχθούμε την κατάσταση, να βελτιώσουμε τη διαδικασία και να περιοριστούμε στα σημεία αυτά. Δεν πρέπει να θέλουμε να υπεισέλθουμε λεπτομερώς σε κάθε σημείο της συμφωνίας που έχει συναφθεί από τους κοινωνικούς εταίρους.

<SPEAKER ID=332 LANGUAGE="FI" NAME="Ilivitzky">
Αξιότιμε κύριε Πρόεδρε, η έκθεση της κυρίας Jφns είναι κατά τη γνώμη μου καλή, διότι μολονότι προτρέπει το Συμβούλιο να εγκρίνει τη συμφωνία που διαπραγματεύτηκαν οι εργασιακοί φορείς, ταυτόχρονα της ασκεί έντονη κριτική. Αυτή η συμφωνία δεν σημαίνει στην πραγματικότητα τίποτα άλλο παρά ένα μικρό θετικό και ταπεινό βήμα για τη βελτίωση της θέσης των εργαζομένων σε μη τυπική εργασία. Η νέα Επιτροπή θα πρέπει να αρχίσει χωρίς καθυστέρηση το έργο της, ώστε να μπορέσουν να επιλυθούν τα θέματα που είναι ακόμη ανοικτά. Από αυτά το πιο σημαντικό είναι η επέκταση της ρύθμισης και σε άλλες μη τυπικές εργασίες, όπως η μισθωμένη εργασία και η τηλε-εργασία, οι οποίες έχουν αυξηθεί σημαντικά τον τελευταίο καιρό. Το δεύτερο καθήκον είναι η εξασφάλιση κοινωνικής ασφάλισης σε όλους τους εργαζομένους ανεξάρτητα από τη μορφή της εργασιακής τους σχέσης.
<P>
Στις μη τυπικές εργασίες υπάρχουν εμφανώς περισσότερες γυναίκες από ό, τι άνδρες. Έτσι, η διάκριση εναντίον αυτών που ασκούν μη τυπική εργασία είναι ταυτόχρονα μία μορφή διάκρισης των φύλων που εμφανίζεται στην αγορά εργασίας. Η παύση της θα έπρεπε να αποτελεί ένα από τα πιο σημαντικά καθήκοντα της Ένωσης.

<SPEAKER ID=333 LANGUAGE="SV" NAME="Andersson">
Κύριε Πρόεδρε, θέλω να αρχίσω εκφράζοντας τις ευχαριστίες μου προς την εισηγήτρια για την έκθεση. Καλωσορίζω αυτήν τη συμφωνία που επετεύχθη μεταξύ των εταίρων της αγοράς εργασίας. Ο κοινωνικός διάλογος είναι σημαντικός αφ' εαυτού, δηλαδή, ότι οι εταίροι της αγοράς εργασίας σε ευρωπαϊκό επίπεδο συνάπτουν συμφωνίες&#x02D9; αυτή είναι η τρίτη συμφωνία. Εύχομαι να συναφθούν περισσότερες συμφωνίες, π.χ. για άτομα που εργάζονται σε επιχειρήσεις υπεκμίσθωσης προσωπικού, για την εξ αποστάσεως εργασία, κ.ά. Ωστόσο, πρέπει να υπάρχει ισορροπία μεταξύ συμβάσεων και νομοθεσίας, κάτι στο οποίο θέλω να επανέλθω.
<P>
Αυτή η σύμβαση, όπως και άλλες συμβάσεις επίσης, είναι ένας συμβιβασμός μεταξύ των εταίρων της αγοράς εργασίας. Τα δύο σημαντικά σκέλη της είναι ότι, αφενός καθορίζεται ότι η σύμβαση εργασίας αορίστου χρόνου είναι η κανονική μορφή πρόσληψης και αφετέρου ότι δεν θα υπόκεινται σε διακρίσεις όσοι έχουν σύμβαση εργασίας συγκεκριμένης διάρκειας. Ο τομέας της κοινωνικής ασφάλισης δεν συμπεριλαμβάνεται εδώ. Οι εταίροι της αγοράς εργασίας θεώρησαν ότι δεν μπορούσαν να διαπραγματευτούν μία συμφωνία. Γι' αυτό, κάναμε έκκληση στην Επιτροπή να υποβάλει προτάσεις σ' αυτόν τον επίσης σημαντικό, φυσικά, τομέα. Ελπίζουμε ότι η Επιτροπή μπορεί να το κάνει αυτό σε ένα όχι πολύ μακρυνό μέλλον.
<P>
Παρ' όλα αυτά, αυτή η συμφωνία, κατά την άποψή μου, είναι καλή. Αν ισχύει αυτό που δήλωσε ο κ. Hughes, δηλαδή, ότι υπάρχουν ενδείξεις ότι ορισμένες χώρες στο Συμβούλιο δεν επιθυμούν να υιοθετήσουν αυτήν την πρόταση, για να την εφαρμόσουν μετά στη νομοθεσία, τότε είναι ιδιαίτερα σοβαρό. Αυτή είναι μία σημαντική συμφωνία μεταξύ των εταίρων της αγοράς εργασίας. Η μη υιοθέτηση αυτής της πρότασης από το Συμβούλιο θα απέβαινε δε εις βάρος του κοινωνικού διαλόγου.

<SPEAKER ID=334 NAME="Flynn">
Κύριε Πρόεδρε, αρχικά θα ήθελα να ευχαριστήσω αυτούς οι οποίοι συνέβαλλαν και ιδιαίτερα εσάς, κ. Jφns, για την ταχύτατη ανταπόκρισή σας στους κοινωνικούς εταίρους σχετικά με την εργασία ορισμένου χρόνου. Η Επιτροπή ενέκρινε την πρόταση οδηγίας μόλις την περασμένη Τετάρτη. Γνωρίζω ότι πρόκειται για μικρό χρονικό διάστημα είναι όμως μία πολύ σημαντική πρωτοβουλία τόσο επί της αρχής όσο και επί της ουσίας.
<P>
Για τρίτη φορά οι διεπαγγελματικοί κοινωνικοί εταίροι κατέληξαν σε μία μείζονα συμφωνία σε ευρωπαϊκό επίπεδο σχετικά με το πλαίσιο της διαδικασίας του κοινωνικού διαλόγου. Η συμφωνία αφορά την αρχή της μη διάκρισης στους απασχολούμενους με σύμβαση ορισμένου χρόνου και επίσης καθορίζει ένα πλαίσιο που θα προλαμβάνει την κατάχρηση εξαιτίας διαδοχικών συμβάσεων ή συνθηκών εργασίας ορισμένου χρόνου.
<P>
Η Επιτροπή καλωσορίζει την συμφωνία. Την καλωσορίζει ως μία σημαντική πρόοδο σχετικά με τις μη καθιερωμένες μορφές απασχόλησης και ως την πιο περιεκτική και επεξεργασμένη συμφωνία που έχουν συνάψει μέχρι τώρα οι κοινωνικοί εταίροι.
<P>
Μετά από απαίτηση των κοινωνικών εταίρων η Επιτροπή ενέκρινε τώρα την πρόταση οδηγίας που κατέθεσα η οποία θα προβλέπει την δεσμευτική συμφωνία των κρατών μελών. Καταθέτοντας την γνώμη σας τόσο γρήγορα θα διευκολύνετε το Συμβούλιο να προχωρήσει στην έγκριση της οδηγίας στο τέλος του μήνα, εγκαίρως για την Σύνοδο Κορυφής στην Κολωνία.
<P>
Η συμφωνία έρχεται σε μία σημαντική στιγμή για την εξέλιξη της κοινής μας ημερήσιας διάταξης. Όχι μόνο τέθηκε μόλις σε ισχύ η Συνθήκη του Αμστερνταμ αλλά επίσης είμαστε σε ένα σημείο κλειδί όσον αφορά την εφαρμογή της ευρωπαϊκής στρατηγικής για την απασχόληση. Τα γεγονότα αυτά προσφέρουν αληθινές ευκαιρίες και βέβαια αναθέτουν σοβαρές ευθύνες στους ευρωπαίους κοινωνικούς εταίρους. Η επιβεβαίωση που παρέχεται με αυτή τη συμφωνία σχετικά με την δέσμευσή τους και την ικανότητά τους να συμβάλλουν στη θέσπιση των κοινωνικών δικαιωμάτων είναι ένα σημαντικό και ευπρόσδεκτο μήνυμα. Είναι σημαντικό γιατί η ημερήσια διάταξη που αφορά τις συνθήκες εργασίας και την απασχόληση θα πρέπει τώρα να μετατραπεί σε ημερήσια διάταξη της κοινωνικής σύμπραξης για τον εκσυγχρονισμό της εργασίας. Και τούτο είναι σημαντικό γιατί πρέπει να βρούμε μια νέα ισορροπία της ελαστικότητας στον χώρο εργασίας και στην ασφάλεια των εργαζομένων βεβαίως, ιδιαίτερα, καθώς οι νέες τεχνολογίες, ο ανταγωνισμός και το νέο δημογραφικό προφίλ του εργατικού δυναμικού αλλάζουν τις συνθήκες για τις εταιρείες και τους εργαζομένους και αναμφίβολα και για την δημόσια πολιτική.
<P>
Αυτή η κοινωνική σύμπραξη απαιτεί πνεύμα προσαρμογής και προσδοκόμενων αλλαγών. Αυτό προϋποθέτει εμπιστοσύνη και συνεργασία στη βάση μιας τεκμηριωμένης επιλογής. Δεν μπορεί όμως να συμβεί χωρίς κάποια πρακτικά μέτρα, όπως είναι η πρόταση που έχετε ενώπιον σας σήμερα.
<P>
Παρ' όλο που δεν έχει δοθεί στο Ευρωπαϊκό Κοινοβούλιο ένας επίσημος ρόλος σχετικά με τις διαδικασίες με βάση τις οποίες θα εγκριθεί η οδηγία αυτή, εργάστηκα πολύ στενά μαζί σας έως τώρα ώστε να εξασφαλίσω την καλύτερη αξιοποίηση των απόψεών σας από το Συμβούλιο και προκειμένου να διασφαλίσω ότι το Κοινοβούλιο θα έχει τον ευρύτερο δυνατό ρόλο μέσα στα πλαίσια της Συνθήκης. Αυτό για μένα ήταν μία προσπάθεια που άξιζε τον κόπο. Θέλω να σας ευχαριστήσω για τον τρόπο με τον οποίο εξακολουθείτε να εργάζεστε για την συμφωνία και την πρόταση οδηγίας παρά το δύσκολο χρονοδιάγραμμα που επεβλήθηκε σε αυτήν την περίπτωση.
<P>
Όταν θυμόσαστε το 1990 όταν είχαμε κάνει την πρώτη πρόταση για την άτυπη εργασία, υπήρχαν τρεις αντιλήψεις επ' αυτού: δεν έγινε τίποτα. Το Συμβούλιο είχε σταματήσει τα πάντα, ήταν αδύνατο να σημειωθεί οποιαδήποτε πρόοδος και τώρα βρισκόμαστε εδώ με δύο συλλογικές συμφωνίες οι οποίες επιτεύχθηκαν στο ενδιάμεσο. Είμαι ικανοποιημένος λοιπόν για την πρόοδο που σημειώνουμε εδώ.
<P>
Όσον αφορά το ζήτημα της διοργανικής συμφωνίας, κατά την γνώμη μου είναι αναγκαία. Έχουν ετοιμαστεί έγγραφα για την προώθηση της. Δυστυχώς, δεν μπορεί να ολοκληρωθεί τώρα αμέσως, αλλά βεβαίως είναι ένα σημαντικό ζήτημα το οποίο θα πρέπει να αντιμετωπιστεί ως ύψιστης προτεραιότητας στο επόμενο Κοινοβούλιο και την Επιτροπή.
<P>
Θεωρώ πως πρόκειται για μία καλή πρόταση και θα ήθελα να συμφωνήσω με την εισηγήτρια, την κ. Jφns. Είχε απαιτηθεί, όπως πολύ σωστά είπατε, τόσο από την Προεδρία όσο και από το Ευρωπαϊκό Κοινοβούλιο, ως επείγον ζήτημα. Θα πρέπει να ευχαριστήσουμε το Κοινοβούλιο που ήταν τόσο γεναιόδωρο ώστε να επιτρέψει να συμβεί κάτι τέτοιο.
<P>
Όπως είπε ο κ. Hughes, πρόκειται για ένα καλό παράδειγμα του κοινωνικού διαλόγου για την εργασία, εν δράση, και ανυπομονούμε για μία επιτυχή έκβαση τον Μάϊο. Επίσης ακούω φήμες οι οποίες αναγνωρίζουν πως ο κοινωνικός διάλογος είναι ένα θεμελιώδες ζήτημα και πως πρόκειται για μία συμφωνία που έχει ήδη κλείσει, μία συμφωνία μεταξύ των κοινωνικών εταίρων, ωστόσο ίσως να υπάρχει επαρκής καλή βούληση στο Συμβούλιο. Πώς θα μπορούσαν να δείξουν αδιαφορία σε κάτι τέτοιο; Ανυπομονώ για τέτοιου είδους καλά αποτελέσματα τον Μάιο.

<SPEAKER ID=335 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=13>
Προστασία των εργαζομένων απέναντι σε εκρηκτικές ατμόσφαιρες
<SPEAKER ID=336 NAME="Πρόεδρος">
Η ημερήσια διάταξη προβλέπει τη συζήτηση επί της συστάσεως για τη δεύτερη ανάγνωση (Α4-0155/99) του κ. Pronk, εξ ονόματος της Επιτροπής Απασχόλησης και Κοινωνικών Υποθέσεων, σχετικά με τη κοινή θέση που καθορίστηκε από το Συμβούλιο για την έγκριση οδηγίας του Συμβουλίου σχετικά με τις ελάχιστες απαιτήσεις για τη βελτίωση της προστασίας της υγείας και της ασφάλειας των εργαζομένων, οι οποίοι είναι δυνατόν να εκτεθούν σε κίνδυνο από εκρηκτικές ατμόσφαιρες [13836/4/98 - C4-0003/99-95/0235(SYN)].

<SPEAKER ID=337 NAME="Pronk">
Κύριε Πρόεδρε, ευρισκόμαστε στη δεύτερη ανάγνωση της κοινής θέσης για την προστασία της υγείας των εργαζομένων από εκρηκτικές ατμόσφαιρες. Πρόκειται για μια δεύτερη ανάγνωση και αυτό που προσπαθήσαμε στην ουσία είναι να εξετάσουμε την κοινή θέση του Συμβουλίου. Συγκρίνοντάς τις με την αρχική πρόταση της Ευρωπαϊκής Επιτροπής, με την εξέλιξη που είχε με αφορμή τις τροπολογίες που κατατέθηκαν από το Κοινοβούλιο - παρεμπιπτόντως, όχι από εμένα ως εισηγητή, γιατί συνεκτίμησα αργότερα τα αποτελέσματα στο κείμενο- και μετά από εκτενείς διαβουλεύσεις με την Επιτροπή, κρίναμε ότι έπρεπε να καταθέσουμε μερικές τροπολογίες. Τότε δεν γνωρίζαμε βεβαίως ακόμη ότι επρόκειτο για μία από τις πρώτες εκθέσεις για τον κοινωνικό τομέα οι οποίες θα ενέπιπταν στη διαδικασία συναπόφασης.
<P>
Από την 1η Μαΐου, δηλαδή πριν από λίγες μόνο μέρες, τέθηκε σε ισχύ η Συνθήκη του Αμστερνταμ και, από τη στιγμή εκείνη, η ασφάλεια και η υγεία εμπίπτουν στη διαδικασία συναπόφασης. Πιστεύω ότι η κατάσταση είναι πολύ πιο διαφορετική από ό, τι στο παρελθόν. Ο ρόλος της Επιτροπής παραμένει αναλλοίωτος, αλλά διευκολύνεται κάπως δεδομένου ότι η Επιτροπή δεν είναι πλέον αντιμέτωπη με το ενιαίο μέτωπο των κρατών μελών τα οποία επιμένουν ότι θέλουν να επανέλθουν ακριβώς σε αυτά που συνεφώνησαν στην κοινή θέση. Στην περίπτωση αυτή η Επιτροπή ευρίσκεται πάντοτε αντιμέτωπη με το ερώτημα εάν πρέπει να επιμείνει, αν πρέπει να υπερασπιστεί στο έπακρο τις τροπολογίες του Κοινοβουλίου ή να ολοκληρώσει το θέμα.
<P>
Κύριε Πρόεδρε, τα πράγματα είναι πλέον ευκολότερα: εάν δεν υπάρξει συμφωνία, το θέμα επανέρχεται στο Ευρωπαϊκό Κοινοβούλιο και τότε πρέπει εμείς όλοι να το συζητήσουμε και να καταλήξουμε σε μία κοινή απόφαση. Πιστεύω ότι κυρίως το Συμβούλιο, που στον κοινωνικό τομέα δεν θα μπορούσε να λεχθεί ότι είναι και τόσο προοδευτικό στις σχέσεις του με το Κοινοβούλιο, θα πρέπει να συνηθίσει τη νέα κατάσταση. Αδυμονώ να ανταλλάξω απόψεις με το Συμβούλιο επί του θέματος αυτού στο μέλλον.
<P>
Κύριε Πρόεδρε, στην ουσία θα ήθελα να θέσω μία ερώτηση η οποία μου ήρθε στο μυαλό όταν ολοκληρώσαμε τις τροπολογίες. Αφορά τη θέση του LPG στην οδηγία. Επ'αυτού θα ήθελα πάρα πολύ μια διευκρίνιση. Στο πρώτο άρθρο έχει συμπεριληφθεί μια εξαίρεση, υπάρχει όμως μία διαφορά εκτίμησης μεταξύ εμού και των υπηρεσιών σας - οι εκτιμήσεις αυτές συμφωνούν - και κυρίως των αγγλικών αρχών οι οποίες καταλήγουν σε μία άλλη, περισσότερο προχωρημένη εκτίμηση. Επ'αυτού θα ήθελα να ακούσω την τελευταία λέξη από το στόμα σας, έτσι ώστε να διευκολυνθεί η περαιτέρω εξέλιξη της νομοθετικής διαδικασίας μέσω των πρακτικών.

<SPEAKER ID=338 NAME="Hughes">
Κύριε Πρόεδρε, θα ήθελα να συγχαρώ τον κ. Pronk για την δουλειά που έκανε, μετά τον κ. Mather, ο οποίος ασχολήθηκε με το θέμα στην πρώτη ανάγνωση. Στην δεύτερη ανάγνωση αυτής της έκθεσης καλώς έπραξε και παρουσίασε εκ νέου τις τροπολογίες του Κοινοβουλίου οι οποίες απερρίφθησαν από το Συμβούλιο, και επίσης συμπεριέλαβε μέρος του κειμένου της Επιτροπής που διαγράφθηκε από το Συμβούλιο. Εμείς, από την Ομάδα των Σοσιαλιστών θα στηρίξουμε τις τροπολογίες που κατέθεσε.
<P>
Εκφράζονται ορισμένες ανησυχίες για κάποιες τροπολογίες. Είδα, για παράδειγμα, ορισμένα σημειώματα σχετικά με την τροπολογία αριθ. 7. Ο κ. Skinner θα μιλήσει για αυτήν σε ένα λεπτό. Διάβασα και ξαναδιάβασα το κείμενο πολλές φορές και επίσης επικοινώνησα με τις υπηρεσίες της Επιτροπής. Δεν καταλαβαίνω πώς η τροπολογία αριθ. 7 μπορεί να ερμηνευθεί με τρόπο που να σημαίνει πως όλος ο εξοπλισμός πρέπει να αντικατασταθεί, να αναπροσαρμοστεί ναι, αλλά αυτό είναι μία τελείως διαφορετική προοπτική. Μία τέτοια προσαρμογή είναι κατά την γνώμη μου πολύ σημαντική για την υγεία και την ασφάλεια των εργαζομένων.
<P>
Υπό αυτήν την ερμηνεία του νοήματος της τροπολογίας θα στηρίξουμε την τροπολογία αριθ. 7 καθώς και τις υπόλοιπες.
<P>
Ίσως να είναι εξίσου καλό το γεγονός ότι η πρόταση αυτή θα γίνει τώρα αντικείμενο συναπόφασης. Η συνδιαλλαγή ενδεχομένως να μας δώσει μια ευκαιρία να καταλήξουμε σε συμφωνία με το Συμβούλιο επί αυτών των θεμάτων.
<P>
Τελειώνοντας την τελευταία μου ομιλία σε αυτό το Σώμα για αυτήν την κοινοβουλευτική περίοδο, ως πρόεδρος της Επιτροπής Απασχόλησης και Κοινωνικών Υποθέσεων θα ήθελα να ευχαριστήσω όλα τα μέλη αυτού του Σώματος για την συνεργασία τους στην προώθηση ενός αριθμού φακέλων στον τομέα αυτό της εργασίας κατά τα πέντε τελευταία χρόνια; επίσης και εσάς κ. Επίτροπε, για την αξιόλογη συνεργασία σας. Η πρόοδος που σημειώθηκε θα αποτελέσει την απόδειξη της δέσμευσής σας στην ευρωπαϊκή πολιτική για την απασχόληση και την κοινωνική πολιτική.

<SPEAKER ID=339 LANGUAGE="EN" NAME="Skinner">
Κύριε Πρόεδρε, θα ήθελα να προσθέσω τις εγκάρδιες ευχαριστίες μου προς τον εισηγητή, τον οποίο είδαμε σε πολλές περιπτώσεις να αναλαμβάνει τους τομείς της υγείας και της ασφάλειας, προς εσάς, κ. Επίτροπε, και τις υπηρεσίες σας για την επίσπευση του μεγαλύτερου μέρους της νομοθεσίας το οποίο ήταν απαραίτητο σε αυτόν τον τομέα, και για την συμβολή σας τόσο την επίσημη όσο και την ανεπίσημη, ώστε να βοηθήσετε το Κοινοβούλιο να καταλάβει το τι μπορεί και τι δεν μπορεί να γίνει.
<P>
Τώρα, πράγματι, όπως είπε πριν από λίγο ο κ. Hughes, προχωρούμε στην δύσκολη φάση της συναπόφασης η οποία μπορεί να μας βοηθήσει. Ιδιαίτερα σε αυτήν την οδηγία μπορούμε να αναζητήσουμε περαιτέρω διευκρινίσεις από το Συμβούλιο. Ο κ. Pronk και εγώ καταφέραμε να βρούμε έναν συμβιβασμό για την τροπολογία αριθ. 2, η οποία οδήγησε σε καλύτερο κείμενο. Περιμένω ανυπόμονα την αποδοχή του κειμένου από την Επιτροπή και το Συμβούλιο. Όμως όσον αφορά την τροπολογία αριθ. 7, για την οποία υπάρχει διαφωνία, οπωσδήποτε απαιτείται μεγαλύτερη αποσαφήνιση. Μέχρι να το πετύχουμε αυτό, δεν θα ήθελα να στηρίξω τίποτα.
<P>
Ωστόσο, η συναπόφαση θα αφορά μία λογική συζήτηση. Ελπίζω το Συμβούλιο να ανταποκριθεί σε αυτό που θα ψηφίσει αύριο το Κοινοβούλιο. Και εγώ επίσης θα ήθελα να επισημάνω ότι χάρηκα που εργάστηκα στον τομέα της υγείας και της ασφάλειας. Πέρασα αρκετό καιρό δουλεύοντας σε πάρα πολλές παρόμοιες εκθέσεις. Οφείλω να μιλήσω για τον κ. Hughes, τον πρόεδρο της επιτροπής. Η ένταση αυτής της συζήτησης για την υγεία και την ασφάλεια προήλθε από αυτήν την έδρα. Του εύχομαι ό, τι καλύτερο και ελπίζω πως ίσως, όταν θα επανέλθουμε και οι δύο τον Ιούλιο, να συνεχίσουμε κάποιες από αυτές τις ιδιαίτερες συζητήσεις. Παρ' όλα αυτά θα ήθελα να ακούσω την θέση της Επιτροπής ως προς το τι μπορούμε να κάνουμε για την τροπολογία αριθ. 7.

<SPEAKER ID=340 NAME="Flynn">
Κύριε Πρόεδρε, επιτρέψτε μου πρώτα από όλα να ευχαριστήσω εσάς, κ. Ponk. Κάνατε μία εξαιρετικά καλή δουλειά σχετικά με ένα θέμα που θεωρείται πολύ τεχνικό.
<P>
Η Επιτροπή είναι έτοιμη να δεχτεί όλες τις προτεινόμενες τροπολογίες. Η Επιτροπή θεωρεί ουσιαστικά την κοινή θέση του Συμβουλίου ως ένα βήμα προς τα εμπρός στην προσπάθεια επίτευξης καλύτερων προδιαγραφών για τη βελτίωση της προστασίας της υγείας και της ασφάλειας των εργαζομένων, οι οποίοι είναι δυνατόν να απειληθούν από εκρηκτικές ατμόσφαιρες κατά τις οποίες συμβαίνουν ατυχήματα καθημερινά. Παρόλα αυτά, γνωρίζετε πως η Επιτροπή διατήρησε κάποιες επιφυλάξεις όσον αφορά την κοινή θέση, επί παραδείγματι σχετικά με την κατάλληλη εποπτεία και την διαγραφή ορισμένων θεμάτων από το Παράρτημα ΙΙ που καλύπτουν πρόσθετους κινδύνους εφόσον διακοπεί η παροχή ενέργειας και την ανάγκη παροχής χειρωνακτικής διακοπής της λειτουργίας των συσκευών οι οποίες παύουν να λειτουργούν σύμφωνα με τις προκαθορισμένες συνθήκες και την ανάγκη η συσσωρευμένη ενέργεια να διαχέεται με τον ταχύτερο δυνατό τρόπο ή να απομονώνεται κατά την ενεργοποίηση του συστήματος έκτακτης διακοπής λειτουργίας.
<P>
Η Επιτροπή θεωρεί πως το κείμενο της κοινής θέσης όσον αφορά αυτούς τους τομείς είναι λιγότερο ισχυρό από την τροποποιημένη πρόταση. Η Επιτροπή λοιπόν θεωρεί ότι οι προτεινόμενες από το Ευρωπαϊκό Κοινοβούλιο τροπολογίες είναι θεμελιώδους σημασίας για την καθιέρωση μιας ισχυρής, συνεκτικής στρατηγικής πρόληψης ενάντια στους κινδύνους από εκρηκτικές ατμόσφαιρες.
<P>
Όσον αφορά τις τροπολογίες για την θέσπιση του εγχειριδίου και για τις απαιτήσεις για ενημέρωση των επιχειρήσεων, ιδιαίτερα των μικρομεσαίων. Συμμερίζομαι την άποψή σας πως μία απλή δήλωση στα πρακτικά του Συμβουλίου δεν είναι επαρκής εγγύηση ότι θα υπάρξει και συνεχής παρακολούθηση.
<P>
Τέλος, η άποψη του εισηγητή τα προειδοποιητικά σήματα να είναι σύμφωνα με το διεθνές πρότυπο CEN ISO είναι ορθή. Όσον αφορά το υγραέριο, βέβαια, το θέμα είναι πως οι κανονισμοί οδικής κυκλοφορίας καλύπτουν την περίπτωση, ας πούμε, της μεταφοράς βυτίων υγραερίου σε έναν σταθμό. Το άρθρο 118α ή 137 καλύπτει την περίπτωση του υγραερίου σε μία εγκατάσταση, αλλά σε έναν σταθμό ο τελικός χρήστης, ένα αυτοκίνητο για παράδειγμα, δεν καλύπτεται. Θα ήθελα να πω επίσης πως δεν έχουμε κανένα πρόβλημα με την τροπολογία αριθ.7 καθώς πιστεύουμε και εμείς πως ο εξοπλισμός θα πρέπει να προσαρμόζεται και να μην αντικαθίσταται. Σε αυτό συμφωνούμε με το Σώμα.
<P>
Αν μου επιτρέπετε, κύριε Πρόεδρε, αυτή πιθανότατα είναι η τελευταία συνεδρίαση που κάνουμε μαζί σχετικά με πολύ σημαντικά ευρεία θέματα που αφορούν τους εργαζομένους. Θα ήθελα να τελειώσω καταγράφοντας την προσωπική μου ευχαρίστηση και ικανοποίηση για ό, τι πετύχαμε μαζί όσον αφορά την ανάπτυξη την ημερήσια διάταξη της επαγγελματικής και της κοινωνικής πολιτικής για την Ευρωπαϊκή Ένωση. Θα ήθελα να καταθέσω την εκτίμησή μου για την σημαντική συμβολή σας στην επίτευξη των κοινών μας στόχων. Όταν καταγραφεί η ιστορία της ανάπτυξης της κοινωνικής και επαγγελματικής πολιτικής, μετά την αποχώρησή μου από την Επιτροπή, η περίοδος 1993-1999 θα καταγραφεί ως μία ιδιαίτερα αξιοσημείωτη περίοδο λόγω της αλλαγής, λόγω της πρωτοποριακής σκέψης και λόγω της στήριξης της αλλαγής της Συνθήκης. Όλοι εσείς που δεν θα επιστρέψετε θέλω να σας συγχαρώ για την συμβολή σας στις προόδους που σημείωθηκαν στον τομέα της κοινωνικής πολιτικής κατά την διάρκεια των τελευταίων ετών. Αυτές οι πρόοδοι είναι πολύ σημαντικές και οι ευρωπαίοι πολίτες θα νιώσουν την διαφορά. Όσοι από εσάς θα επανέλθετε τον Ιούλιο έχετε μεγάλη ευθύνη να συνεχίσετε σε αυτήν την βάση που ξεκινήσαμε μαζί. Νομίζω πως θα είναι ευκολότερο εξαιτίας της δουλειάς και της συνεργασίας που είχαμε μαζί κατά τους τελευταίους μήνες.
<P>
Θέλω να πω σε εσάς, κύριε Stephen Hughes, ως πρόεδρο της Επιτροπής Απασχόλησης και Κοινωνικών Υποθέσεων, πως η συνεργασία μου μαζί σας ήταν προσωπική ευχαρίστηση, όχι μόνο επειδή είστε ένας καλός κοινοβουλευτικός, αλλά επειδή είσαστε ένας κύριος με αξιοπιστία και ακεραιότητα. Είσαστε πράγματι αντάξιος της θέσης σας σε αυτό το Σώμα και είμαι σίγουρος πως θα επανέλθετε μαζί με τους φίλους σας για να συνεχίσετε την καλή δουλειά. Αυτά τα χρόνια ήταν για μένα προσωπική ευχαρίστηση και κέρδισα πάρα πολλά από την εμπειρία. Είμαι γεμάτος προσδοκίες για τις εξελίξεις που θα επιτευχθούν τα επόμενα χρόνια για τους πολίτες της Ευρώπης. Είναι μεγάλη μου χαρά που συμμετείχα σε αυτήν την εξέλιξη.
<P>
Χειροκροτήματα

<SPEAKER ID=341 NAME="Πρόεδρος">
Οφείλω να πω πως ενδεχομένως να μην είναι πολύ πρωτότυπο αλλά παρ' όλα αυτά, προκαλεί συγκινήσεις. Φαίνεται πως είναι ένα απόγευμα που θυμόμαστε τον Σαίξπηρ ο οποίος μας προέτρεπε «φέρτε στεφάνια». Απόψε, μοιράζουμε στεφάνια. Είναι όμως δικαιολογημένο μετά από τόσα χρόνια σκληρής δουλειάς. Υπήρξαν και ορισμένες δύσκολες στιγμές, είχαμε όμως και ικανοποίητική συνεργασία. Εκ μέρους της προεδρίας του Κοινοβουλίου οφείλω να ευχαριστήσω τον Επίτροπο κ. Flynn που ήταν τόσο ευχάριστος απόψε - μερικές φορές καθυστερούσε λίγο στις εξηγήσεις του, αν και προσπαθούσε σκληρά.

<SPEAKER ID=342 LANGUAGE="EN" NAME="Pronk">
Κύριε Πρόεδρε, είμαι πολύ ευτυχής που ο Επίτροπος δέχθηκε και τις επτά τροπολογίες. Το εφτά είναι ιερός αριθμός που εκφράζει την πληρότητα και αυτό είναι πολύ καλό. Θα ήθελα να σας ευχαριστήσω για την όλη συνεργασία με την Ομάδα μας, το Κοινοβούλιο, και τον κ. Hughes, ο οποίος ήταν ένας έξοχος προεδρεύων σε αυτήν την σύνδεση. Ήσασταν ένας «stayer». Στην ορολογία της πεδιλοδρομίας σημαίνει αυτόν που ενδεχομένως να ξεκινά λίγο αργά, συνεχίζει όμως και πετυχαίνει πάρα πολλά στο τέλος. Αυτό συμβαίνει και στην πολιτική και σας ευχαριστώ πολύ για αυτό. Πετύχαμε πολλά στον τομέα της κοινωνικής πολιτικής. Τώρα με αυτά τα αποτελέσματα μπορούμε να απευθυνθούμε στο εκλογικό σώμα, εν μέρει ή μάλλον κυρίως χάρη σε σας.

<SPEAKER ID=343 NAME="Flynn">
Στο γραφείο μου υπάρχει κρεμασμένη μία επιγραφή. Είναι μία φράση του Αβραάμ Λίνκολν ο οποίος υπήρξε Πρόεδρος των Ηνωμένων Πολιτειών από το 1861 έως το 1865. Όλη μου τη ζωή αυτό ήταν το πολιτικό μου σύνθημα. Καθώς σας αφήνω θα ήθελα να σας το παραθέσω: «Κάνω ό, τι γνωρίζω καλύτερα, ό, τι μπορώ καλύτερα, και σκοπεύω να το κάνω μέχρι τέλους. Αν τελικά αποδειχθώ σωστός τότε όλα τα πράγματα που οι άνθρωποι είχαν γράψει εναντίον μου δεν θα έχουν καμία σημασία. Αν τελικά αποδειχθώ λάθος τότε οι άγγελοι που ορκίζονταν συνεχώς πως ήμουν σωστός δεν θα με ωφελούν σε τίποτα.»

<SPEAKER ID=344 NAME="Πρόεδρος">
Λυπάμαι που σας βγάζω από αυτήν την αρκετά ποιητική ατμόσφαιρα αλλά πρέπει να συνεχίσουμε την δουλειά μας.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 11.00.

<CHAPTER ID=14>
Συμφωνία εταιρικής σχέσης ΕΚ-Μεξικού
<SPEAKER ID=345 NAME="Πρόεδρος">
Η ημερήσια διάταξη προβλέπει την συζήτηση επί της σύστασης για τη δεύτερη ανάγνωση (Α4-0220/99) της κ. Miranda de Lage, εξ ονόματος της Επιτροπής Εξωτερικών Οικονομικών Σχέσεων, σχετικά με την πρόταση απόφασης του Συμβουλίου όσον αφορά τη σύναψη της συμφωνίας εταιρικής σχέσης, πολιτικού συντονισμού και συνεργασίας μεταξύ της Ευρωπαοκής Κοινότητας και των κρατών μελών της αφενός, και των Ηνωμένων Μεξικανικών Πολιτειών, αφετέρου [COM(97)527-11618/97 + 11620/97 + COR 1 - C4-0023/98-97/0289/(AVC)].

<SPEAKER ID=346 NAME="Miranda de Lage">
Κύριε Πρόεδρε, κύριε Αντιπρόεδρε της Επιτροπής, κυρίες και κύριοι βουλευτές, με αυτήν τη συζήτηση που ξεκινώ, σχετικά με τη γνωστή και ήδη περίφημη σφαιρική συμφωνία του Μεξικού, κλείνει ένας κύκλος πέντε ετών κατά τη διάρκεια των οποίων το Κοινοβούλιο εργάστηκε και συνεργάστηκε ενεργά με την Ευρωπαϊκή Επιτροπή για την ανανέωση και εμβάθυνση των σχέσεων με όλες τις χώρες της Λατινικής Αμερικής καθώς επίσης και με το Μεξικό.
<P>
Η ανακοίνωση της Επιτροπής για το Μεξικό μας έδωσε την ευκαιρία να καταρτίσουμε μια πρώτη έκθεση το 1995. Στα αποτελέσματα τονίστηκαν οι προτεραιότητες του Σώματος, και ως απαραίτητη προϋπόθεση για τη θέσπιση μιας μελλοντικής συμφωνίας με αυτήν τη χώρα, η προϋπόθεση εφαρμογής και ανθρωπίνων δικαιωμάτων, ο πολιτικός διάλογος και ο κοινοβουλετικός διάλογος αποτελούσαν προτεραιότητες, καθώς και η περιφερειακή ανάπτυξη, η προώθηση των κοινωνικών θεμάτων, η προσοχή προς τις γυναίκες που βρίσκονται σε ευάλωτη θέση, όπως και πολλά άλλα. Φυσικά, πέραν του στόχου της εμπορικής απελευθέρωσης, ζητούσαμε επίσης να συμπεριληφθούν επίσης εγγυήσεις για την προστασία του περιβάλλοντος και τον σεβασμό των βασικών εργασιακών κανονισμών του Διεθνούς Οργανισμού Εργασίας.
<P>
Οι αξιώσεις του Σώματος παρουσιάστηκαν ικανοποιητικά στα όσα ειπώθηκαν. Η εν λόγω συμφωνία, η οποία συμπεριλαμβάνει τους εμπορικούς στόχους της ενδιάμεσης συμφωνίας, ενσωματώνει μια κοινωνική φιλοσοφία, μια πανοπλία δυνατοτήτων για συνεργασία σε ζητήματα όπως η επαγγελματική κατάρτιση, η περιφερειακή ανάπτυξη ή η υποστήριξη της πολιτισμικής πολυμορφίας.
<P>
Στην αιτιολογική σκέψη 7 συμπεριλαμβάνεται το κοινωνικό και περιβαλλοντικό ζήτημα. Το επισημαίνω γιατί θέλω να ευχαριστήσω τη Διεθνή Συνομοσπονδία Ελεύθερων Συνδικάτων για την εποικοδομητική της θέση όσον αφορά την εν λόγω συμφωνία. Για αυτόν τον λόγο, λαμβάνω την ελευθερία να προτείνω την αναζήτηση κάποιου τρόπου ο οποίος να διευκολύνει την ενσωμάτωση αυτής της αιτιολογικής σκέψης 7 στον διμερή πολιτικό διάλογο, επισημαίνοντας πως όντως οποιαδήποτε αξίωση, μεταξύ αυτών που περιλαμβάνω στους βασικούς κανόνες του Διεθνούς Οργανισμού Εργασίας, δεσμεύει εξίσου και τους δεκαπέντε καθώς και το Μεξικό, και όχι μόνο αυτό.
<P>
Αν αναλύσουμε με ηρεμία και αμεροληψία το κείμενο, μπορούμε να συνάγουμε πως η επιρροή του Κοινοβουλίου υπήρξε πολύ έντονη. Για αυτόν τον λόγο επίσης πρέπει να τονίσουμε πως αυτή η επιρροή κατέστη δυνατή χάρη στην καλή και εξαιρετική διάθεση της Επιτροπής, την οποία ευχαριστώ για τη συνεργασία της καθ'όλη τη διάρκεια αυτής της διαδικασίας.
<P>
Κύριε Πρόεδρε, από άλλες πτυχές δεν είναι όλα ρόδινα, και πρέπει να είμαι απαιτητικός, στην εν λόγω περίπτωση, με τις μεξικανικές αρχές. Η Επιτροπή Εξωτερικών Οικονομικών Σχέσεων απορρίπτει αδέκαστα, και αυτό να το λάβετε σοβαρά υπόψη, τις αυξημένες ποσοστώσεις οι οποίες καθιερώθηκαν από το Μεξικό την 1η Ιανουαρίου του τρέχοντος έτους. Πρόκειται για μια ακατάλληλη και αυθαίρετη απόφαση καθώς και για μια απόφαση η οποία επιφέρει διακρίσεις, γιατί δεν θεσπίζεται erga omnes . Πρέπει να είμαι αδέκαστος απαιτώντας την παρέκκλιση του μέτρου το συντομότερο δυνατόν. Η εν λόγω απόφαση είναι ατυχής γιατί συμβάλλει στην επιτάχυνση της ολοένα περισσότερο εμφανούς καταστροφής των εμπορικών κινήσεων, οι οποίες εδώ και πέντε χρόνια επηρρεάζονται από τον δυναμισμό της Ζώνης Ελευθέρων Συναλλαγών Βορείου Αμερικής, και που κατά τη διάρκεια αυτής της περιόδου μείωσε την ποσόστωσή μας στη μεξικανική αγορά από 11 % σε μόλις 6 %. Το φαινόμενο αυτό έχει ήδη ανακοινωθεί από την Επιτροπή Εξωτερικών Οικονομικών Σχέσεων στην έκθεση που κατήρτισε ο κ. De Vries το 1990. Οι συνέπειες της θέσης σε ισχύ της Ζώνης Ελευθέρων Συναλλαγών Βορείου Αμερικής είναι αρνητικές για τα συμφεροντά μας και σε αυτό πρέπει να επιμείνω.
<P>
Η έγκριση της έκθεσης την οποία συζητούμε, θα ενδυναμώσει την πολιτική μας θέση και θα μας επιτρέψει να χρησιμοποιήσουμε αυτό το μέσο στην παρακολούθηση των διαπραγματεύσεων στα πολιτικά, κοινωνικά και οικονομικά θέματα που περιλαμβάνει, και ιδιαίτερα στην παράγραφο που αφορά τον εκδημοκρατισμό και τα ανθρώπινα δικαιώματα. Γιατί πρέπει να μιλήσουμε για αυτό το κεφάλαιο. Οι νομικές διατάξεις για τη βελτιωσή και υπερασπισή του στο Μεξικό έχουν αυξηθεί σημαντικά, και αυτό είναι δίκαιο να το αναγνωρίσουμε.
<P>
Οι γνωμοδοτήσεις των Επιτροπών Εξωτερικών, Ανάπτυξης και Συνεργασίας επιμένουν, όπως άλλωστε και η Επιτροπή Εξωτερικών Οικονομικών Σχέσεων, στην ανάγκη για εμβάθυνση και βελτίωση των συνθηκών για την ανάπτυξή τους, η οποία επιμένει εκ νέου σχετικώς σε μια παράγραφο της εν λόγω έκθεσης. Προσφέρουμε μια πιστή συνεργασία, και υποστηρίζουμε επίσης την αναζήτηση μιας οριστικής λύσης στη σύγκρουση στην περιοχή Τσιάπας.
<P>
Το Μεξικό είναι μια ανεπτυγμένη, δυναμική χώρα μέλος του ΟΟΣΑ και καλείται να διαδραματίσει έναν ολοένα περισσότερο ενεργητικό ρόλο στις διααμερικανικές σχέσεις με την Ευρώπη. Η σύνδεσή μας με το Μεξικό είναι κάτι περισσότερο από μια αγορά, είναι περισσότερο από τις διόδους πρόσβασης στη Ζώνη Ελευθέρων Συναλλαγών Βορείου Αμερικής, είναι μια βαρυσήμαντη πολιτική δέσμευση. Η θέσπιση αυτής της σύστασης θα είναι καλό σημείο για την αμερικανική ήπειρο σε μια στιγμή στην οποία ενκύπτουν αμφιβολίες σχετικά με τη βούλησή μας για αύξηση των ευρωπαϊκών προσπαθειών στην περιοχή.
<P>
Η Ένωση αντιμετωπίζει διάφορες προκλήσεις. Τις ειρηνευτικές της υποχρεώσεις και δεσμεύσεις καθώς επίσης και το δίλημμα της διεύρυνσής μας. Είναι λοιπόν η ευκαιρία να απευθυνθούμε στην επόμενη σύνοδο αρχηγών κυβερνήσεων και κρατών, 15 + 33, με έναν θετικό οιωνό. Ίσως, όπως κάθε δέσμευση άλλωστε, να μην είναι ικανοποιητική σε κάποια πεδία, αλλά κανείς δεν μπορεί να αρνηθεί πως ανοίγει τις πόρτες σε ένα ευρύ και ανερχόμενο δυνητικό συνεργασίας. Και από την άλλη, κανείς δεν μπορεί να αρνηθεί πως ακριβώς λόγω του περιεχομένου της ξεσήκωσε ένα σημαντικό επίπεδο πολεμικής.
<P>
Κύριε Πρόεδρε, επιπλέον αυτήν τη φορά, και ίσως ως τελευταία παρέμβασή μου σε αυτό το Σώμα, θέλω να ευχαριστήσω ιδιαίτερα τον Επίτροπο Marνn για τις προσπάθειες που έχει καταβάλλει για τη συνεργασία με τη Λατινική Αμερική. Θέλω επίσης να ευχαριστήσω εκείνους που συνεργάστηκαν σε αυτήν την προσπάθεια κατά τη διάρκεια των πέντε αυτών ετών και, γιατί όχι, όλα εκείνα τα μέλη της γραμματείας της Επιτροπής Εξωτερικών Οικονομικών Σχέσεων που επίσης κατέβαλλαν όλες τις προσπάθειές τους για αυτούς τους στόχους, και όλους εκείνους που πίστεψαν πως η συνεργασία με τη Λατινική Αμερική ήταν μια συνεργασία πολύ συμφέρουσα για όλους. Επιπλέον, τώρα, πρέπει να ευχαριστήσω τους διερμηνείς για την υπομονή τους.

<SPEAKER ID=347 NAME="Salafranca Sαnchez-Neyra">
Κύριε Πρόεδρε, η ομάδα μου συστήνει την υιοθέτηση αυτής της σύμφωνης γνώμης για την σφαιρική συμφωνία με το Μεξικό για τέσσερις ουσιαστικούς λόγους, δύο εκ των οποίων αφορούν την αμιγή δημοκρατική λογική.
<P>
Κατ' αρχάς, κύριε Πρόεδρε, είναι εμφανές πως το έχουν ζητήσει όλες οι εμπλεκόμενες επιτροπές αυτού του Κοινοβουλίου, η Επιτροπή Εξωτερικών Οικονομικών Σχέσεων, η Επιτροπή Ανάπτυξης και Συνεργασίας και η Επιτροπή Εξωτερικών Υποθέσεων, Ασφάλειας και Αμυντικής Πολιτικής.
<P>
Κατά δεύτερον, κύριε Πρόεδρε, γιατί επίσης το έχουν ζητήσει οι κύριες πολιτικές δυνάμεις και οι κύριες μεξικανικές πολιτικές παρατάξεις, και το ζήτησαν και το ενέκριναν όλα τα κράτη μέλη της Ευρωπαϊκής Ένωσης.
<P>
Εγώ, κύριε Πρόεδρε, πιστεύω πως δεν είναι νόμιμο να αναμείξουμε και να θέσουμε όρους για την πορεία που πρέπει να ακολουθήσει η ενδιάμεση συμφωνία, για την οποία αυτό το Κοινοβούλιο είχε δώσει τότε τη σύμφωνη γνώμη του, με την πορεία που πρέπει να ακολουθήσει αυτή η σφαιρική συμφωνία.
<P>
Και τέλος, κύριε Πρόεδρε, γιατί πιστεύω πως αν πρόκειται για την υπεράσπιση των ανθρωπίνων δικαιωμάτων, κάτι για το οποίο στο Μεξικό υπάρχει αρκετή επιθυμία, είναι τελείως νόμιμο η υπεράσπιση αυτή να διεξάγεται πολύ καλύτερα με μια συμφωνία η οποία να περιλαμβάνει μια δημοκρατική ρήτρα, όπως ισχύει στην εν λόγω σφαιρική συμφωνία, παρά με την ισχύουσα συμφωνία η οποία δεν περιλαμβάνει αυτήν τη δημοκρατική ρήτρα.
<P>
Ναι, κύριε Πρόεδρε, θα ήθελα να επωφεληθώ αυτής της συζήτησης για να πω δύο πράγματα τα οποία κατά τη γνώμη μου είναι σημαντικά: πρώτον, να επαναληφθεί η παρατήρηση της κυρίας Miranda ότι η μεξικανική κυβέρνηση πρέπει να αναλάβει τη δέσμευση απόσυρσης αυτής της μονομερούς αύξησης των ποσοστώσεων. Και αυτό πριν να τελειώσει αυτή η δημοσιονομική χρήση. Και δεύτερον, κύριε Πρόεδρε, η Ευρωπαϊκή Επιτροπή πρέπει να δεσμευτεί να ενημερώνει αυτό το Κοινοβούλιο σχετικά με το αποτέλεσμα των εμπορικών διαπραγματεύσεων πριν από την ολοκλήρωσή τους.
<P>
Και τέλος, κύριε Πρόεδρε, για όλους αυτούς τους λόγους, θα ήθελα να πω πως η πολιτική μου ομάδα είναι υπέρ του να εγκρίνει το Ευρωπαϊκό Κοινοβούλιο αυτήν τη σύμφωνη γνώμη, και με την ίδια απόφαση και πυγμή με την οποία είχαμε καταδικάσει την καταπάτηση των ανθρωπίνων δικαιωμάτων στην εν λόγω χώρα, με την ίδια πυγμή, επαναλαμβάνω, ζητάμε αυτήν την στιγμή την υποστήριξη αυτής της σύμφωνης γνώμης.

<SPEAKER ID=348 NAME="Valdivielso de Cuι">
Κύριε Πρόεδρε, αυτήν τη στιγμή είναι δύσκολο να πούμε κάτι καινούριο και ιδίως σχετικά με την έκθεση της κυρίας Miranda de Lage, η οποία είναι πληρέστατη, και επιπλέον με τις προσθήκες του συναδέλφου μου, κυρίου Ignacio Salafranca.
<P>
Πράγματι, υπάρχουν πολλοί λόγοι για να αρχίσουμε να λέμε πως το Μεξικό δεν διαθέτει το πλαίσιο αναφοράς, το δημοκρατικό σήμα, κ.λπ. Αλλά πιστεύω πως το καλύτερο που μπορούμε να κάνουμε για το Μεξικό, για τη δημοκρατία και για τη συμφωνία με την Ευρωπαϊκή Ένωση, είναι να πούμε ναι. Γιατί πολλές φορές, με την τελειομανία, το μόνο που κάνουμε είναι να αντιτιθέμεθα σε μελλοντικές πραγματικότητες που προχωρούν. Και σε αυτήν την περίπτωση, το καλύτερο που μπορούμε να κάνουμε είναι να πούμε ναι σε αυτήν τη συμφωνία η οποία έχει πολλά θετικά σημεία. Γνωρίζουμε πως το Μεξικό έχει δημοκρατικό έλλειμα, αλλά το καλύτερο που μπορούμε να κάνουμε προκειμένου να φτάσει το Μεξικό σε μια δημοκρατική δομή είναι να εγκρίνουμε αυτήν τη συμφωνία σε σχέση με την Ευρωπαϊκή Ένωση.
<P>
Θα ήθελα επίσης να τονίσω τα σημεία που, κατά τη γνώμη μου, είναι τα πιο καινοτόμα σε αυτήν τη συμφωνία. Για παράδειγμα, η συμπερίληψη της δημοκρατικής ρήτρας ως ουσιαστικό στοιχείο της ιδίας, εφόσον θα προωθήσει τον σεβασμό των ανθρωπίνων δικαιωμάτων σε αυτήν την χώρα της Λατινικής Αμερικής. Αυτό θα επιφέρει καλύτερα αποτελέσματα σε αυτό το πεδίο από μια ενδεχόμενη καθυστέρηση της ψηφοφορίας, η οποία θα δυσχέραινε την γρήγορη διαπραγμάτευση και θέση σε ισχύ αυτής της συμφωνίας.
<P>
Από την άλλη, ευελπιστούμε ότι η νέα συμφωνία θα χρησιμεύσει - όπως έχει ήδη επισημανθεί - για την εκ νέου αναζωογόνηση των τόσο σημαντικών εμπορικών συναλλαγών ανάμεσα στους δύο εταίρους, την Ευρωπαϊκή Ένωση και το Μεξικό. Το γεγονός ότι, από το σύνολο των μεξικανικών εξαγωγών προς την Ευρωπαϊκή Ένωση, τα αγροτικά προϊόντα δεν αντιπροσωπεύουν παρά μόνο το 9 %, και το ότι υπάρχει μεγάλη συμπληρωματικότητα στις εμπορικές ροές, θα έπρεπε να διευκολύνει τη σύντομη διαπραγμάτευση και έναρξη ισχύος της παρούσας συμφωνίας.
<P>
Εν κατακλείδει, θα ήθελα να επαναλάβω αυτό που είπαν οι προηγούμενοι ομιλητές και πιστεύω πως αυτή η συμφωνία είναι πάρα πολύ θετική για το Μεξικό, για την Ευρωπαϊκή Ένωση, και συνεπώς για την πρόοδο της δημοκρατίας στον δυτικό κόσμο.

<SPEAKER ID=349 NAME="Newens">
Κύριε Πρόεδρε, θα ήθελα να μιλήσω υπέρ της συμφωνίας εταιρικής σχέσης με το Μεξικό, να συγχαρώ την εισηγήτρια για την δουλειά της και να ευχαριστήσω τον κ. Marνn για την συμβολή του. Σε καμία περίπτωση δεν είμαι οπαδός των νεοφιλελεύθερων πολιτικών, αλλά η κατάργηση των εμπορικών φραγμών είναι ένα πραγματικό γεγονός και η ισχύς της Συμφωνίας Ελευθέρων Συναλλαγών στη Βόρειο Αμερική ενίσχυσε την εξάρτηση του μεξικανικού εμπορίου από τις Ηνωμένες Πολιτείες της Αμερικής. Για αυτόν τον λόγο, η συμφωνία μεταξύ της Ε.Ε. και του Μεξικού είναι απαραίτητη για να βοηθήσει την αποκατάσταση της ισορροπίας και την πολιτική, πολιτισμική καθώς και οικονομική ενίσχυση των δεσμών του Μεξικού και της Ευρώπης προς το συμφέρον και των δύο πλευρών.
<P>
Για καιρό επέκρινα δριμύτατα τις παραβιάσεις των ανθρωπίνων δικαιωμάτων στο Μεξικό και είχα συμμετάσχει σε αιτήσεις κατεπείγοντος που είχαν περάσει από το Κοινοβούλιο και σε άλλες εκδηλώσεις της βαθιάς μας ανησυχίας. Πιστεύω, ωστόσο, πως το συμπέρασμα αυτής της συμφωνίας θα διευκολύνει τον συνεχιζόμενο διάλογο στα θέματα αυτά, γεγονός που θα παρέχει στο Ευρωπαϊκό Κοινοβούλιο ακόμη μεγαλύτερη ισχύ από ότι στην περίπτωση που η συμφωνία δεν είχε προχωρήσει. Ωστόσο, εκφράζω τις βαθύτατες ανησυχίες μου ως προς το ότι η Επιτροπή θα πρέπει να παρακολουθεί την κατάσταση και εμείς δεν θα πρέπει να διστάσουμε να μιλήσουμε ανοιχτά. Ενοχλούμαι από την ανησυχία που υπάρχει στο Μεξικό ότι δηλαδή δεν έχει παρασχεθεί πλήρης ενημέρωση, ότι η κοινωνία των πολιτών έχει αποκλειστεί και ότι κυριαρχούν τα συμφέροντα των πολυεθνικών και των ιδιωτικών επιχειρήσεων. Αυτά είναι ζητήματα στα οποία οι Μεξικανοί εκπρόσωποι έχουν κάθε δικαίωμα να υψώνουν τις φωνές τους και εγώ, πρώτος από όλους θα ευχόμουν να βρουν θετική ανταπόκριση στην Ευρώπη. Παρόλα αυτά, η αναβολή της απόφασης αυτής της συμφωνίας στη δεδομένη στιγμή στο τέλος της θητείας αυτού του Σώματος, δεν θα είναι κατά την άποψή μου μακροπρόθεσμα μεταξύ των ενδιαφερόντων των Μεξικανών και των Ευρωπαίων. Πολλοί από εμάς παλέψαμε σκληρά για να χτίσουμε δεσμούς και να δημιουργήσουμε αλληλεγγύη μεταξύ της Ευρώπης και της Λατινικής Αμερικής συνολικά, όμως η πρόσκαιρη αυτή αναβολή αυτής της συμφωνίας θα μπορούσε να είναι πολύ καταστροφική.
<P>
Πιστεύω πως θα πρέπει όλοι να ψηφίσουμε την προώθηση αυτής της συμφωνίας γιατί μελλοντικά θα συμβάλει, μεταξύ άλλων, στην επίτευξη ενός καθεστώτος στο Μεξικό με καλύτερα ανθρώπινα και δημοκρατικά διακαιώματα.

<SPEAKER ID=350 LANGUAGE="ES" NAME="Gonzαlez Αlvarez">
Κύριε Πρόεδρε, πιστεύω πως το πρώτο που πρέπει να πούμε, γιατί αυτός είναι ο γενικός κανόνας αυτού του Σώματος σήμερα, είναι πως όλοι συμφωνούμε (δεν πιστεύω πως υπάρχει κάποιος που διαφωνεί) με το ότι πρέπει να ενδυναμώσουμε τις εμπορικές και πολιτικές σχέσεις με το Μεξικό και τη Λατινική Αμερική γενικότερα. Είναι κρίμα που αυξάνει τόσο το εμπόριο του Μεξικού με τις Ηνωμένες Πολιτείες, με μια εμπορική συμφωνία η οποία πραγματικά δεν περιλαμβάνει ούτε δημοκρατική ρήτρα ούτε άλλες ρήτρες, και που το εμπόριο με την Ευρώπη μειώνεται.
<P>
Τώρα βέβαια, εφόσον έχει ειπωθεί αυτό, και εφόσον είναι σαφές ότι επιθυμούμε μια συμφωνία με το Μεξικό, δεν μπορούμε να παραβλέψουμε τα θέματα που έχουν τεθεί από τις διάφορες μη κυβερνητικές οργανώσεις, οι οποίες δεν είναι ούτε μια ούτε δύο, και δεν είναι λιγότερο σημαντικές: Διεθνής Αμνηστία, Human Rights Watch , Διεθνής Συνασπισμός Ανθρωπίνων Δικαιωμάτων, Intermon. Δηλαδή, είναι πολλές από αυτές που μας έχουν εκφράσει την ανησυχία τους, η οποία συμπίπτει με τη δική μας. Και, κατ' αρχάς, οι διαπραγματεύσεις δεν έχουν λήξει, κατά δεύτερον, υπήρξε έλλειψη διαφάνειας, έλλειψη συμμετοχής και έλλειψη ενημέρωσης. Και τελευταίο, δεν υπάρχει μηχανισμός παρακολούθησης των περιβαλλοντικών και κοινωνικών ρητρών, ούτε υπάρχει δημοκρατική ρήτρα. Δεν υπάρχει σαφής μηχανισμός παρακολούθησης.
<P>
Θα ήθελα, κύριε Πρόεδρε, να τελειώσω, λέγοντας πως εμείς είμαστε μια πολυάριθμη πολιτική ομάδα και ενδέχεται να υπάρξουν διαφορετικές θέσεις στην ψηφοφορία. Εγώ πρότεινα την αποχή, μια ενεργή αποχή, και η αγαπητή φίλη κυρία Ludivina Garcνa Arias, η οποία τρέφει ιδιαίτερη συμπάθεια για το Μεξικό, μου έλεγε «τι σημαίνει ενεργή αποχή; ». Μια ενεργή αποχή, κύριε Πρόεδρε, σημαίνει ούτε λίγο ούτε πολύ να μην διαφωνήσουμε όσον αφορά τη συμφωνία με το Μεξικό, η οποία θέλουμε να συναφθεί, αλλά επιθυμούμε να γίνει σωστά. Για αυτόν τον λόγο λαμβάνουμε τη στάση μιας ενεργής αποχής, και θα επιφορτιστούμε ώστε στο τέλος να καταλήξουμε σε μια συμφωνία η οποία να είναι ικανοποιητική και για τους Μεξικανούς και για τους Ευρωπαίους.

<SPEAKER ID=351 LANGUAGE="DE" NAME="Kreissl-Dφrfler">
Κύριε Πρόεδρε, εδώ και μερικές ημέρες έχει τεθεί σε ισχύ η Συνθήκη του Αμστερνταμ. H εν λόγω Συνθήκη δίνει επιτέλους στο Ευρωπαϊκό Κοινοβούλιο περισσότερα δικαιώματα για την υλοποίηση ενός έργου, από τα πλέον συναφή προς τη φύση του Κοινοβουλίου, εκείνου δηλαδή της συναπόφασης και του ελέγχου των υπολοίπων θεσμικών οργάνων. Αυτή ακριβώς ήταν και η αιτία που μας ανάγκασε πριν από ένα χρόνο να συναινέσουμε μόνο με τη σύναψη μιας προσωρινής συμφωνίας με το Μεξικό και να δώσουμε τη συγκατάθεσή μας για την σύναψη μιας γενικής συμφωνίας, μόνο αφού θα έχουν εξεταστεί διεξοδικά όλοι οι επιμέρους τομείς της Συνθήκης.
<P>
Δεν θέλαμε να δώσουμε στην Επιτροπή μια λευκή επιταγή, για να χρησιμοποιήσω επακριβώς τα λόγια της εισηγήτριας της έκθεσης κυρίας Ana Miranda de Lage. Ακόμη και το κοινοβούλιο του Μεξικό συναίνεσε κατά τα άλλα με τη συμφωνία, υπό τον όρο ότι μετά το πέρας των διαπραγματεύσεων θα ξανασυσκεφθεί επί του θέματος. Δεν είναι επομένως δίκαιος ο ισχυρισμός ότι το Μεξικό έχει τάχα προ πολλού συναινέσει στην εν λόγω συμφωνία. Από τότε δεν έχει αλλάξει τίποτε σε αυτήν την κατάσταση. Δεν υπάρχει κανένα νεότερο χαρτί από την Επιτροπή γύρω από το οποίο θα μπορούσαμε να αποφασίσουμε.
<P>
Οι διαπραγματεύσεις πρόκειται να τραβήξουν ακόμη σε μάκρος και οι πολίτες του Μεξικό είναι πολύ δυσαρεστημένη. Επίσης διάφορα κόμματα, όπως το PRD που μας απηύθυνε επιστολή καθώς και οι Πράσινοι στο μεξικάνικο κοινοβούλιο δεν συμφωνούν με την εξέλιξη της πορείας των διαπραγματεύσεων. Πιέζουν για μια θεμελιώδη αλλαγή του προσανατολισμού και ζητούν επίμονα να μην προχωρήσουμε ακόμη σε συμφωνία. Θα ήταν επομένως κατά την άποψή μου τελείως ανεύθυνο απέναντι στους ευρωπαίους πολίτες αλλά και στους μεξικάνους εταίρους μας να υποχωρήσουμε τώρα.
<P>
Γιατί τώρα να συμφωνήσουμε πάνω σε κάτι, το οποίο στο σύνολό του δεν υπάρχει ακόμη; δεν θα έχει καμία απολύτως διαφορά για την Επιτροπή το να μπορέσει να συνεχίσει τις διαπραγματεύσεις. Θα επιμείνω όμως εδώ όσον αφορά το δικαιώμα ενός κοινοβουλίου να μην ψηφίσει σχετικά με κάτι που βασικά δεν έχει ακόμη κατατεθεί στο συνολό του. Πώς θα λογοδοτήσουμε έξω για κάτι τέτοιο, αφού από τη μια πλευρά αγωνιζόμαστε για περισσότερα δικαιώματα υπέρ του Κοινοβουλίου, και από την άλλη δηλώνουμε ότι δεν θέλουμε να αποφασίσουμε και δίνουμε μια λευκή επιταγή; αυτό ακριβώς είναι κάτι που δεν καταλαβαίνω.
<P>
Θα ήθελα να προσθέσω κάτι ακόμη, και απόψε είναι ο τελευταίος γύρος. Είμαι τελείως ξεκάθαρα υπέρ της σύναψης μιας συμφωνίας με το Μεξικό και το ίδιο ισχύει επίσης για ολόκληρη την ομάδα των Πράσινων. Εκτιμώ πολύ την συνάδελφο κυρία de Lage, καθώς και τη δουλειά που μας παρουσίασε. Εδώ όμως πρόκειται για ένα θεμελιώδες πρόβλημα, για το πώς δηλαδή ένα κοινοβούλιο αντιμετωπίζει τη λήψη μιας απόφασης. Περί αυτού πρόκειται και περί κανενός άλλου ζητήματος.

<SPEAKER ID=352 NAME="Marνn">
Κύριε Πρόεδρε, κυρίες και κύριοι, η συμφωνία οικονομικής σύνδεσης, πολιτικής συμφωνίας και συνεργασίας η οποία σήμερα τίθεται προς κύρωση από αυτό το Κοινοβούλιο, αποτελεί ένα ουσιαστικό βήμα στην φιλόδοξη πορεία που έχουμε ήδη αρχίσει εδώ και τέσσερα χρόνια για τη θέσπιση μιας νέας σχέσης με το Μεξικό η οποία να ανταποκρίνεται στις φιλοδοξίες μας.
<P>
Το ανανεωμένο κείμενο της μεξικανικής πλευράς ώθησε την Ευρώπη στην θέσπιση ενός πλαισίου σχέσεων στρατηγικού χαρακτήρα με την εν λόγω χώρα, βασιζόμενο στην αμοιβαιότητα μιας εταιρικής σχέσης και δημιουργούμενου επί της βάσης των κοινών συμφερόντων. Μας κινούσε το ενδιαφέρον συμβολής στην οικοδόμηση μιας διεθνούς κοινότητας βασιζόμενης σε δημοκρατικές αρχές, το κράτος δικαίου και τον πλήρη σεβασμό των ανθρωπίνων δικαιωμάτων. Αποτελούσε κινητήρια δύναμη το ενδιαφέρον της εκ νέου δήλωσης στη διεθνή συζήτηση η οποία ενδεχομένως να ολοκληρώσει διμερείς εμπορικές συμφωνίες συμβατές με τον Παγκόσμιο Οργανισμό Εμπορίου, και τέλος το συμφέρον παγίωσης της αντίστοιχης παρουσίας μας σε γεωγραφικές περιοχές οι οποίες είναι αμοιβαίως απαραίτητες.
<P>
Έτσι το εξέλαβε το Κοινοβούλιο όταν ήδη το 1995 η έκθεση της κυρίας Miranda έδωσε την απαραίτητη πολιτική ώθηση για την πρόοδο σε περισσότερο φιλόδοξους στόχους. Έτσι το εξέλαβε επίσης όταν τον Μάιο του 1998 εξέδωσε τη σύμφωνη γνώμη του για την ενδιάμεση συμφωνία. Και επωφελούμαι αυτής της ευκαιρίας, εφόσον σας αναφέρω, κυρία Miranda, για να σας ευχαριστήσω για το σημαντικό σας έργο, όπως και εκείνους που υπήρξαν πριν από εσας: τον κύριο Newens, και άλλους που ασχολήθηκαν με το συγκεκριμένο θέμα και που παρενέβησαν, όπως ο κ. Salafranca, η κυρία Gonzαlez Αlvarez, και εν γένει ακόμη και εκείνοι που πάντα κατέκριναν ή που προτιμούσαν μια περισσότερο κριτική προσέγγιση στις σχέσεις μας με τη Λατινική Αμερική στο σύνολό της.
<P>
Σήμερα έχετε ενώπιόν σας τη σφαιρική συμφωνία που καθιερώνει τη νομική βάση για τις μελλοντικές μας μακροπρόθεσμες σχέσεις. Όπως η ενδιάμεση συμφωνία, έτσι και αυτή η νέα συμφωνία δίνει ιδιαίτερη έμφαση σε αυτό που αποτελούσε μια από τις κύριες αξιώσεις του Ευρωπαϊκού Κοινοβουλίου και στην οποία η Επιτροπή και το Συμβούλιο των υπουργών έδωσαν τη μέγιστη προτεραιότητα: ρήτρα σεβασμού των δημοκρατικών αρχών και των θεμελιωδών ανθρωπίνων δικαιωμάτων, ως ουσιαστικό στοιχείο και βάση αυτής της σχέσης.
<P>
Η συμφωνία αποτελείται από τρεις κύριους άξονες, τη θεσμοποίηση ενός πολιτικού διαλόγου στο υψηλότερο δυνατό επίπεδο, την επέκταση και εμβάθυνση της συνεργασίας μας, σχετικά με αυτό προβλέπεται ρητά και για πρώτη φορά η συνεργασία σε θέματα ανθρωπίνων δικαιωμάτων και δημοκρατίας και περιλαμβάνονται πεδία τόσο σημαντικά όπως είναι το κοινωνικό, η καταπολέμηση της ένδειας, η προστασία του περιβάλλοντος και των καταναλωτών. Επιβεβαιώνω αυτό που έχει ειπωθεί από την πλειοψηφία σας: υπάρχει καλύτερη εργασία στον πολιτικό διάλογο με μια συμφωνία παρά χωρίς μια συμφωνία, αν θέλουμε να προχωρήσουμε όσον αφορά τα θέματα τα οποία μόλις επεσήμανα.
<P>
Και τέλος, ο τρίτος άξονας, το οικονομικό μέρος, είναι επίσης πολύ σημαντικό, με τη θέσπιση μιας περιοχής ελεύθερων εμπορικών συναλλαγών μεταξύ Ευρωπαϊκής Ένωσης και Μεξικού που συμπεριλαμβάνει τόσο τον τομέα των υπηρεσιών όσο και των αγαθών.
<P>
Θα σας ενημερώσω σχετικά με τις προόδους που θα επιτευχθούν μέχρι την ημερομηνία της εμπορικής διαπραγμάτευσης.
<P>
Έχουμε ήδη τέσσερις γύρους διαπραγματεύσεων, στους οποίους έχουν σημειωθεί ουσιαστικές πρόοδοι στα μεγάλα κεφάλαια των υπηρεσιών και των αγαθών, καθώς και πολύ καλές πρόοδοι στις επενδύσεις, τις δημόσιες αγορές, τον ανταγωνισμό και την πνευματική ιδιοκτησία. Αν είναι βέβαιο πως υφίστανται κάποια σημεία διαφωνίας, τότε πρόκειται περισσότερο για μια ένδειξη του υψηλού και εντατικού επιπέδου που έχουμε προσδώσει στις διαπραγματεύσεις, παρά για ουσιαστικά εμπόδια.
<P>
Συμμεριζόμαστε, και θα διαβιβάσουμε εκ νέου στη μεξικανική πλευρά, την μεγάλη ανησυχία που εκφράζει αυτό το Κοινοβούλιο ενώπιον των αυξήσεων των ποσοστώσεων στις οποίες προβαίνει το Μεξικό. Και επιθυμούμε να απαντήσει το Μεξικό περιορίζοντας αυτήν την αύξηση το συντομότερο δυνατόν.
<P>
Ευελπιστούμε να μπορέσουμε να καταλήξουμε σε ουσιαστικά αποτελέσματα για τη διάσκεψη κορυφής του Ρίο ντε Τζανέιρο τον Ιούνιο, ώστε να μπορέσουμε να λήξουμε αυτήν τη χρήση κατά το δεύτερο ήμισυ του χρόνου. Προφανώς, η σύμφωνη γνώμη αυτού του Κοινοβουλίου στη συμφωνία θα συμβάλλει ουσιαστικά στην παροχή σημαντικής πολιτική ώθησης ώστε να λήξει, όπως προείπα, η διαδικασία.
<P>
Θα ήθελα να σας διαβεβαιώσω πως η Επιτροπή δεσμεύεται επίσημα να κρατά ενήμερο το Κοινοβούλιο ανά πάσα στιγμή, όπως ήδη κάνει, σχετικά με τις προόδους στις εν εξελίξει διαπραγματεύσεις, καθώς επίσης σχετικά με το τελικό αποτέλεσμα, πριν υποβληθεί η συμφωνία στο Συμβούλιο. Και βέβαια η Επιτροπή θα προβεί σε διαβουλεύσεις με το Κοινοβούλιο σχετικά με αυτά τα αποτελέσματα, σύμφωνα με τις διαδικασίες που ορίζει η Συνθήκη. Συνεπώς, δεν βλέπω για ποιόν λόγο δίνεται στην Επιτροπή η εξουσία να κάνει ότι θέλει. Αυτό είναι αδύνατο, γιατί το Κοινοβούλιο θα έχει πάντα τον τελευταίο λόγο εφόσον λήξουν οι διαπραγματεύσεις.
<P>
Τέλος, η Επιτροπή ευελπιστεί πως το Κοινοβούλιο θα κρίνει κατάλληλο να εκδώσει τη σύμφωνη γνώμη του ούτως ώστε να καταστεί δυνατή η εφαρμογή της συμφωνίας, και για ακόμη μια φορά ευχαριστεί το Κοινοβούλιο για τη σημαντική υποστήριξή του ανά πάσα στιγμή, όχι μόνον όσον αφορά την ενδυνάμωση των σχέσεων με το Μεξικό, αλλά επίσης για τη θέσπιση μιας πραγματικής συμμαχίας μεταξύ Ευρώπης και Λατινικής Αμερικής, η οποία διαμορφώνεται σιγά σιγά.

<SPEAKER ID=353 LANGUAGE="ES" NAME="Salafranca Sαnchez-Neyra">
Κύριε Πρόεδρε, δεν θα ήθελα να λήξει αυτή η συζήτηση χωρίς να εκφρασθεί εξ ονόματος της Ομάδας μου η αναγνώριση προς το έργο του Επιτρόπου, κυρίου Marνn όσον αφορά τις αρμοδιότητές του ως επίτροπος υπεύθυνος για τις σχέσεις με τη Λατινική Αμερική. Θα ήθελα επίσης να εκφράσω την ικανοποίηση μας γιατί οι εξηγήσεις και διασαφηνίσεις που μας παρείχε απόψε ο κ. Marνn ικανοποιούν πλήρως το αίτημα της Επιτροπής Εξωτερικών Υποθέσεων, της οποίας ήμουν συντάκτης γνωμοδότησης, ώστε να ενημερώνεται το Κοινοβούλιο σχετικά με την εξέλιξη των διαπραγματεύσεων πριν από τη λήξη αυτών. Επομένως, ευχαριστώ πολύ κύριε Αντιπρόεδρε της Επιτροπής για τις πληροφορίες και την αντίδρασή σας στις προτάσεις αυτού του Κοινοβουλίου.

<SPEAKER ID=354 NAME="Πρόεδρος">
Θα ήθελα να προσθέσω και τις δικές μου ευχαριστίες προς τον Αντιπρόεδρο κ. Marνn για την περίοδο συνεργασίας του με το Ευρωπαοκό Κοινοβούλιο.
<P>
Συνέπεσε να προεδρεύω πολλές φορές σε συζητήσεις στις οποίες συμμετείχε και σημείωσα πάντοτε την προσοχή την οποία απέδιδε στις απόψεις του Κοινοβουλίου και τη διάθεσή του για μια πολύ καλή συνεργασία.
<P>
Η βραδυά εξελίχθηκε δυστυχώς σε μαραθώνιο. Είμαι πάνω από τρεισήμισυ ώρες στην έδρα στο τέλος μιας πολύ κουραστικής ημέρας, αλλά έπρεπε να ολοκληρώσουμε την εξέταση όλων αυτών των θεμάτων, γιατί δεν έχουμε άλλα περιθώρια, παρότι είναι ελάχιστοι - όπως είναι φυσικό τόσο προχωρημένη ώρα - συνάδελφοι.
<P>
Δεν υπάρχουν δυστυχώς δημοσιογράφοι πουθενά για να αντιληφθούν τι δουλειά γίνεται σ'αυτό το Κοινοβούλιο. Έρχονται το μεσημέρι για να γράφουν μόνο για σκάνδαλα, αλλά κατά τα άλλα δεν πολυπαρακολουθούν για να βλέπουν τουλάχιστον ορισμένους ανθρώπους που δουλεύουν μέχρι πολύ αργά και πολύ εντατικά.
<P>
Θα ήθελα, προτού κλείσω την βραδυά, να ευχαριστήσω προσωπικά όλους τους συναδέλφους όλων των πτερύγων για την περίοδο αυτή, για την πολύ καλή συνεργασία την οποία είχαμε. Ξέρετε ότι εκ χαρακτήρος δεν προσπαθώ να αποσπώ χειροκροτήματα, αλλά με ενδιαφέρει πολύ η εκτίμηση και η καλή διάθεση όλων των συναδέλφων και νομίζω ότι αυτή την καλή διάθεση την είχα και για αυτή την καλή διάθεση σας ευχαριστώ.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.
<P>
Η συνεδρίαση λήγει στις 00.35

