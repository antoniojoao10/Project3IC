<CHAPTER ID="007">
Balsojumu skaidrojumi
<P>
Balsojumu mutiskie skaidrojumi
<SPEAKER ID="131" NAME="Giovanni La Via" AFFILIATION="PPE">
(IT) Priekšsēdētāja kungs! Es atbalstu kompromisu attiecībā uz direktīvas priekšlikumu, jo par spīti dažiem neatrisināmiem jautājumiem tas, manuprāt, ir tomēr labs teksts, kas aizsargā pacientus pret lielo veselības apdraudējumu, ko izraisa viltotu medikamentu lietošana. Gadu gaitā mēs esam piedzīvojuši milzīgu šādu produktu pieaugumu. Pēdējie aprēķini rāda, ka Eiropā nelegāli tiek pārdots aptuveni pusotrs miljons zāļu, jo īpaši ar interneta starpniecību.
<P>
Šādi dati liecina par nopietnu apdraudējumu ne tikai pacientiem, bet arī Eiropas zāļu ražotājiem. Uz spēles ir likta ne tikai sabiedrības veselības aizsardzība un patērētāju aizstāvība, kuriem ir jādod pārliecība, ka dalībvalstis īstenos stingrus drošības pasākumus un piemēros efektīvas sankcijas. Ar šodienas balsojumu tiks ieviesti efektīvi un elastīgi noteikumi, un mēs cīnīsimies arī pret organizēto noziedzību.
<P>
Lai saprastu drošības prasības šajā nozarē, mums jāatceras, ka 2000. gadā tika konfiscēti aptuveni 34 miljoni nelegālu zāļu. Mums droši vien bija jābūt nedaudz stingrākiem attiecībā uz to zāļu un aktīvo farmaceitisko vielu sastāvdaļu izsekojamību, kas nāk no trešām valstīm. Tomēr solis, ko esam spēruši šodien, ir svarīgs.
<SPEAKER ID="132" NAME="Clemente Mastella" AFFILIATION="PPE">
(IT) Priekšsēdētāja kungs! Komisijas priekšlikumā par to, kā novērst, ka legālās piegādes ķēdē nonāk viltotas zāles, ir uzsvērtas bažas, kas visiem eiropiešiem kļūst par prioritāti - ikdienā lietojamu zāļu kvalitāte un drošums.
<P>
Tāpēc ir jāievieš jauna Eiropas stratēģija kupli sazēlušās viltotu zāļu izplatīšanās apkarošanai ar divkāršu mērķi - reaģēt uz pieaugošo sabiedrības veselības apdraudējumu un garantēt visiem pacientiem drošību.
<P>
Jaunākie ziņojumi par šo jautājumu patiešām liecina par strauju viltotu zāļu konfiscēšanas palielinājumu muitas iestādēs, kā arī par ārkārtīgi bīstamo tendenci viltot ne tikai tā sauktās dzīves stila zāles, bet arī zāles, kas paredzētas dzīvības glābšanai, tostarp zāles vēža, sirds slimību psihisku traucējumu un infekciju ārstēšanai.
<SPEAKER ID="133" NAME="Alfredo Antoniozzi" AFFILIATION="PPE">
(IT) Priekšsēdētāja kungs! Viltotu zāļu daudzums, kuras 2007. gadā tika konfiscētas pie Eiropas Savienības robežām, salīdzinājumā ar 2005. gadu palielinājās par 384 %. Mēs pieredzējām arī tendences palielināšanos viltot pat tās zāles, kas paredzētas dzīvības glābšanai, tostarp zāles vēža, sirds slimību psihisku traucējumu un infekciju ārstēšanai.
<P>
Šie skaitļi atspoguļo uztraucošu scenāriju, pacientiem, iespējams, nokļūstot situācijās, kurās slimība nepadodas ārstēšanai, tādējādi apdraudot viņu veselību un dažos gadījumos pat dzīvību. Es Komisijas priekšlikumu vērtēju atzinīgi. Matias kundzes ziņojumā ir pareizi norādīti negatīvie aspekti un jautājumi, par kuru risināšanu mums ir jāiedveš mūsu iedzīvotājos pārliecība.
<P>
Es jo īpaši vēlos uzsvērt, ka Komisijas priekšlikumā nav sniegtas izsmeļošas atbildes par viltoto zāļu, to aktīvo sastāvdaļu vai palīgvielu īpašībām un pazīmēm, vai to piegādes ķēdes dalībnieku noteikšanu, kuru loma un atbildība ir jānoskaidro.
<P>
Komisijas priekšlikumā paredzētās sankcijas nav pietiekamas, kā arī tajā nav ņemta vērā zāļu tirdzniecība ar interneta starpniecību, kas ir viens no galvenajiem kanāliem, pa kuriem viltotas zāles nonāk Eiropas tirgū.
<SPEAKER ID="134" NAME="Iva Zanicchi" AFFILIATION="PPE">
(IT) Priekšsēdētāja kungs! Es balsoju "par” Matias kundzes ziņojumu, jo viltotu zāļu nonākšana legālās piegādes ķēdē apdraud visu Eiropas farmaceitisko sistēmu, jo tā grauj iedzīvotāju uzticību to zāļu kvalitātei, kuras pārdod aptiekās un citās legālās zāļu tirdzniecības vietās.
<P>
Ir svarīgi iegrožot strauji pieaugošo viltotu zāļu izplatīšanos visās Eiropas valstīs, lai aizsargātu un nodrošinātu mūsu iedzīvotāju veselību. Aktīvās sastāvdaļas, ko satur viltotās zāles, var faktiski būt standartam neatbilstošas, to var zālēs nemaz nebūt vai arī būt nepareizā dozējumā.
<SPEAKER ID="135" NAME="Licia Ronzulli" AFFILIATION="PPE">
(IT) Priekšsēdētāja kungs! Oficiālie skaitļi visu izsaka - 1 % no Eiropas Savienībā legāli tirgotām zālēm ir viltots. Un kas ir vēl ļaunāk, jaunākie pārskati rāda, ka šī parādība strauji pieaug un ka tās proporcijas ir pārsniegušas bīstamo robežu.
<P>
Kā jau uzsvēris Antoniozzi kungs, dzīvības glābšanai paredzētu zāļu viltošana ir ienesīga, ja šīs zāles tiek ražotas Indijā vai Ķīnā un tad uzdotas par Eiropas produkciju. Šīs vielas rada vēl nepieredzētu risku, un tās var apdraudēt to cilvēku dzīvību, kas tās lieto ārstnieciskā nolūkā.
<P>
Es balsoju "par” šo ziņojumu, lai teiktu "nē” nekontrolētai tirdzniecībai internetā, kas ir iecienīts kanāls šādu zāļu nokļūšanai Eiropas farmaceitisko līdzekļu tirgū. Ar šā dokumenta pieņemšanu Parlaments beidzot liks sadzirdēt savu balsi, iegūstot līdzekļus, kas vajadzīgi, lai sodītu cilvēkus, kas nav labāki par narkotiku tirgoņiem, kas ir negodīgi noziedznieki, kuri pārāk ilgi ir iedzīvojušies uz slimu cilvēku rēķina.
<SPEAKER ID="136" NAME="Paolo Bartolozzi" AFFILIATION="PPE">
(IT) Priekšsēdētāja kungs! Viltotu zāļu problēma starptautiskajā un ES līmenī kļūst arvien nopietnāka gan tās pieaugošo apjomu dēļ, gan šo produktu attīstības ziņā. Tās ir problēmas, kurām Matias kundze cenšas rast risinājumu savā ziņojumā, kas izstrādāts ilgu un grūtu sarunu rezultātā.
<P>
Ziņojums, kuram mēs visi izteicām savu atbalstu, nodrošina tiesisko regulējumu, kurā, pamatojoties uz precīzām un detalizētām definīcijām, ir ņemti vērā visi farmaceitisko līdzekļu piegādes ķēdes dalībnieki, posmi un aspekti - drošums, izsekojamība un izplatīšanas ķēdes uzdevumi - , lai panāktu vēlamo kompromisu.
<P>
Ir vairāki jautājumi, kas mums jācenšas atrisināt, lai sasniegtu savu galveno mērķi - iedibinātu stingrākus standartus un novērstu viltotu zāļu iekļūšanu mūsu valstīs, tādējādi panākot pozitīvu un visaptverošu tiesisko regulējumu, kas palīdzēs aizsargāt mūsu iedzīvotāju veselību, un novērst nopietnās šādu zāļu iedarbības sekas.
<SPEAKER ID="137" NAME="Sergej Kozlík" AFFILIATION="ALDE">
(SK) Priekšsēdētāja kungs! Pēc aprēķiniem aptuveni 1 % no kopējā zāļu apjoma, ko ES farmaceitisko līdzekļu tīklā legāli piegādā pacientiem, ir viltots. Šis apjoms aizvien pieaug. Taču runa ir par cilvēku veselību. Viltotām zālēm var būt pavisam cita iedarbība nekā tabletēm, kuras paraksta jūsu ārsts. Tās var apdraudēt jūsu veselību.
<P>
Viltošana ir noziegums, un tā ir jāsoda. Jaunais tiesību akts, ko es atbalstu, ievieš vairāk drošuma elementu, kā arī sodu viltotājiem. Tas nosaka uzraudzības sistēmu, kas uzlabos zāļu identifikāciju, tā lai turpmāk varētu izsekot zāļu plūsmu no ražotāja līdz patērētājam.
<P>
Zāļu tirgošana ar interneta starpniecību arī ir iekļauta jaunajos noteikumos. Šis ir viens no visparastākajiem veidiem, kā viltoti produkti nonāk ES tirgos.
<SPEAKER ID="138" NAME="Alajos Mészáros" AFFILIATION="PPE">
(HU) Priekšsēdētāja kungs! Es labprāt atbalstīju šo ziņojumu, jo, kā jau vairākkārt minēja mani kolēģi, Pasaules Veselības organizācijas aprēķini liecina, ka viltotas zāles lielos daudzumos ir apritē ES dalībvalstīs. To apjoms aizvien palielinās, un tādēļ mums jādara viss iespējamais, lai neļautu viltotām zālēm nonākt piegādes ķēdē. Lai gan tās neapdraud visu farmācijas nozari, tās tomēr grauj cilvēku uzticību farmaceitiskiem līdzekļiem, turklāt viltotas zāles var saturēt standartiem neatbilstošas aktīvas sastāvdaļas. Aprēķini rāda, ka viltotu zāļu iepakojumu skaits līdz 2020. gadam varētu sasniegt 42 miljonus, pakļaujot Eiropas ekonomiku ievērojamam riskam.
<P>
Eiropas farmācijas nozares ikgadējais kopējais apgrozījums ir vairāk nekā EUR 170 miljardu. Mums ir jānovērš tādu ārvalstu ražotāju negodīgā konkurence, kas laiž tirgū zāles, kuru ražošanas procesu nav iespējams pārbaudīt. Turklāt es uzskatu, ka ir svarīgi apspriest tādus jautājumus kā zāļu tirdzniecība ar interneta starpniecību. Zāles, kurām neapšaubāmi ir vajadzīga ārsta recepte, ir pieejamas tīmekļa virtuālajās aptiekās, nemaz nerunājot par to, ka tas ir vieglākais veids, kā viltotāji var iepludināt savu produkciju piegādes ķēdē.
<SPEAKER ID="140" NAME="Pier Antonio Panzeri" AFFILIATION="S&amp;D">
(IT) Priekšsēdētāja kungs! Es balsoju "par” rezolūcijas projektu par Horvātijas pievienošanos Eiropas Savienībai paplašināšanās procesā, jo es piešķiru lielu nozīmi tam, lai šis process sāktos, kā arī Horvātijas panāktajam progresam.
<P>
Faktiski mēs ceram, ka paplašināšanās attieksies ne tikai uz Horvātiju, bet beigās ietvers visu Rietumbalkānu reģionu. Tas ir viens no galvenajiem Eiropas kaimiņattiecību un paplašināšanas jautājumiem.
<P>
Tāpēc es, bez šaubām, balsoju "par” Swoboda kunga ziņojumu.
<SPEAKER ID="142" NAME="Anna Záborská" AFFILIATION="PPE">
(FR) Priekšsēdētāja kungs! Šodien mums bija jāpieņem ziņojums par pacientu aizsardzību pret viltotām zālēm daļēji tāpēc, ka tirgus liberālisms, ko aizstāv Eiropas Komisija, ir atvēris durvis viltotu produktu tirgum. Konkurence, kurā ierobežojumi atcelti, noved pie zāļu viltošanas uzņēmumu labā. No tā cieš patērētāji.
<P>
Es balsoju "par” šo ziņojumu, lai gan neesmu pilnīgi pārliecināta, ka viltotu produktu definīcija ir pareiza. Turklāt nav gluži skaidrs, kas jāsoda, ja tiek atrastas viltotas zāles. Taču tas ir pirmais solis pareizajā virzienā, un pēc gada mēs redzēsim, vai mūsu rīcība ir bijusi efektīva.
<SPEAKER ID="143" NAME="Giommaria Uggias" AFFILIATION="ALDE">
(IT) Priekšsēdētāja kungs! Šodien pieņemtā rezolūcija iedibina svarīgus patērētāju aizsardzības principus, palielinot drošību pret viltotu medikamentu izplatīšanu. Tā ir ārkārtīgi bīstama parādība, un viens no labākajiem pretviltošanas līdzekļiem ir apšaubāmas izcelsmes zāļu tirdzniecības apturēšana tiešsaistē. Turklāt, pieņemot vairākus garantiju līdzekļus, mēs ieviesīsim regulējumu, kas pieprasīs atļaujas un inspekciju.
<P>
Tas tomēr nenozīmē, ka citi veselības aizsardzības veidi un zāļu receptes tiek atceltas. Ir jāatceras, ka dalībvalstu likumdošanas pilnvaras šajā ziņā netiek skartas un ka tās savā teritorijā var gan saglabāt, gan ierobežot aizliegumu pārdot zāles tiešsaistē.
<P>
Tā ir iespēja dalībvalstīm labāk regulēt šo jautājumu, bet, priekšsēdētāja kungs, mums jāatceras, ka iedzīvotāji var pasūtīt zāles no citas dalībvalsts un ka šis regulējums nav jāuzskata par farmācijas nozares iespēju gūt labumu. Mums ir jāturpina liberalizācijas ceļš, ko ES pašlaik iezīmē, pieņemot tādus pasākumus kā minētais.
<SPEAKER ID="144" NAME="Miroslav Mikolášik" AFFILIATION="PPE">
- (SK) Priekšsēdētāja kungs! Mēs debatējam par tiesību aktu attiecībā uz viltotām zālēm. Mēs zinām, ka pēc ieročiem un narkotikām farmācijas nozare gūst vislielāko peļņu un ka tā nav nejaušība, ka noziedznieki pievērš uzmanību viltotām zālēm, lai apmanītu tos mūsu līdzpilsoņus, kas ir saslimuši.
<P>
Bieži vien zāles, kurām vajadzētu ārstēt vēzi vai sirdi, nesatur iedarbīgas sastāvdaļas vai arī satur niecīgu to dozu, un šis noziegums apdraud pacientu veselību un pat dzīvību.
<P>
Ir apsveicami, ka mēs šajā tekstā esam pieņēmuši arī principus, jaunus principus, kas paredz stingrākus sodus tiem, kas iesaistās noziedzīgos nodarījumos šajā jomā, un es atzinīgi vērtēju to, ka Eiropa ir spērusi soli pareizajā virzienā. Tirdzniecība ar interneta starpniecību tiks, protams, labāk uzraudzīta, kā arī tirdzniecība standarta piegādes sistēmā, kurā arī bieži tiek pārdotas viltotas zāles.
<SPEAKER ID="145" NAME="Cristiana Muscardini" AFFILIATION="PPE">
(IT) Priekšsēdētāja kungs! Pēdējos gados viltotu medikamentu apjoms ir ārkārtīgi palielinājies, un ir jānožēlo, ka par spīti 384 % šādu produktu tirdzniecības pieaugumam starp 2005. un 2007. gadu Komisija sāk rīkoties tik novēloti. Mūs pilnīgi pārliecina referentes nostāja, jo viņa ir centusies uzlabot Komisijas tekstu, aplūkojot arī zāļu tirdzniecību ar interneta starpniecību.
<P>
Pēdējos gados es vairākkārt esmu uzdevusi Komisijai jautājumu par šo tematu un uzsvērusi apdraudējumu, ar ko tas saistīts, bet neesmu saņēmusi nekādu atbildi, kā arī maniem jautājumiem nav sekojuši nekādi konkrēti pasākumi. Tāpēc es šodien atzinīgi vērtēju referentes centienus uzlabot tekstu un ceru, ka no šā brīža eiropiešu veselība būs mūsu iestāžu uzmanības lokā.
<SPEAKER ID="146" NAME="Alfredo Pallone" AFFILIATION="PPE">
(IT) Priekšsēdētāja kungs! Es balsoju "par” Matias kundzes ziņojumu, jo ir būtiski svarīgi palielināt drošības standartus un pieņemt efektīvus, lietderīgus un stingrus noteikumus, lai novērstu viltotu medikamentu iekļuvi Eiropas Savienībā. Tā ir prasība un pienākums, kas mums jāpilda Eiropas iedzīvotāju vārdā, kas bieži neapzinās, ka pērk viltotas zāles.
<P>
Es piekrītu ziņojumā paustajai nostājai, kas ievieš pienākumus ne tikai izplatītājiem, bet arī visiem, kas ir iesaistīti piegādes ķēdē. Bieži vien manipulācijas izplatīšanas ķēdē ir vainīgas pie tā, ka tajā tiek iepludināti augsta riska produkti. Ir jāveic inspekcijas vietās, kurās tiek ražoti medikamenti un to aktīvās sastāvdaļas, tostarp arī trešās valstīs.
<P>
Man tomēr ir jāizsaka savas bažas. Es vēlos, lai šis regulējums būtu efektīvāks un saskaņotu dažādus dalībvalstu tiesību aktus, tostarp aktus par tiešsaistes tirdzniecību, lai pilnā mērā aizsargātu Eiropas patērētājus.
<SPEAKER ID="147" NAME="Antonello Antinoro" AFFILIATION="PPE">
(IT) Priekšsēdētāja kungs! Es balsoju "par” šo ziņojumu, jo tajā minētais tiesiskais regulējums ir daudz labāks par to, kas noteikts 2001. gada direktīvā. Tajā visa atbildība bija uzvelta vairumtirgotājiem, negarantējot farmaceitisko produktu piegādes ķēdes uzticamību.
<P>
Ziņojumā, par kuru mēs šodien balsojām, ir ierosināti pasākumi, kas turpmāk garantēs farmaceitisko produktu drošību - piemēram, pastiprinātas inspekcijas to zāļu ražotāju ražotnēs, kas atrodas ārpus Eiropas Savienības robežām, pamatojoties uz riska analīzi. Ierosinātais grozījums ietver arī vajadzību publicēt Es datubāzēs sertificētu vairumtirdzniecības izplatītāju sarakstu, citiem vārdiem sakot, to izplatītāju sarakstu, kuru darbības atbilstību ES tiesību aktiem nosaka ne tikai inspekcijas, kas veiktas attiecīgajā dalībvalstī.
<P>
Taču mēs bijām cerējuši uz vērienīgāku rezultātu. Es to jo īpaši attiecinu uz obligātu inspekciju ieviešanu trešās valstīs vietās, kurās ražo zāļu aktīvās sastāvdaļas. Tās netika iekļautas šo pasākumu īstenošanas augsto izmaksu dēļ. Ja tās būtu ieviestas, tad mums nebūtu tāda plaši sastopama situācija, ka Eiropas uzņēmumiem ir jānodrošina ļoti augsti kvalitātes standarti, bet uzņēmumi, kas ražo zāles citās pasaules daļās, gūst labumu no tiesiskā regulējuma, kas neapšaubāmi nav tik stingrs. Es tāpēc ceru, ka turpmāk tiks veikti šā tiesību akta uzlabojumi.
<SPEAKER ID="149" NAME="Francesco De Angelis" AFFILIATION="S&amp;D">
(IT) Priekšsēdētāja kungs! Šodien Eiropā no maziem un vidējiem uzņēmumiem tieši vai netieši ir atkarīgi vairāk nekā 100 miljoni darba ņēmēju. Tomēr mazie un vidējie uzņēmumi pārdzīvo nekad iepriekš vēl nepieredzētu krīzi - likviditātes trūkumu, birokrātiskus šķēršļus un ierobežojumus, kā arī administratīvus šķēršļus.
<P>
Šeit arī slēpjas šā rezolūcijas priekšlikuma būtība - Parlaments prasa kredītu un aizdevumu garantiju programmas maziem un vidējiem uzņēmumiem un spēcīgu Eiropas stimulu, kas ir kaut kas vairāk nekā nepiepildāms sapnis, lai cīnītos pret jaunām - un daudziem arī pārmērīgi augstām -komercbanku prasībām, jo īpaši attiecībā uz garantijas prasībām un riska uzcenojumiem.
<P>
Visbeidzot, es piekrītu, ka ievērojami jāpalielina finansējums saskaņā ar Konkurētspējas un inovāciju pamatprogrammu un stingri un apņēmīgi jāatdzīvina vienkāršošanas jautājums - atvieglot un vienkāršot, lai firmas, kas vēlas piekļūt naudas līdzekļiem, varētu to izdarīt, nemeklējot palīdzību pie ļoti dārgiem ārējiem konsultantiem. Šo iemeslu dēļ es balsoju par šo rezolūciju - MVU un 100 miljoni šajā sektorā nodarbināto Eiropas darba ņēmēju to no mums sagaida.
<SPEAKER ID="150" NAME="Sergej Kozlík" AFFILIATION="ALDE">
(SK) Priekšsēdētāja kungs! No visiem praktiskajiem aspektiem, kas saistīti ar mazo un vidējo uzņēmumu (MVU) finansiālajam atbalstam paredzēto ES instrumentu pārskatīšanu, es gribētu īpaši izcelt ārējā finansējuma problēmas. Ir skaidrs, ka MVU, kuru skaits ir ļoti liels, arī turpmāk būs atkarīgi galvenokārt no kredītiem un aizdevumiem. Uztrauc tas, ka banku sektors pieprasa aizvien lielākas garantijas un augstākus riska uzcenojumus, kas mazina šo uzņēmumu izredzes saņemt finasējumu un izmantot savas iespējas uzņēmējdarbībā un darbavietu radīšanā.
<P>
Tāpēc es uzskatu, ka nepieciešams uzlabot atsevišķas programmas dalībvalstu līmenī, kā arī jāpalielina ES un Eiropas Investīciju bankas līdzekļi, kas paredzēti inovatīviem finanšu instrumentiem. Ir jāatbalsta garantijas instrumentu īstenošanas turpināšana saistībā ar atkārtotiem aizdevumiem - un šo aspektu es gribu īpaši uzsvērt - un tādu finanšu instrumentu izmantošana, kas saistīta ar riska dalīšanu, kā arī mikrofinansēšanas iestāžu attīstība.
<SPEAKER ID="151" NAME="Andrzej Grzyb" AFFILIATION="PPE">
(PL) Priekšsēdētāja kungs! Šis ir svarīgs rezolūcijas priekšlikums par finansiālā atbalsta mehānismu maziem un vidējiem uzņēmumiem. Reizēm mēs saskaramies ar kritiku, ka mēs, no vienas puses, runājam par šā uzņēmējdarbības sektora lielo nozīmi - ražošanā, vienas trešdaļas IKP radīšanā Eiropas Savienībā un drošu darbavietu radīšanā - taču bez labiem instrumentiem, lai sniegtu šiem uzņēmumiem finansiālu atbalstu. Lielākā daļa attīstībai un inovācijai paredzēto ES fondu līdzekļu nonāk pie lieliem uzņēmumiem, kas atbilst to prasībām. Tas ir jāmaina, jo mazie un vidējie uzņēmumi nespēj izpildīt prasības, kas tiem tiek izvirzītas.
<P>
Krīze ir būtiski ierobežojusi kredītu un aizdevumu pieejamību maziem un vidējiem uzņēmumiem, un jaunie noteikumi, kas regulēs banku sektoru, var situāciju vēl tikai pasliktināt. Šajā sakarībā es gribētu pieminēt paketi "Bāzele III”, kas jau ir apstiprināta, ņemot vērā tās piesardzības standartus. Es uzskatu, ka finansējuma pieejamība uzņēmējdarbības attīstībai, jo īpaši inovāciju jomā, ir īpaši svarīga. Mēs uzsveram mazo un vidējo uzņēmumu, jo īpaši "guļošo inovatoru” grupas lomu. Šiem mazajiem un vidējiem uzņēmumiem jāienāk Eiropas tirgū plašākā mērogā. Tas palīdzēs atdzīvināt ekonomiku, radīt darbavietas un sasniegt mērķus, kas nosprausti stratēģijā "Eiropa 2020”.
<SPEAKER ID="152" NAME="Cristiana Muscardini" AFFILIATION="PPE">
(IT) Priekšsēdētāja kungs! Ir nepieciešams novērtēt un pārskatīt esošos mazo un vidējo uzņēmumu finansiālajam atbalstam paredzētos instrumentus nākamās daudzgadu finanšu shēmas kontekstā, ja mēs vēlamies koncentrēties uz reālās ekonomikas atlabšanas veicināšanu šajā un citos sektoros, lai reizi par visām reizēm pārvarētu krīzi.
<P>
Tas ir nepieciešams arī mazo un vidējo uzņēmumu interešu aizsardzībai, ja - kā to ierosina "Bāzele III” - bankām tiks noteiktas augstākas pašu kapitāla prasības. To prasa arī situācija, kurā nonākuši daudzi finanšu starpnieki, kurus kavē administratīvais slogs, ko rada sarežģītie Eiropas finanšu noteikumi. un kurus ietekmē dažādo nodokļu un atbalsta sistēmu radītās grūtības. To nosaka prasība padarīt Eiropas Savienības atbalsta programmas konsekventākas, lai nodrošinātu labākas garantijas un labu līdzsvaru starp dalībvalstu un ES shēmām.
<P>
Tāpēc es atbalstu priekšlikumu izveidot vienas pieturas aģentūru dažādiem ES finansēšanas instrumentiem, kas paredzēti MVU vajadzībām. Izsoles un tirgus piekļuvei paredzēto procedūru vienkāršošana ir svarīgs līdzeklis pat tad, ja izrādīsies, ka tāpēc jāpalielina finansējums. Milzīgas summas ir tērētas, lai glābtu vieglprātīgas bankas. Es uzskatu, ka 23 miljonu izdošana maziem un vidējiem uzņēmumiem var dot tikai labumu.
<SPEAKER ID="153" NAME="Alfredo Pallone" AFFILIATION="PPE">
(IT) Preikšsēdētāja kungs! Es balsoju "par” šo rezolūcijas projektu, jo es uzskatu, ka mums nepieciešama Eiropas stratēģija maziem un vidējiem uzņēmumiem, kuri, kā mēs visi zinām, ir mūsu ekonomikas mugurkauls un kuriem vajadzīogs atbalsts un palīdzība.
<P>
Tāpēc nākamajā Eiropas Savienības finanšu plānošanas periodā nedrīkst šos apsvērumus ignorēt un jāpalielina un jādažādo pieejamie resursi. Tomēr tas ir tikai viens līdzeklis, un ar to vien nepietiek - ir vajadzīgi vēl citi. Ir svarīgi rīkoties, izmantojot ilgtermiņa stratēģiju, lai izvairītos no pagaidu un viereizējiem pasākumiem - es runāju par jaunajiem finanšu noteikumiem, ko ES gatavojas ieviest. Mums jānodrošina, lai šie jaunie noteikumi nepadarītu aizdevumus uzņēmumiem vēl grūtāk pieejamus - es runāju arī par "Bāzeli III”.
<P>
Šis ir īstais jaunais izaicinājums - saskaņot un regulēt banku sistēmu, vienlaikus nepieļaujot, ka izmaksas nākas segt uzņēmumiem, pilsoņiem un MVU. Mums vajadzīga izaugsme, lai atjaunotu un atbalstītu šo sektoru, īstenojot praksē savas idejas.
<SPEAKER ID="154" NAME="Marian Harkin" AFFILIATION="ALDE">
Priekšsēdētāja kungs! Es ar prieku atbalstu šo rezolūciju, taču, protams, viena no
<P>
galvenājām problēmām, ar ko saskaras MVU, ir kredītu pieejamība. Tas ārkārtīgi kavē darbavietu radīšanu, kā arī izaugsmi. Valstīs, kas ievēro stingru taupības režīmu - kā mana valsts, Īrija - šis jautājums ir īpaši smags, un es uzskatu, ka tas jārisina nekavējoties.
<P>
Mums jārīkojas ES līmenī, lai nodrošinātu, ka bankas ir gatavas un spējīgas finansēt MVU. Banku rekapitalizācija ir svarīga, taču rekapitalizētas bankas ar ceļos nospiestu MVU sektoru ir katastrofas recepte.
<P>
Visvairāk es baidos par to, ka mēs beigu beigās iegūsim augsti kapitalizētu banku sistēmu, bet reālā ekonomika tajā pašā laikā būs nolīdzināta līdz ar zemi. Mēs visi runājam par izaugsmi, un tas ir vienīgais veids, kā daudzas perifērijas ekonomikas valstis var izkļūt no bezdibeņa, kur tās pašlaik atrodas. Jā, tā ir līdzsvarošana, taču mēs atrodamies situācijā, kurā mūsu finanšu iestāžu veselība uzlabojas ar katru dienu, bet MVU joprojām atrodas reanimācijā.
<SPEAKER ID="156" NAME="Clemente Mastella" AFFILIATION="PPE">
(IT) Priekšsēdētāja kungs! Pēdējos gados novērotās demogrāfiskās tendences liek mums apsvērt nepieciešamību īstenot jaunu kohēzijas un saskaņotības stratēģiju pensiju jomā, lai veicinātu solidaritāti starp paaudzēm un starp cilvēkiem, vienlaikus palīdzot garantēt drošus un pienācīgus ienākumus pēc aiziešanas pensijā.
<P>
Es piekrītu referentei, kad viņa saka, ka pensiju sistēmas Eiropā ievērojami atšķiras cita no citas. Tās ir būtiski ietekmējusi smagā finanšu un ekonomiskā krīze ar pieaugošo bezdarbu, izaugsmes lejupslīdi, zemākiem ienākumiem no ieguldījumiem un valstu parāda pieaugumu. Pensiju fondiem ir grūtāk nodrošināt pienācīgas pensijas un dažos gadījumos pildīt savas saistības.
<P>
Veicot pensiju sistēmas reformu, daudzas dalībvalstis ir pamatīgi apcirpušas līdzekļus. Finansiāla ilgtspēja ir svarīga, taču mums arī jāņem vērā nepieciešamība nodrošināt pienācīgus ienākumus. Budžeta ilgtspēja un pienācīgas pensiju sistēmas nav savstarpēji konfiktējoši mērķi, bet gan ir vienas monētas divas puses - īstu ilgtspēju nav iespējams panākt bez pienācīgiem ienākumiem no pensijas.
<P>
Pēc savas pieredzes, ko guvu pildot Itālijas nodarbinātības ministra amata pienākumus, varu apstiprināt, ka bez dalībvalstu piekāpšanās atsevišķām valstīm būs ļoti grūti pielāgoties šāda veida tiesību aktiem.
<SPEAKER ID="157" NAME="Jens Rohde" AFFILIATION="ALDE">
(DA) Priekšsēdētāja kungs! Ne pārāk senā pagātnē Eiropas Kopienu Tiesa lēma, ka Vācijai jānodrošina lielāka pārredzamība attiecībā uz aroda pensijām un ka tai jāpadara šīs pensijas pieejamas publiskam konkursam. Es ļoti cerēju, ka šis lēmums izraisīs ķēdes reakciju, kas pāries uz citām valstīm. Diemžēl tā nenotika, un Komisija nav vēlējusies izdarīt spiedienu uz citām valstīm, kas piesaista savus iedzīvotājus noteiktām pensiju sistēmām. Tāpēc ir svarīgi arī, ka Eiropas Parlaments tagad ir pārliecināts, ka pensijām jāspēj nest pilsoņiem peļnu. Ir jābūt pārredzamībai attiecībā uz izmaksām un ienākumiem, un mums jālikvidē šķēršļi, kas traucē pārrobežu mobilitāti. Tie visi ir labi un saprātīgi liberāli principi, taču, ja mēs tos novedam līdz loģiskam nobeigumam, cilvēkiem vajadzētu būt iespējai pārvest savas pensijas no viena fonda uz citu, ja bezdarbnieku pabalstu vai pensiju fonds, ko viņiem piešķīrusi viņu arodbiedrība vai darba devējs, neveic savu darbu kā nākas. Šoreiz mēs neko daudz nesasniedzām, tomēr mēs šodien esam spēruši soli pareizajā virzienā, un, manuprāt, tas dod labumu iekšējam tirgum un palielina pilsoņu izredzes gūt pienācīgus ienākumus no savām pensijām.
<SPEAKER ID="158" NAME="Alfredo Antoniozzi" AFFILIATION="PPE">
(IT) Priekšsēdētāja kungs! Ņemot vērā to, kādam spiedienam sociālie izdevumi pakļauj budžetus, to efektivitātei pašlaik ir būtiska nozīme dalībvalstu ekonomikas sistēmās. Tas ir bijis labi redzams pēdējo gadu laikā, kurā mēs esam pieredzējuši bezdarba līmeņa pieaugumu, kas izraisījis budžeta deficīta palielināšanos daudzās dalībvalstīs ar tam sekojošām pensiju finasēšanas problēmām.
<P>
Es atzinīgi vērtēju Oomen-Ruijten kundzes ziņojumu, kura mērķis ir dot jaunu impulsu valstu un ES līmenī, lai palīdzētu radīt stabilas pensiju sistēmas, kas būtu ilgtermiņā atbilstīgas, noturīgas un drošas.
<P>
Tomēr es izmantošu šo iespēju atgādināt, ka mums vēl aizvien trūkst vienotu kritēriju, definīciju un padziļinātas analīzes, lai pamatīgi izskaidrotu dažādās pensiju sistēmas un to spējas apmierināt pilsoņu vajadzības. Interesanti, kā gan mēs varam risināt tik delikātu problēmu bez šādas izpētes? Tāpēc es aicinu Komisiju novērst šo trūkumu, veicot atbilstīgus pasākumus, lai sniegtu dalībvalstu pensiju sistēmu vispārīgu aprakstu un ieviestu vienotu definīciju kopumu, lai šīs sistēmas būtu iespējams salīdzināt.
<SPEAKER ID="159" NAME="Philip Claeys" AFFILIATION="NI">
(NL) Priekšsēdētāja kungs! Es tikai gribu izteikt vienu priekšlikumu. Es redzu, ka ļoti daudzi runātāji ievērojami pārtērē sev atvēlēto runāšanas laiku, dažreiz pat par veselām 30 sekundēm. Es gribētu jūs lūgt būt stingrākam, lai nodrošinātu runāšanas laika ievērošanu. Jūs, protams, varat būt stingrs šajā ziņā arī attiecībā uz mani.
<SPEAKER ID="160" NAME="Priekšsēdētājs">
Tā kā mēs tik ātri pabeidzām balsošanu, es iedomājos, ka varētu būt pielaidīgāks attiecībā uz kolēģiem, kas nav iekļāvušies viņiem atvēlētajā laikā. Ja jūs lūdzat, lai esmu stingrāks, es būšu stingrāks, bet vienmēr, protams, ar mēru.
<SPEAKER ID="161" NAME="Licia Ronzulli" AFFILIATION="PPE">
(IT) Priekšsēdētāja kungs! Es, gluži otrādi, priecājos par jūsu dāsnumu, jo pārrunu laikā mums nekad nav izdevības runāt ilgāk par vienu minūti, un tāpēc šī ir vēl viena iespēja izteikties un debatēt - šajā gadījumā par balsojumu skaidrojumiem - kas, galu galā, attiecas uz to ziņojumu būtību, par kuriem mēs balsojam
<P>
Situācija ar Eiropas pensiju sistēmām kļūst aizvien uztraucošāka. Mums jārīkojas tagad, lai nodrošinātu vienādas iespējas vīriešiem un sievietēm, aizsargājot tos, kas nolēmuši doties pensijā šodien, un tajā pašā laikā aizsargājot tos, kas tikai tagad sper pirmos soļus darba tirgū. Eiropā sievietes vēl aizvien pelna vidēji par 18 % mazāk nekā vīrieši.
<P>
Šīs algu nevienlīdzības galvenās sekas ir labi redzamas, sasniedzot pensijas vecumu, - tā kā sievietes sava darba mūža laikā ir nopelnījušas mazāk, viņām līdz ar to ir arī mazākas pensijas. Rezultātā pastāvīga nabadzība ietekmē sievietes vairāk nekā vīriešus. Īpaši šajā krīzes laikā mums jāietver visās mūsu politikas jomās dzimumu perspektīva, pieņemot dalībvalstu pasākumus, par kuriem ir panākta vienošanās un kuri tiek koordinēti Eiropas līmenī.
<SPEAKER ID="162" NAME="Andrzej Grzyb" AFFILIATION="PPE">
(PL) Priekšsēdētāja kungs! Zaļās grāmatas mērķis ir apkopot dalībvalstu viedokļus par to, kā sasniegt iecerēto mērķi - atbilstīgas, stabilas un drošas pensijas -, ņemot vērā to, ka Komisijas pieņemtais ziņojums satur pareizus secinājumus, pirmkārt, ka nav nekāda iemesla pensiju sistēmas saskaņot, un otrkārt, ka dalībvalstīm jānodrošina dažādi veidi nākotnes pensiju uzkrāšanai, un - pats galvenais - tām jātzīst minimālā pensija, lai pasargātu cilvēkus no nabadzības. Treškārt, tādas dalībvalstis kā, piemēram, Poliju, kas īstenoja sarežģītu pensiju reformu, kura izraisīja deficīta pieaugumu un noveda pie valsts parāda, nedrīkst sodīt ar pārmērīga budžeta deficīta novēršanas procedūru. Ceturtkārt, pensiju sistēmai jāveicina ilgāks darba mūžs, kas ir saskaņā ar darba tirgū valdošo tendenci. Es uzskatu, ka šie secinājumi pilnībā atbilst ES ekonomikas stratēģijai "Eiropa 2020" un jo īpaši nodarbinātības stratēģijai, un cīņai pret nabadzību un sociālo atstumtību.
<SPEAKER ID="163" NAME="Silvia Costa" AFFILIATION="S&amp;D">
(IT) Priekšsēdētāja kungs! Es balsoju "par” šo rezolūciju, jo uzskatu, ka kompromiss, kas tika panākts ar lielām grūtībām mūsu komitejā, ir būtībā pozitīvs, tāpēc ka tas ir līdzeklis, kā atgādināt, lai dalībvalstis garantē pienācīgas, noturīgas un visā Eiropā pārvedamas pensijas, ņemot vērā iedzīvotāju novecošanos.
<P>
Es tomēr vēlos izteikt trīs kritiskas piezīmes, kuras, es ceru, Eiropas Komisija ietvers nākamajā Baltajā grāmatā. Pirmkārt, pārāk maza nozīme tiek piešķirta trešajam pīlāram pensiju sistēmās. Otrkārt, lai gan tiek atzīta atšķirība starp sieviešu un vīriešu ienākumiem no pensijas, ko rada darba samaksas atšķirības, nodarbinātības pārtraukumus aprūpes periodos un lielāks bezdarbs sieviešu starpā, tomēr nav nodrošināti elastīguma kritēriji pensijas vecuma sievietēm, kas pārtraukušas darbu, un, nosakot pensionēšanās vecumu, pienācīgi netiek ņemti vērā aprūpes periodi. Taču tas būtu ļoti vēlams. Treškārt, ir jāapstiprina Eiropas iedzīvotāju tiesības uz kopīgu labklājības jomas izglītības programmu un informāciju par savu pensijas un apdrošināšanas stāvokli, kas jo īpaši jāparedz jauniem cilvēkiem un darba ņēmējiem visā viņu darba dzīves laikā.
<SPEAKER ID="164" NAME="Hannu Takkula" AFFILIATION="ALDE">
(FI) Priekšsēdētāja kungs! Ir ļoti svarīgi Eiropas līmenī nodrošināt pienācīgas, noturīgas un drošas pensiju sistēmas. Acīmredzot mums jāatceras, ka Eiropas Savienībā ir 27 dažādas dalībvalstis. To ekonomiskais stāvoklis daudzējādā ziņā ir atšķirīgs, un pensiju apmērs arī ir ļoti atšķirīgs. Mums būtībā ir jānodrošina, lai ienākumi no pensijas dažādās dalībvalstīs būtu pienācīgi.
<P>
Es esmu galvenokārt nobažījies par to jauniešu pensijām, kas strādā dažādās valstīs, dažādās Eiropas Savienības dalībvalstīs. Kā mēs varam nodrošināt, lai pensijas tiktu sekmīgāk pārvestas no vienas valsts uz citu, nevis tikai no viena pensiju fonda uz citu, jo ar šiem fondiem arī ir lielas grūtības? ES ceru uz elastību šajā jautājumā, un attiecībā uz to mums arī varbūt ir vajadzīga Eiropas līmeņa koordinācija.
<P>
Es zinu, ka debates par pensijām tiks turpinātas, jo nesen es izlasīju, piemēram, ka to bērnu paredzamās dzīves ilgums, kas 2010. gadā dzimuši Somijā, ir 100 gadu. Ja mēs atceramies, ka 30 gadi tiek pavadīti mācoties un studējot un 30 gadi - darbā, tad viņi saņems pensiju 40 gadu garumā. Tāpēc mums tagad ir noteikti jādomā par jaunām sistēmām, lai šo problēmu varētu pienācīgi risināt un panākt noturīgu rezultātu.
<SPEAKER ID="165" NAME="Anna Záborská" AFFILIATION="PPE">
- (SK) Priekšsēdētāja kungs! Es balsoju "par” šo ziņojumu, lai gan Zaļajā grāmatā, ko izstrādājusi Komisija, ir nepilnības. Stratēģija "Eiropa 2020” piedāvā mums nākotnes sapni. Zaļajā grāmatā ir ierosināta diskusija par faktisko nākotni, ignorējot realitāti. Zaļās grāmatas caurviju motīvs ir - lai vecāka gadugājuma cilvēki strādā.
<P>
Zaļās grāmatas autori pat necenšas meklēt risinājumu reālajā dzīvē. Viņi lieto vārdu "sieviete” tikai sešas reizes. Viņi lieto vārdu "ģimene” trīs reizes, bet vārdu "bērns” - tikai vienu reizi. Es tāpēc uzskatu, ka Komisijai ir jāizstrādā Baltā grāmata daudz aptverošākā veidā, tai jāuzsver mātes sūtība un sieviešu pienākumi ārpus oficiālajām darba stundām, jāieklausās Eiropas Ģimeņu konfederācijā un jāietver jauns kategoriskais imperatīvs visās politikas un stratēģijas jomās - integrēta pieeja ģimenei.
<SPEAKER ID="166" NAME="Miroslav Mikolášik" AFFILIATION="PPE">
- (SK) Priekšsēdētāja kungs! Atšķirības starp dažādu dalībvalstu pensiju sistēmām ir milzīgas, un iemesls tam ir fakts, ka šī joma atrodas tiešā dalībvalstu kompetencē, Un tai arī turpmāk jāpaliek dalībvalstu kompetencē. Protams, es uzskatu, ka kaut kāda konsultēšanās zināmā mērā ir nepieciešama, jo Eiropas Savienībai un dalībvalstīm nekavējoties jāmeklē risinājumi tādām ekonomiska un demogrāfiska rakstura problēmām kā, piemēram, prognozēm, ka 2060. gadā attiecība starp iedzīvotājiem, kas pārkāpuši 65. gadu slieksnim, un darbspējīga vecuma iedzīvotājiem pieaugs līdz 53 %. Taču uz katru pensionāru ir tikai divi strādājoši cilvēki. Šājā kontekstā ir dabīgi, ka pensijām paredzētie izdevumi un izdevumi, kas saistīti ar novecošanu, pieaugs un nodrošināt pienācīgas pensijas kļūs vēl grūtāk. Tāpēc ir jāmudina cilvēki pievienoties darba tirgum, lai palielinātu nodarbinātības līmeni un ekonomisko izaugsmi. Ģimenes nozīme arī nav pietiekami uzsvērta, kā jau minēja mana kolēģe Záborská kundze. Neviens nerunā par nepieciešamību audzināt bērnus, lai uzlabotu pensiju sistēmu.
<SPEAKER ID="167" NAME="Dimitar Stoyanov" AFFILIATION="NI">
(BG) Es balsoju par šo ziņojumu, jo es uzskatu, ka atbilstīgu un noturīgu Eiropas pensiju sistēmu izveidošana ir ļoti svarīga, jo īpaši, ņemot vērā Eiropā notiekošos demogrāfiskos procesus un to, ka mēs dzīvojam kontinentā, kura iedzīvotāji aizvien vairāk noveco un aizvien vairāk cilvēku nāksies atbalstīt par aizvien mazākiem līdzekļiem.
<P>
Vēl es gribu piebilst, ka, veicot pārmaiņas, kuras arī es atbalstu un kuras paredz, ka Komisija veidos darba grupas, kas izstrādās projektus, lai palīdzētu dalībvalstu sistēmām, tā nedrīkst pārsniegt savas pilnvaras pārāk daudz. Pensiju politika ir dalībvalstu politika, un Komisija ndrīkst pārsniegt tās pilnvaras, kaut arī tās padomi būs vienmēr noderīgi.
<SPEAKER ID="168" NAME="Czesław Adam Siekierski" AFFILIATION="PPE">
(PL) Priekšsēdētāja kungs! Mēs esam pieņēmuši ārkārtīgi svarīgu ziņojumu par pensiju sistēmām Eiropā. Mēs saskaramies ar nopietniem demogrāfiska rakstura izaicinājumiem. Dzimstība ir ļoti zema, paredzamais dzīves ilgums pieaug, un novecojošā sabiedrība prasa aizvien lielākus valsts izdevumus. Daudzās valstīs notiek sarunas par pensijas vecuma palielināšanu. Pašreizējā ekonomiskā un demogrāfiskā situācija spiež mūs nopietni pārdomāt par šo problēmu.
<P>
Kā es jau minēju, pieaug paredzamais dzīves ilgums. Mēs strādājam labākos apstākļos, kas ļauj mums strādāt ilgāk. Pensiju sistēmas ietilpst dalībvalstu kompetencē. Tomēr ir pienācis laiks tās koordinēt ES līmenī, piemēram, attiecībā uz iekšējo tirgu un Stabilitātes un izaugsmes pakta prasībām. Izdevumi pensiju un medicīniskās aprūpes vajadzībām būtiski ietekmē dalībvalstu finansiālo stāvokli. Mums jāmudina cilvēki paildzināt savu karjeru, uzlabojot viņiem darba apstākļus un palielinot algas.
<SPEAKER ID="169" NAME="Marian Harkin" AFFILIATION="ALDE">
Priekšsēdētāja kungs! Es šo ziņojumu vērtēju atzinīgi. Cerams, ka tas palīdzēs piešķirt apspriestajam jautājumam prioritāti.
<P>
Es uzskatu, ka galvenais jautājums ir par to, kā dalībvalstis finansēs pienācīgas pensijas saviem iedzīvotājiem. Kādas sistēmas tās izveidos, kombinējot visus trīs pīlārus, lai nodrošinātu ilgtspējīgas pensiju sistēmas?
<P>
Pastāv milzīga atšķirība starp pašreizējo pensiju nodrošinājumu un to, kas būs vajadzīgs, lai garantētu pašreizējo pensiju līmeni nākamajiem 40 gadiem. Kādas lielas apdrošināšanas sabiedrības dati liecina, ka starpība starp pašreizējo pensiju nodrošinājumu - gan valsts, gan privāto - un to, kas būs vajadzīgs, lai nodrošinātu, ka pensijas pēc 40 gadiem ES 27 saglabājas pašreizējā līmenī, ir EUR 1,9 triljoni gadā. Tas ir satriecošs skaitlis, un, lai gan tādi pasākumi kā varbūt ilgāks darba mūžs vai citas iniciatīvas palīdzēs mazināt šo plaisu, tomēr mums draud milzīgs fiskālais "melnais caurums”.
<P>
Es ceru, ka debates par Komisijas gatavoto Balto grāmatu palīdzēs mums sākt reāli risināt šo jautājumu.
<SPEAKER ID="170" NAME="Seán Kelly" AFFILIATION="PPE">
(GA) Priekšsēdētāja kungs! Es ar prieku balsoju "par” šo ziņojumu, jo uzskatu, ka ir pienācis pēdējais laiks šo jautājumu risināt Parlamentā.
<P>
Pensiju problēma, bez šaubām, pašlaik ir "bumba ar laika degli”, un stāvoklis turpmāk vēl pasliktināsies. Taču ir jānovērš kaitīga prakse, piemēram, manā valstī ir politiķi, kas pašlaik atteiksies no amata, jo viņi, pensijā būdami, saņems vairāk naudas nekā tad, ja turpinātu strādāt. Tas ir absurds.
<P>
Turklāt ir pensionāri, kuru pensija ir lielāka nekā alga, ko viņi saņēma pirms divdesmit gadiem, kad viņiem bija mazi bērni un lieli hipotekārie kredīti.
<P>
Šie jautājumi ir jāapspriež un jo īpaši jāveido lielas rezerves, lai nodrošinātu pensijas arī nākotnē.
<SPEAKER ID="171" NAME="Daniel Hannan" AFFILIATION="ECR">
Priekšsēdētāja kungs! Tagad mēs redzam, ko nozīmē Eiropas ekonomikas pārvaldība - tā nozīme fiskālu federālismu. Ko gan citu mēs varam teikt par ES vadītājiem, neviens nevar vainot viņus ambīciju trūkumā. Mēs redzam viņu alkas pēc varas - viņi ir bijību iedvesoši, nepielūdzami, rupji un nesavaldīgi.
<P>
Tiek runāts ne tikai par nodokļu saskaņošanu, par Eiropas parādu savienību, par automātiskiem fiskāliem pārvedumiem, bet arī par pensiju saskaņošanu. Tiek runāts par valsts sektora algu saskaņošanu. Tiek runāts par pilnīgi vienotas ES ekonomikas pārvaldības mehānismu.
<P>
Es esmu pārliecināts, ka jūs visā tajā saskatīsit loģikas trūkumu. Tas tiek darīts Eiropas monetārās savienības izgāšanās dēļ. Eiropas monetārā savienība nefunkcionē, tāpēc izveidosim Eiropas ekonomikas un fiskālo savienību. Ciešāka integrācija ir cietusi sakāvi, tāpēc iedibināsim vēl ciešāku integrāciju. Viss, ko mēs darām šajā procesā, ir tas, ka mēs nolemjam vairāku dalībvalstu iedzīvotājus nabadzībai un emigrācijai, ko bija iespējams novērst, un mēs to darām tikai tādēļ, lai uzturētu savu iedomību.
<SPEAKER ID="172" NAME="Syed Kamall" AFFILIATION="ECR">
Pri4ekšsēdētāja kungs! Ir gluži skaidrs, ka visas politiskās partijas vēlas pienācīgas, noturīgas un drošas Eiropas pensiju sistēmas Ja mēs aprobežotos ar ideju, ka nodrošināsim, lai vienas valsts darba ņēmējs varētu pārcelties uz citu dalībvalsti, paņemot līdz savu pensiju, tā būtu laba doma.
<P>
Taču attiecībā uz dažādu dalībvalstu pensiju sistēmu struktūru mums ir jābūt piesardzīgiem. Dažas no tām dod priekšroku privātiem, bet citas - valsts fondiem. Virzoties uz saskaņotākām Eiropas pensiju sistēmām, mani vēlētāji izsaka bažas, vai viņiem nebūs jāglābj nepietiekami finansēti un slikti pārvaldīti citu valstu valsts pensiju fondi, kā mums bija jāglābj slikti pārvaldītas valstis un to valsts parādi.
<P>
Mēs runājam par noturīgām pensijām, bet vienlaikus mēs šeit īstenojam tādu politiku kāda minēta Direktīvā par alternatīvu ieguldījumu fondu pārvaldniekiem, kas samazinās rītdienas pensionāru ieņēmumus no ietaupījumiem un ieguldījumiem. Mums ir jāpauž konsekvents viedoklis.
<SPEAKER ID="173" NAME="Martin Kastler" AFFILIATION="PPE">
(DE) Priekšsēdētāja kungs! Es balsoju "par” Oomen-Ruijten kundzes ziņojumu un vēlos uzsvērt divus jautājumus. Pirmkārt, mēs redzam, ka dažās Eiropas valstīs pensijas tiek piešķirtas pārāk agri, bet šīs valstis iekļūst grūtībās, un citām valstīm tās jāglābj. Tas nav godīgi. Šādu negodīgu rīcību, protams, nedrīkst refinansēt ar ES palīdzību. Šajā jautājumā mums ir vajadzīga Eiropas mēroga koordinācija.
<P>
Otrkārt, es atzinīgi vērtēju šo ziņojumu, jo tajā ir skaidri teikts, ka saskaņā ar subsidiaritātes principu dalībvalstis pašas ir atbildīgas par pensiju nodrošināšanu. Tā tam arī ir jābūt.
<P>
Es tāpēc uzskatu, ka šis ziņojums ir solis pareizajā virzienā, jo, no vienas puses, mēs Eiropā atzīstam, ka mūsu iedzīvotāji vēlas lielāku sociālās sfēras koordināciju, jo uzskata, ka pret viņiem izturas netaisnīgi, un, no otras puses, mēs skaidri pasakām, ka par pensijām galvenokārt atbildīgas ir dalībvalstis.
<P>
Šis ziņojums ir solis pareizajā virzienā. Mēs darīsim visu iespējamo, lai nodrošinātu, ka Baltā grāmata saglabā šo pieeju.
<SPEAKER ID="174" NAME="Anneli Jäätteenmäki" AFFILIATION="ALDE">
(FI) Priekšsēdētāja kungs! Es balsoju "par” šo priekšlikumu, lai gan es vēlos visiem atgādināt, ka pensiju politika tāpat kā sociālā politika ir dalībvalstu pārvaldībā un ka lēmuma pilnvarām arī jāpaliek dalībvalstu pārvaldībā. Taču Eiropas mēroga koordinācija ir vajadzīga, ja cilvēki, kas strādājuši citās ES dalībvalstīs, atgriežas savā izcelsmes valstī un saņem pensiju no tām valstīm, kurās strādājuši. Šodien šādu pensiju saņemšana ir apgrūtināta, un šai sistēmai ir trūkumi. Šāda situācija Eiropas Savienības dalībvalstīm ir jālabo. Ja notiek darbaspēka brīva pārvietošanās, arī pensijām jāpārvietojas no vienas valsts uz citām valstīm.
<SPEAKER ID="175" NAME="Siiri Oviir" AFFILIATION="ALDE">
(ET) Es ļoti priecājos, ka mēs apspriedām šo ziņojumu un šodien to pieņēmām. Es arī balsoju "par” to. Es priecājos, ka šajā ziņojumā nav pārkāptas dalībvalstu tiesības, bet ir ievērots subsidiaritātes princips - tajā ir sniegtas pamatnostādnes, nevis obligāti noteikumi. Ir skaidrs, ka ziņojuma mērķis ir dot jaunu stimulu pensiju sistēmas konsolidācijai, neaizmirstot rūpēties par tās ilgtspējību.
<P>
Ziņojumā dalībvalstīm ir sniegtas jaunas idejas par to, kā sakārtot savas pensiju sistēmas, lai tās būtu apmierinošas. Vairāki jautājumi ziņojumā ir atrisināti pozitīvi, tostarp mobilitāte, un pensiju pārvedamība, pensionēšanās vecums, pensiju sistēmu struktūra un šo sistēmu saikne ar stratēģiju "Eiropa 2020”. Vēl viens pozitīvs aspekts ir tas, ka ziņojumā ir izvirzīta prasība pēc Eiropas Savienības tiesību aktu pārskatīšanas. Es atbalstīju arī Eiropas uzraudzības iestādi (Apdrošināšanas un fondēto pensiju biroju), jo ekonomikas krīze ir pierādījusi šādas iestādes nepieciešamību.
<SPEAKER ID="177" NAME="Roberta Angelilli" AFFILIATION="PPE">
(IT) Priekšsēdētāja kungs! Deviņdesmito gadu sākumā kara laikā es vairākas reizes apmeklēju Horvātiju, lai uz turieni nogādātu humāno palīdzību, un tas ir viens no iemesliem, kāpēc man nav vienaldzīga Horvātijas pievienošanās Eiropas Savienībai.
<P>
Horvātijai ir daudz panākumu - tā ir reformējusi tiesu iestādes un valsts administrāciju, tā ir apkarojusi korupciju un organizēto noziedzību, un tā ir aizstāvējusi minoritāšu tiesības. Es esmu pārliecināta, ka Horvātijas pievienošanās ES iedrošinās citas Rietumbalkānu valstis sākt un īstenot jaunas demokrātiskas un pārredzamas reformas, kā arī realizēt labu kaimiņattiecību politiku.
<P>
Taču vēl ir daudz darāmā, ja atceramies Horvātijas milicijas plašo etniskās tīrīšanas kampaņu pret Itālijas iedzīvotājiem starp 1945. un 1948. gadu bijušās Dienvidslāvijas komunistiskā režīma laikā. Šīs kampaņas laikā tika noslepkavoti 20 000 nevainīgu upuru. Piemiņas dienā 10. februārī Itālija piemin Foibe slaktiņus un Istras un Dalmācijas bēgļus, ne tikai lai atcerētos tos, kas tika brutāli noslepkavoti, bet arī lai apliecinātu trimdinieku tiesības, tostarp tiesības uz īpašumu, kas tajos gados tika konfiscēts, un tiesības uz repatriāciju.
<SPEAKER ID="178" NAME="Cristian Dan Preda" AFFILIATION="PPE">
(RO) Priekšsēdētāja kungs! Es vēlos atgriezties pie dažiem jautājumiem, kurus es kopā ar Bernd Posselt ierosināju dažos iesniegtajos grozījumos, kurus atbalstīja Ārlietu komiteja. Vispirms es vēlos atkārtoti uzsvērt savu cerību, ka pievienošanās sarunas ar Horvātiju tiks noslēgtas 2011. gadā, kā paziņots Ungārijas prezidentūras programmā. No šīs perspektīvas tas būs simbolisks akts, jo tas notiks 20 gadus pēc neatkarības no bijušās Dienvidslāvijas Republikas pasludināšanas. No otras puses, šāds sarunu noslēgums raidīs spēcīgu signālu citām Balkānu kandidātvalstīm laikā, kurā, kā mēs zinām, Eiropas Savienības pievilšanas spēks mazinās. Visbeidzot, es vēlos uzsvērt Horvātijas iestāžu apņēmību apkarot korupciju un organizēto noziedzību. Kā esam pamanījuši citos gadījumos, tā ir zīme, ka korupcija nav neuzvarama, ja ir politiskā griba.
<SPEAKER ID="179" NAME="Philip Claeys" AFFILIATION="NI">
(NL) Priekšsēdētāja kungs! Es balsoju "pret” šo ziņojumu, lai gan es atbalstu Horvātijas pievienošanos Eiropas Savienībai. Mani iebildumi pret šo ziņojumu ir- lai gan tas ir lasāms kā viens garš pašreizējo korupcijas problēmu saraksts Horvātijā - , ka mēs turpinām pastāvēt uz to, ka sarunas ir jānoslēdz dažos nākamajos mēnešos. Mums faktiski ir jāmācās no pagātnes kļūdām.
<P>
2007. gadā mēs uzņēmām Rumāniju un Bulgāriju, lai gan mēs zinājām, ka tās nav izpildījušas uzņemšanas nosacījumus un ka korupcija šajās valstīs bija vislielākā problēma. Zinot, ka Horvātijā vēl joprojām ir daudz lielu problēmu, es uzskatu, ka ir pilnīgi nepiemēroti un nepieņemami būt spiestiem ievērot konkrētu datumu.
<SPEAKER ID="180" NAME="Andrzej Grzyb" AFFILIATION="PPE">
(PL) Priekšsēdētāja kungs! Atšķirībā no Claeys kunga es ar prieku balsoju "par” ziņojumu par paplašināšanos un sarunu noslēgšanu ar Horvātiju. Tas ir Ungārijas prezidentūras galvenais mērķis, kas būs arī liels Horvātijas panākums, kurš raidīs svarīgu signālu citām šā reģiona valstīm, kas cer pievienoties Eiropas Savienībai. Tās dažas sadaļas, kas vēl palikušas līdz sarunu noslēgšanai, vajadzētu slēgt līdz gada vidum. Vissvarīgākais faktors ir politiskā griba, ko izrāda Horvātija, kas ir paziņojusi par savu apņemšanos īstenot visus noteikumus un kritērijus dalībai ES. Šī politiskā griba attiecas arī uz Horvātijas sarežģīto attiecību ar kaimiņvalstīm atrisināšanu. Visas valstis, kas nesen kļuvušas par ES dalībvalstīm, zina, ka noslēguma sarunas ir visgrūtākās, jo tajās ir iekļauti daudzi noteikumi, kas attiecas uz lielām sociālām grupām. Labs piemērs tam ir kuģu būvētavas Horvātijā. Es novēlu Horvātijai apņēmību, un es būtu ļoti priecīgs, ja pievienošanās līgumu būtu iespējams parakstīt Polijas prezidentūras laikā.
<SPEAKER ID="181" NAME="Anna Záborská" AFFILIATION="PPE">
(FR) Priekšsēdētāja kungs! Horvātija ir viena no valstīm, kam jau sen vajadzēja pievienoties Eiropas Savienībai. Es balsoju "par” šo ziņojumu un apsveicu referentu. Es vēlos pateikties komisāram Füle par to, ka viņš uzsvēra Eiropas integrācijas politikas galveno principu - abpusēju uzticību. Es tomēr nožēloju, ka sadaļa par ticības brīvību netika pietiekami dziļi pārbaudīta.
<P>
Horvātijas pievienošanās Eiropas Savienībai nenozīmē, ka Horvātijas iedzīvotāji atteiksies no savām senajām tradīcijām. Ticība ir viena no tām, un es vēlos uzsvērt, ka turpmāk mums ir jāņem vērā aspekti, kas attiecas uz Horvātijas iedzīvotāju ticības brīvību. Tas arī ir abpusējas uzticības un vērtīgas daudzveidības piemērs, kam teorētiski vajadzētu raksturot Eiropas Savienību.
<SPEAKER ID="182" NAME="Miroslav Mikolášik" AFFILIATION="PPE">
- (SK) Priekšsēdētāja kungs! Pievienošanās sarunas ar Horvātiju tuvojas noslēguma fāzei. Pagājušajā gadā Horvātija parādīja gribu turpināt nepieciešamās reformas, jo īpaši, pieņemot būtiskus grozījumus konstitūcijā un papildinājumus tai, kā arī saskaņojot savus tiesību aktus ar Kopienas acquis, un es vēlos, lai Ungārijas prezidentūra tagad noslēdz pievienošanās sarunas ar Horvātiju. Es atzinīgi vērtēju ievērojamo progresu, kas sasniegts valsts administrācijas, ekonomikas un tiesu iestāžu jomās, un es priecājos, ka Horvātija aktīvi sadarbojas kara noziedznieku kriminālvajāšanā.
<P>
No otras puses, plaši izplatītā korupcija ir vēl joprojām ievērojama sociāla un ekonomiska problēma, kas, iespējams, ar ES palīdzību ir jāatrisina, lai šī negatīvā parādība neietekmē Eiropas struktūras, un es uzskatu, ka tautas nobalsošanā, referendumā, Horvātijas iedzīvotāji apstiprinās Horvātijas valsts lēmumu kļūt par ES dalībvalsti.
<SPEAKER ID="183" NAME="Czesław Adam Siekierski" AFFILIATION="PPE">
(PL) Priekšsēdētāja kungs! Rietumbalkānu integrācija Eiropas Savienībā garantē šim reģionam stabilitāti un paātrinātu attīstību. Valsts, kas savos centienos ir tikusi vistālāk, ir Horvātija. Tās progress daudzās jomās ir daudzsološs, tostarp cīņā pret korupciju, bet vēl ir daudz jācenšas - jānostiprina tiesu iestāžu neatkarība un jāpalielina to veiktspēja, jāveic valsts administrācijas reformas un jāveicina konkurences politika. Mēs mudinām Horvātiju turpināt neatlaidīgi aizstāvēt minoritāšu tiesības un atbalstīt bēgļus, kas atgriežas. Viena no problēmām, kas Horvātijai jāatrisina, ir sadarbības uzlabošana ar Starptautisko Kara noziegumu tribunālu bijušajai Dienvidslāvijai. Tai ir arī jāpieņem un jāpaātrina kuģu būvētavu pārstrukturēšana un privatizācija, jo tās ir nonākušas grūtībās. Taču vislielākā problēma var izrādīties Horvātijas sabiedrības skeptiskā nostāja pret pievienošanos ES. Es atzinīgi vērtēju Horvātijas aktīvo lomu reģionālajā sadarbībā un sadarbības uzlabošanā ar kaimiņvalstīm, kā arī tās centienus reģionālajā samierināšanās procesā.
<SPEAKER ID="184" NAME="Seán Kelly" AFFILIATION="PPE">
Priekšsēdētāja kungs! Es ar nepacietību gaidu Horvātijas pievienošanos Eiropas Savienībai, jo īpaši kā EP deputāts no Īrijas, jo Horvātijai un Īrijai ir vienāds iedzīvotāju skaits - 4,5 miljoni - , un mums būs vienāds EP deputātu skaits - 12. Laikā, kad daudzi eiroskeptiķi runā par Eiropas Savienības šķelšanos un sairumu, ir diezgan paradoksāli, ka atrodas valstis, kas stāv rindā, lai pievienotos Eiropas Savienībai, šajā gadījumā Horvātija. Tās nepievienojas piespiedu kārtā, tās pievienojas, izpildot stingrus noteikumus, un Horvātija ir panākusi šajā ziņā lielu progresu.
<P>
Jāatzīst, ka pastāv problēmas, jo īpaši attiecībā uz tiesu iestādēm, bet es esmu pārliecināts, ka noteiktā laikā tās tiks atrisinātas. Protams, nav nevienas valsts, kam nebūtu savu trūkumu. Kā mūsu Kungs teica: "Kas no jums ir bez grēka, tas lai pirmais met akmeni uz viņu”. Es ar nepacietību gaidu Horvātijas pievienošanos Eiropas Savienībai, un, manuprāt, tā būs ļoti laba dalībvalsts.
<SPEAKER ID="185" NAME="Daniel Hannan" AFFILIATION="ECR">
Priekšsēdētāja kungs! Horvātijas vēsture ir stāsts par vairākām politiskām savienībām, kuras noslēdza valdošā elite bez tautas piekrišanas - vispirms bija savienība ar Ungāriju, tad ar Habsburgu monarhiju, pēc tam īsu laiku bija Serbijas, Horvātijas un Slovēnijas karaliste un tad, protams, Dienvidslāvijas Federatīvā Republika. Tagad virzībā uz pievienošanos ES parastajiem Horvātijas iedzīvotajiem būs izšķirošais vārds. Saskaņā ar pašlaik spēkā esošo konstitūciju 30 dienas pirms pievienošanās līguma noslēgšanas ir jārīko referendums.
<P>
Es uzskatu, ka Horvātija var potenciāli daudz ko zaudēt. Tā ir valsts ar izglītotu un strādīgu darbaspēku, kas darba tirgū prasīs labu atalgojumu, kā arī tā izmanto samērā lēta eksporta priekšrocības. Taču es esmu demokrāts, un, protams, ja Horvātijas iedzīvotāji balsos "par” pievienošanos ES, ja tā ir viņu apzināta griba, tad es atbalstīšu viņu piedāvājumu, kad tas būs jāapspriež Parlamentā.
<P>
Es tikai ierosinu jautājumu par to, kāpēc gan dažas pašreizējās dalībvalstis nevarētu apspriesties ar saviem iedzīvotājiem par dalības ES turpināšanu. Tādā svarīgā konstitucionāla jautājumā kā šis ir dabiski, ka politiķiem nedrīkst ļaut pastāvīgi atteikties no suverenitātes, neprasot vispirms atļauju tiem, kurus viņi pārstāv. Mūsu parlamentārieši nav mūsu brīvību privātīpašnieki. Viņi ir to nejauši pagaidu aizbildņi, un, ja viņi vēlas atsavināt pilnvaras Vestminsterai, viņiem ir jābūt pieklājīgiem un jāprasa atļauja.
<SPEAKER ID="186" NAME="Syed Kamall" AFFILIATION="ECR">
Priekšsēdētāja kungs! Kad es apspriežu paplašināšanās jautājumu ar saviem vēlētājiem, daudzi no tiem izsaka bažas par dažām no iepriekšējām paplašināšanās reizēm. Tos uztrauc dažas dalībvalstis, kas, pēc viņu domām, nav atrisinājušas tādus jautājumus kā korupcija un īpašumtiesības. Es saņemu daudz vēstuļu no to dalībvalstu vēlētājiem, kas pievienojās ES pirms daudziem gadiem, visvairāk no īpašumtiesību turētājiem Spānijā, jo daudzi no maniem vēlētājiem piedzīvo to, ka viņiem tiek atņemtas īpašumtiesības un ka viņi zaudē mūža ietaupījumus. Es saņemu līdzīgas vēstules no Kipras iedzīvotājiem un Bulgārijas mājokļu īpašniekiem.
<P>
Nepieskaroties minētajiem jautājumiem, palūkosimies uz pašreizējo stāvokli Horvātijā. Jautājumi, par kuriem cilvēki man bieži raksta, ir preses brīvība, korupcija un īpašumtiesības. Svarīgi ir, lai mēs nenolemjam, ka neliksimies ne zinis par šiem jautājumiem, sakot: "Gan jau viss nokārtosies pats no sevis”. Šīm valstīm un jaunajām dalībvalstīm, kas iesniedz pieteikumu dalībai ES, ir jākliedē mūsu bažas, lai mēs neiemantojam šīs problēmas, kad ES paplašināsies, un tās nenomāc pašreizējo ES dalībvalstu iedzīvotājus.
<SPEAKER ID="187" NAME="Roger Helmer" AFFILIATION="ECR">
Priekšsēdētāja kungs! Es esmu ilgi dzīvojis Horvātijā, kā arī sekojis notikumiem šajā valstī. Horvātija ir valsts, kam raksturīga hroniska kukuļdošana, korupcija, kapitālisms, kurā valda draugu būšana un neizskaidrojama politiķu šķiras bagātība. Tai trūkst brīvas sabiedrības infrastruktūras. Tiesiskums, īpašumtiesības un saistoši līgumi Horvātijā nav spēkā. Tiesu sistēma ir nonākusi pilnīgā strupceļā, un tāpēc iedzīvotāji un uzņēmumi, kas darbojas Horvātijā, nevar panākt taisnīgu tiesu. Horvātijas plašsaziņas līdzekļi tiek pakļauti cenzūrai un iebiedēšanai.
<P>
Ja šī valsts, Horvātija, tiek uzskatīta par cienīgu pievienoties Eiropas Savienībai, tad lai Dievs mums visiem palīdz!
<P>
Rakstiski balsojuma skaidrojumi
<SPEAKER ID="190" NAME="Luís Paulo Alves" AFFILIATION="S&amp;D">
rakstiski. - (PT) Ņemot vērā uztraucošo viltotu zāļu palielinājumu, es balsoju "par” šo ziņojumu. Kompromiss, kas tika panākts vairākos trialogos Beļģijas prezidentūras laikā, parāda, cik svarīgi ir saskaņot drošības jautājumus, jo īpaši attiecībā uz bezrecepšu zālēm un zāļu izņemšanu un aizvietošanu to fasēšanas laikā, un šis regulējums novedīs pie lielākas pārredzamības farmācijas nozarē. Sodu piemērošana arī ir pastiprinājusi šos pasākumus, kas ir būtiski cīņā pret viltotām zālēm legālās piegādes tīklos.
<SPEAKER ID="191" NAME="Laima Liucija Andrikien" AFFILIATION="PPE">
rakstiski. - (LT) I Es balsoju "par” šo rezolūciju, kurā Eiropas Parlaments izsaka savu nostāju attiecībā uz direktīvu par to, kā novērst, ka legālās piegādes ķēdē nonāk viltotas zāles. Mums ir jāņem vērā Eiropas iedzīvotāju bažas par to zāļu kvalitāti un drošumu., ko viņi patērē, vēl jo vairāk tāpēc, ka eksperti ir ievērojuši uztraucošas tendences - viltotu zāļu konfiskācijas krasu palielinājumu muitas iestādēs (384 % pieaugums kopš 2005. gada), tendenci viltot dzīvības glābšanai paredzētās zāles, kam var būt nāvējošas sekas, arvien lielāku gadījumu skaitu, kad viltotas zāles nonāk legālās piegādes ķēdēs. ES iedzīvotajiem jābūt ļoti uzmanīgiem, pērkot zāles tiešsaistē, jo tajā iespēja saņemt viltotus medikamentus ir palielinājusies par 50 %. Pacientiem jābūt pilnīgi pārliecinātiem, ka zāles, ko viņi patērē, atbilst gaidītajām. Tāpēc ES ir nekavējoties konstruktīvi jāreaģē uz minētajām bīstamajām tendencēm. Šī direktīva ir pirmais solis ceļā uz garantijām, ka ES tiks izplatītas tikai augstas kvalitātes zāles. Lai sasniegtu šo mērķi, manuprāt, ir ļoti svarīgi ieviest stingru kontroli un noteikt atbildību visos ražošanas, izplatīšanas un tirdzniecības līmeņos. ES iedzīvotāji jutīsies droši tikai tad, ja lietos patiešām augstas kvalitātes zāles.
<SPEAKER ID="192" NAME="Roberta Angelilli" LANGUAGE="IT">
Es atbalstu Grossetête kundzes paziņojumu, ka viņa nožēlo to, ka mēs "neesam tikpat stingri savās prasībās pret zālēm kā pret pārtiku”. Dati, kurus paziņojusi Pasaules Veselības organizācija un kuri ir minēti arī Eiropas pētījumos, ir satraucoši. Zāļu viltošana nepārtraukti palielinās - vienā pašā 2008. gadā ES tika konfiscēti 34 miljoni viltotu zāļu, un šajos datos nav iekļauts šo produktu tiešsaistes tirgus, kurā, kā tiek lēsts, 50-90 % medikamentu ir viltoti. Runa ir ne tikai par anabolisko steroīdu, stimulējošu un diurētisku līdzekļu vai hormonu tirdzniecību, bet arī par zālēm, ar kurām ārstē vairākas bīstamas slimības un kuras šajā gadījumā tiek brīvi tirgotas par zemākām cenām, lai gan to iegādei ir vajadzīga ārsta recepte.
<P>
Es uzskatu, ka svarīgi ir noteikt stingru regulējumu, lai aizsargātu sabiedrības veselību, ieviešot iekārtas, kas ļauj konstatēt manipulācijas ar zāļu iepakojumiem un izsekot aktīvās sastāvdaļas, lai noteiktu to izcelsmi ne tikai legālās farmaceitisko produktu piegādes ķēdē, vai veicot inspekcijas trešo valstu ražotnēs, bet to pašu attiecinot arī uz internetu. Ir jāpieņem noteikumi arī tiešsaistes tirdzniecībai, ieviešot ES sertifikācijas logotipu un izveidojot centralizētas datubāzes dalībvalstīs, kurās jābūt uzskaitītiem visiem mazumtirgotājiem, kam piešķirtas atļaujas tirgot zāles, un paredzētiem stingriem sodiem nelegālu produktu tirgotājiem.
<SPEAKER ID="193" NAME="Elena Oana Antonescu" LANGUAGE="RO">
Viltotas zāles ir globāls apdraudējums. Pasaules Veselības organizācijas (PVO) pārstāvji brīdina, ka viltoti produkti bieži vien nesatur aktīvās sastāvdaļas, kas minētas iepakojuma lietošanas pamācībā. Tieši otrādi, tie ir izgatavoti no vielām, kas ir augstākā mērā toksiskas. Es uzskatu, ka ES iedzīvotāji ir jāinformē gan Eiropas, gan dalībvalstu līmenī par risku veselībai, ko rada zāles kuras tiek nekontrolēti tirgotas tīmekļa vietnēs vai iegādātas nelegālās piegādes ķēdē, ņemot vērā to, ka internets ir viens no galvenajiem ceļiem, pa kuru viltotas zāles iekļūst ES tirgū.
<P>
Es atbalstu jauno tiesību akta priekšlikumu, jo tas atjauninās spēkā esošos noteikumus un ieviesīs drošības pasākumus, kas garantēs zāļu identifikāciju, autentifikāciju un izsekojamību no ražotnes līdz patērētājam. Šā iemesla dēļ es balsoju "par” šo ziņojumu.
<SPEAKER ID="194" NAME="Zigmantas Balčytis" AFFILIATION="S&amp;D">
rakstiski. - (LT) Es balsoju "par” šo svarīgo dokumentu. Komisijas sniegtajā ziņojumā ir norādīts, ka viltotu zāļu konfiskācija pieaug un ka zāles dzīvības glābšanai, kas paredzētas vēža un sirds slimību ārstēšanai, tiek viltotas. Viltotas zāles arī arvien biežāk nonāk licencētu zāļu izplatīšanas ķēdē. Tās lielā mērā apdraud ES iedzīvotāju veselību. Medikamentu viltošana ir jāuzskata par noziedzīgu nodarījumu, kas liedz pacientiem saņemt to, kas viņiem nepieciešams, kā arī kaitē viņu veselībai, reizēm izraisot nāvi. Tāpēc direktīvas mērķim ir jābūt sabiedrības veselības aizsardzībai, nodrošinot augsta līmeņa importēto medikamentu kvalitātes kontroli, jo imports ir viens no ceļiem, kā viltotas zāles nonāk Eiropas tirgū. Turklāt ir būtiski svarīgi izveidot inspekciju sistēmu un efektīvu viltojumu atklāšanas sistēmu. Es uzskatu, ka ir svarīgi pienācīgi regulēt un kontrolēt zāļu tirgošanu ar interneta starpniecību, jo tas ir viens no galvenajiem ceļiem, kā viltotas zāles nokļūst Eiropas tirgū.
<SPEAKER ID="195" NAME="George Becali" LANGUAGE="RO">
Es balsoju "par” šo ziņojumu, jo Eiropas iedzīvotājus arvien vairāk māc bažas par zāļu kvalitāti un drošumu. Pacientiem ir jābūt pilnīgi drošiem par to, ka zāles, ko viņi lieto, atbilst tām, kas viņiem vajadzīgas. Viltotas zāles var būt par iemeslu tam, ka slimība nepadodas ārstēšanai un apdraud pacienta dzīvību. Tāpat kā referente es uzskatu, ka zāļu viltošana ir noziedzīgs nodarījums, kas laupa pacientiem vajadzīgo ārstēšanu un kaitē viņu veselībai, reizēm beidzoties pat ar nāvi. Šā iemesla dēļ direktīvas svarīgākajam mērķim jābūt sabiedrības veselības aizsardzībai pret viltotām zālēm. Ir jāveicina sabiedrības izpratnes līmenis par risku, ko rada zāļu iegāde ar interneta starpniecību. Mums ir jāgarantē pacientiem piekļuve tīmekļa vietnēm, kas atbilst attiecīgajiem tiesību aktiem. Nevar sabiedrības acīs attaisnot tādu direktīvu, kas gan paredz apkarot zāļu viltošanu, bet nevēršas pret internetu, kas ir lielākais viltotu zāļu izplatīšanas kanāls.
<SPEAKER ID="196" NAME="Jean-Luc Bennahmias" LANGUAGE="FR">
Tagad, kad iedzīvotāju novecošanās ir galvenā ilgtermiņa demogrāfiskā tendence visā Eiropas kontinentā, varam būt droši, ka mūsu valstīs izdevumi par zālēm turpmāk palielināsies. No otras puses, mums ir jānovērtē šīs tendences ietekme un jāapsver patēriņš. Ir arī svarīgi apkarot arvien pieaugošo zāļu viltošanu. Papildus šīs tendences apkarošanai, jo tai ir kaitīga finansiāla ietekme uz pētniecību Eiropā, tas šodien ir svarīgs un neatliekams Eiropas sabiedrības veselības jautājums. Eiropas Parlaments pareizi darīja, ka ierosināja šā jautājuma risināšanu.
<SPEAKER ID="197" NAME="Sergio Berlato" LANGUAGE="IT">
Apspriežamajā ziņojumā par to, kā novērst viltotu zāļu nonākšanu piegādes ķēdē, ir uzsvērts jautājums, kas izraisa Eiropas sabiedrības bažas, proti, par to zāļu kvalitāti un drošumu, ko viņi lieto. Tāpēc es atzinīgi vērtēju noteikumus, kas dos iespēju apkarot viltotas zāles un ir nepieciešams solis, lai reaģētu uz pieaugošo sabiedrības veselības apdraudējumu un garantētu pacientu drošību.
<P>
Pēc sešu mēnešu ilgām sarunām vienošanās, kas panākta starp Parlamentu un Padomi, nozīmē pašreizējās regulējošās sistēmas uzlabojumu. Tā jo īpaši regulē zāļu tirdzniecību ar interneta starpniecību, kas ir viens no galvenajiem kanāliem viltotu zāļu nonākšanai ES tirgū. Faktiski, lai piegādātu zāles iedzīvotājiem ar interneta starpniecību, dalībvalstu tiešsaistes aptiekām ir jāiegūst īpašas atļaujas.
<P>
Visbeidzot, tā ka es uzskatu, ka zāļu viltošanu nedrīkst uztvert kā nenozīmīgu pārkāpumu - ja atceramies, kādas sekas var būt tādu zāļu viltošanai, kas paredzētas dzīvības glābšanai - , bet gan kā noziedzīgu nodarījumu, kas apdraud cilvēku dzīvību, es pilnīgi atbalstu stingrākas sankcijas.
<SPEAKER ID="198" NAME="Adam Bielan" LANGUAGE="PL">
Veselība ir vissvarīgākais aspekts ikviena cilvēka dzīvē. Daudzu viltotu zāļu pieejamība tirdzniecības tīklos, jo īpaši zāļu dzīvības glābšanai pieejamība, ir tāpēc pamatoti izraisījusi iedzīvotāju bažas. Plašais un arvien pieaugošais viltotu produktu skaits, kas katru gadu tiek konfiscēts ES, ir šo bažu cēlonis. Tāpēc mums ir apņēmīgi jāreaģē uz šo parādību, kas faktiski ir organizēta noziedzība. Pacientiem ir jābūt pilnīgi pārliecinātiem, ka zāles, ko viņi lieto, ir autentiskas.
<P>
Tāpēc es atbalstu referentes nostāju, ka direktīvas galvenajam mērķim ir jābūt aizsardzībai pret viltotām zālēm, no kā mēs nedrīkstam novirzīties. Es pilnīgi piekrītu priekšlikumam direktīvu attiecināt arī uz zāļu izplatīšanu tiešsaistē. Tādos gadījumos pacientiem ir jāpaļaujas tikai uz pašu spēkiem, bet viņu vājās zināšanas medicīnā neļauj viņiem noteikt, vai zāles ir viltotas. Ja runa ir par tik svarīgu jautājumu kā veselība, noteikumiem jābūt skaidriem un nepārprotamiem. Mums ir jānovērš jebkāds risks.
<SPEAKER ID="199" NAME="Vilija Blinkevičiūt" AFFILIATION="S&amp;D">
rakstiski. - (LT) Es balsoju "par” šo ziņojumu, jo mums ir jāņem vērā Eiropas iedzīvotāju aizvien pieaugošās bažas par to zāļu kvalitāti un drošumu, ko viņi patērē. Ir pieejami dati, kas liecina par krasu viltotu zāļu konfiskācijas pieaugumu muitas iestādēs. Piemēram, 2006. gadā muitas iestādes pie ES robežām konfiscēja 2,7 miljonus medikamentu, bet 2007. gadā - 2,5 miljonus medikamentu, tādējādi konfiskāciju skaits salīdzinājumā ar 2005. gadu ir pieaudzis par 384 %. Ziņojumā ir minēta tendence viltot ne tikai "dzīves stila” zāles, bet arī zāles dzīvības glābšanai, tostarp zāles, ar kurām ārstē vēzi, sirds slimības, psihiskus traucējumus un infekcijas. Ārstēšanai ar viltotām zālēm var būt fatālas sekas. Turklāt ir vērojama tendence censties iekļūt klasiskajā piegādes ķēdē. Tāpat kā internets licencētā zāļu izplatīšanas ķēde aizvien biežāk kļūst par viltotu zāļu tirgotāju mērķi. No 13 dalībvalstīm, par kurām bija pieejami dati, 7 ziņoja par viltotu medikamentu iekļuvi legālās piegādes ķēdē. Pacientiem ir jābūt pilnīgi pārliecinātiem, ka zāles, ko viņi lieto, ir patiešām autentiskas. Viltotas zāles var novest pie ārstnieciskām neveiksmēm un apdraudēt cilvēku dzīvību. Es tāpēc uzskatu, ka sabiedrības veselības aizsardzībai pret viltotām zālēm ir jābūt šīs direktīvas galvenajam uzdevumam. Šo uzdevumu nedrīkst ietekmēt citi papildu mērķi.
<SPEAKER ID="200" NAME="Sebastian Valentin Bodu" LANGUAGE="RO">
Zāļu viltošana ir kļuvusi par ienesīgu biznesu, kurā atbildība likuma priekšā ir minimāla. Par šo situāciju liecina tas, ka vienā pašā 2008. gadā muitas iestādes ziņoja par 34 miljonu viltotu medikamentu konfiskāciju Eiropā. Jāatzīst, ka ES vēl nav sasniegusi tādu stāvokli, kāds ir citās ģeogrāfiskajās teritorijās, kurās 30 % zāļu, kas pieejamas tirgū, ir viltoti. Taču ES nedrīkst pieļaut šādu stāvokli. Pašlaik ir aplēsts, ka 1 % pārdoto zāļu ir viltots, bet ir signāli, kas liecina, ka šī proporcija palielinās. Jaunie zāļu drošuma noteikumi, kurus pieņēmis Parlaments, sodi, ko piemēro viltotu zāļu ražotājiem, kā arī ražotāju un patērētāju kontroles sistēma ir pasākumi, kuru mērķis ir apturēt farmācijas nozares "melnā tirgus” izaugsmi ES.
<P>
Tāpēc jauna, obligāta drošības regulējuma ieviešana zāļu tirdzniecības pārvaldībai, tostarp to zāļu, kuras tirgo ar interneta starpniecību, ir atzinīgi vērtējams solis. Viltotu zāļu pārdošana ir noziedzīga rīcība, kam ir nopietnas sekas, kas var ietekmēt lielu patērētāju skaitu, kuri bieži izvēlas vieglāko ceļu un pasūta zāles internetā, kas citādi viņiem bez ārsta ieteikuma nebūtu pieejamas.
<SPEAKER ID="201" NAME="Vito Bonsignore" LANGUAGE="IT">
Viltotu zāļu skaits krasi palielinās visās Eiropas valstīs. To apstiprina nesenie pētījumi, kuros konstatēts, ka Eiropā legālās farmaceitisku produktu piegādes ķēdē katru gadu tiek pārdoti 1,5 miljoni viltotu zāļu iepakojumu. Jauni aprēķini arī liecina par uztraucošu šīs parādības pastiprināšanos, ietverot zāļu tirdzniecību tiešsaistē, kā arī zāles dzīvības glābšanai, kas ir vēl nopietnāka problēma.
<P>
Tāpēc, cik drīz vien iespējams, ir jāīsteno jauna Eiropas mēroga stratēģija, lai apkarotu šo parādību un labāk aizsargātu sabiedrības veselību un Eiropas patērētājus. Tāpēc es balsoju "par” šo ziņojumu, jo, manuprāt, tajā ir panākts labs kompromiss, kura galvenais mērķis ir aizsargāt pacientus no viltotu zāļu lietošanas.
<SPEAKER ID="202" NAME="Maria Da Graça Carvalho" LANGUAGE="PT">
Mums ir steidzami jārīkojas un jāreaģē uz satraucošo tādu zāļu palielināšanos, kas ir viltotas no to identitātes, vēstures vai avotu viedokļa. Šie produkti parasti satur zemas kvalitātes vai viltotas vielas, tādējādi nopietni apdraudot sabiedrības veselību un novedot pie tā, ka pacienti zaudē uzticēšanos legālās piegādes ķēdei. Ir jāpastiprina pārbaudes prasības farmaceitisko produktu ražotājiem, lai izvairītos no šāda riska. Zāļu drošuma pazīmes Eiropas Savienībā ir jāsaskaņo un jārada iespēja identificēt ikvienu individuālu iepakojumu un pārbaudīt tā autentiskumu. Šīm pazīmēm jāpalīdz identificēt arī jebkurus viltotus produktus, vienlaikus nodrošinot iekšējā zāļu tirgus darbību. Riska novērtēšanas procesā ir jāņem vērā tādi kritēriji kā zāļu izmaksas un viltoto zāļu vēsture ES un trešās valstīs, kā arī viltoto zāļu ietekme uz sabiedrības veselību atkarībā no to īpašībām un slimības smaguma, kuras ārstēšanai tās ir paredzētas. Drošuma pazīmēm ir jādod iespēja pārbaudīt ikvienu piegādāto zāļu iepakojumu neatkarīgi no piegādes metodes, tostarp arī no tādas, kas pieejama tālpārdošanas kanālos.
<SPEAKER ID="203" NAME="Nikolaos Chountis" LANGUAGE="EL">
Viltotu medikamentu tirdzniecība pēdējos gados ir palielinājusi risku sabiedrības veselībai. Parādās uztraucoši dati par to, ka arvien vairāk viltotu zāļu nonāk ne tikai internetā, bet arī legālās piegādes ķēdē.
<P>
Es balsoju "par” Matias kundzes ziņojumu tāpēc, ka:
<P>
1. tiesību akta priekšlikuma centrā ir izvirzīta pacientu aizsardzība, pieņemot tādus pasākumus, kas garantē augstus drošas un pienācīgas ārstēšanas un informācijas standartus;
<P>
2. tajā ir iekļauts zāļu tiešsaistes tirdzniecības regulējums, kas trūka Komisijas priekšlikumā, lai gan ir zināms, ka vairāk nekā 50 % zāļu, kas iegādātas tiešsaistē, ir viltoti;
<P>
3. tajā ir ieviestas recepšu un bezrecepšu (melnajā sarakstā ierakstītu) zāļu drošuma pazīmes ar mērķi novērst to, ka viltotas zāles nonāk legālās piegādes ķēdē;
<P>
4. tajā ir pieprasīta pilnīga zāļu izsekojamība un visās dalībvalstīs ieviesta agrīnās brīdināšanas sistēma, lai varētu izņemt zāles, par kurām ir aizdomas, ka tās ir viltotas;
<P>
5. zāļu viltošana tajā tiek uzskatīta par organizētu noziedzību un pārkāpējiem tiek piemēroti stingri soda mēri;
<P>
6. medikamentu eksportam no ES uz trešām valstīm ir jāapmierina tādi paši drošuma kritēriji, kādi tiek piemēroti importam.
<SPEAKER ID="204" NAME="Carlos Coelho" LANGUAGE="PT">
Zāļu viltošana ir organizēta noziedzība, kas apdraud cilvēku dzīvību gluži tāpat kā narkotisku vielu nelikumīga tirdzniecība. Taču šis noziedzības veids netiek regulēts tādā pašā mērā, nedz arī pakļauts tādiem pašiem sodiem kā noziedzīgi nodarījumi, kas saistīti ar narkotiku nelikumīgu tirdzniecību. Nelegāla zāļu ražošana, atdarinot vai vienkārši nepievienojot to aktīvās sastāvdaļas, neprasa sarežģītu aprīkojumu vai lielus ieguldījumus. Tā ir vieglas un lielas peļņas avots. Aplēses rāda, ka ieņēmumi no viltotu zāļu tirdzniecības 2010. gadā pārsniedza EUR 50,6 miljonus, kas nozīmē 95 % pieaugumu salīdzinājuma ar aplēstajiem skaitļiem pirms pieciem gadiem. Šis pieaugums ir lielā mērā iegūts, pateicoties detalizētu tiesību aktu trūkumam dažās valstīs vai nu tāpēc, ka ir pārāk maz resursu, vai arī tāpēc, ka trūkst politiskās gribas, kā arī pateicoties tam, ka noteiktais sods nav pietiekams, lai tas būtu par šķērsli šādiem nodarījumiem.
<P>
Es atbalstu referentes panākto kompromisu. Tas ir līdzsvarots, un tā galvenais mērķis ir aizsargāt pacientus. Tas ir solis pareizajā virzienā, lai gan tajā nav iekļauti daži svarīgi jautājumi, piemēram, drošuma pazīmes nav attiecinātas uz ģenēriskām un bezrecepšu zālēm.
<SPEAKER ID="205" NAME="Vasilica Viorica Dăncilă" AFFILIATION="S&amp;D">
rakstiski. - (RO) Ņemot vērā aizvien lielāko risku, ko pacientiem rada viltotas zāles, es uzskatu, ka steidzami ir jāievieš pagaidu pasākumi pacientu drošības garantēšanai. Šiem pasākumiem jānodrošina, lai no ražošanas atļauju turētājiem, kas noņem vai aizsedz ražotāja brīvprātīgi uzliktās redzamās drošuma pazīmes, tiek stingri prasīta atbildība gadījumos, kad viņu rīcības dēļ piegādes ķēdē nonāk viltojumi.
<SPEAKER ID="206" NAME="Anne Delvaux" LANGUAGE="FR">
Es balsoju "par” šo ziņojumu, jo tā mērķis ir ES līmenī apkarot viltotas zāles, kas nonāk legālās piegādes ķēdē, netraucējot iekšējā zāļu tirgus darbību. To ir paredzēts darīt, piemēram, ieviešot izplatīšanas ķēdes dalībniekiem konkrētus pienākumus, piemēram, aizliedzot tiem dalībniekiem, kas atrodas starp zāļu ražotāju un galējo izplatīšanas ķēdes dalībnieku (parasti farmaceitu) vai gala lietotāju (ārstu un pacientu), manipulēt ar drošuma pazīmēm uz iepakojuma (noņemot, mainot vai aizsedzot tās) vai nosakot stingrākus kritērijus aktīvu farmaceitisku sastāvdaļu importam no trešām valstīm, kā arī produkcijas inspicēšanu.
<SPEAKER ID="207" NAME="Diane Dodds" AFFILIATION="NI">
rakstiski. - Medikamentu kvalitāte ir būtiska, ja ir jāgarantē patērētājiem drošība un jānomierina viņu satrauktie prāti. Ir skaidrs, ka šie produkti, kas katru gadu pārpludina tirgu ar aizvien izsmalcinātākiem viltojumiem, apdraud mūsu vēlētāju veselību. Tie rada globāla mēroga sabiedrības veselības krīzi. Pašlaik tiek lēsts, ka aptuveni 15 % no globālās zāļu apgādes ir viltoti, bet dažās jaunattīstības valstīs vairāk nekā 30 % tirgoto zāļu, iespējams, ir viltoti. Sabiedrībai ir jābūt pilnīgi pārliecinātai, ka produkti, ko tā patērē, ir droši un atbilst paredzētajam nolūkam. Viltotu zāļu lietošanai var būt stipri kaitīga ietekme uz pacientu veselību un dažos gadījumos izraisīt nāvi. Ir skaidrs, ka ir svarīgi izstrādāt visaptverošu stratēģiju šā jautājuma risināšanai gan dalībvalstu, gan starptautiskajā līmenī, lai garantētu augstus sabiedrības veselības un drošības standartus.
<SPEAKER ID="208" NAME="Edite Estrela" LANGUAGE="PT">
Es balsoju "par” ziņojumu par viltotām zālēm, kurā ir paredzēti pasākumi, lai apkarotu satraucošo viltotu medikamentu pieaugumu ES, piemēram, drošuma pazīmes, lai pārbaudītu produktu autentiskumu visā piegādes ķēdē un garantētu pacientiem drošību un aizsargātu sabiedrības veselību. Mani iepriecina tas, ka Eiropas Parlaments ir nolēmis ieviest šīs drošuma pazīmes ne tikai parastajā zāļu piegādes ķēdē, bet arī tirdzniecībā ar interneta starpniecību, kas ir galvenais viltotu zāļu piegādes ceļš. Es atzinīgi vērtēju arī to, ka Eiropas Parlaments aizstāv vajadzību kontrolēt zāles, kuras ieved ES un izved no tās, kā arī gatavojas noteikt smagus sodus, jo šī noziedzīgā rīcība apdraud cilvēku dzīvības.
<SPEAKER ID="209" NAME="Diogo Feio" LANGUAGE="PT">
Es uzskatu, ka patērētāju drošība ir būtiski svarīga, jo īpaši tad, ja patērētāji ir pacienti, kas cer, ka zāles, kuras tie lieto, izārstēs tos vai vismaz ievērojami uzlabos to veselību. Patērētāju drošībai ir vēl lielāka nozīme, ja mērķis ir aizsargāt to medikamentu autentiskumu, kurus pārdod brīvā tirdzniecībā gan tradicionālajos tirdzniecības kanālos, gan ar interneta starpniecību.
<P>
Šā iemesla dēļ es uzskatu, ka ir svarīgi pieņemt skaidrus noteikumus par zāļu viltošanu, jo tā ir strauji pieaugoša parādība visā Eiropā un pārējā pasaulē un tai ir postoša ietekme uz patērētāju uzticību, uzņēmumiem un - kas ir vēl svarīgāk - to cilvēku veselību, kas lieto šīs viltotās zāles.
<P>
Es tāpēc atbalstu šo ziņojumu un apsveicu Matias kundzi par paveikto darbu un sarunās panāktajiem kompromisiem.
<SPEAKER ID="210" NAME="José Manuel Fernandes" AFFILIATION="PPE">
rakstiski. - (PT) Slepena medikamentu tirdzniecība ir salīdzināta ar nelegālu ieroču tirdzniecību un nelegālu tirdzniecību ar narkotiskām vielām. Tā ir sērga, kas ietekmē miljoniem cilvēku visā pasaulē, un murgs tiem, kuru pienākums ir rūpēties par sabiedrības veselību - iespējams, ka slimnieki, kas slimo ar hroniskām vai neārstējamām slimībām, var sadurties ar zālēm, kuras faktiski nav kaitīgas, bet kurām nav ārstnieciska efekta, vai arī ar zālēm, kas ir kaitīgas. Mēs zinām, ka apritē ir arvien lielāks skaits viltotu vai falsificētu zāļu, kuru skaits sniedzas miljonos. Ir svarīgi apkarot organizēto noziedzību un nelegālus pārrobežu zāļu tirgotājus un sagraut paralēlas tirdzniecības ķēdes, piemēram, tirdzniecību ar interneta starpniecību. Es tāpēc atzinīgi vērtēju tādu iepakojumu, kas ļauj noteikt manipulācijas ar to, kā arī agrīnās brīdināšanas sistēmas izveidi.
<P>
Es atzinīgi vērtēju to, ka Parlaments un Padome ir pieņēmuši šo direktīvu, kas ļauj izsekot visu produkta aprites ciklu un novērsīs falsificētu un/vai viltotu medikamentu iekļuvi Eiropas Savienībā, kā arī pastiprinās sabiedrības veselības aizsardzību, uzlabojot patērējamo zāļu kvalitāti un drošumu. Visbeidzot, es vēlos apsveikt referenti, savu tautieti Matias kundzi, par paveikto darbu.
<SPEAKER ID="211" NAME="João Ferreira" AFFILIATION="GUE/NGL">
rakstiski. - (PT) Šī ir problēma ar nopietnām sekām sabiedrības veselībai un dalībvalstu ekonomikai. Medikamentu viltošana un satraucošais viltotu zāļu apjoms, kas iekļūst legālās piegādes ķēdē, ir nopietni jautājumi, kas ir pienācīgi jārisina un jāapkaro. Mēs nedrīkstam aizmirst, ka zāles tiek viltotas un nelegāli tirgotas tāpēc, ka pastāv ekonomiski iemesli, kas veicina šo parādību, jo ģenērisku zāļu pieejamība par cenām, ko cilvēki var atļauties, padara viltotas zāles mazāk ienesīgas. Ziņojumā ir risināts arī svarīgais jautājums, kas skar zāļu tirdzniecību ar interneta starpniecību, kas ir daļa no legālās piegādes ķēdes. Tajā ir uzsvērts tas, cik svarīgi ir palielināt sabiedrības informētību par risku, kas saistīts ar zāļu iegādi šādā veidā. Mums ir jāapzinās, cik liela nozīme ir sadarbības stiprināšanai un koordinācijai starp kompetentajām dalībvalstu iestādēm un Eiropas Zāļu aģentūru (EMA), kā arī citām starptautiskām iestādēm, lai apmainītos ar informāciju, sniegtu padziļinātas zināšanas un izpratni par šo parādību un tādējādi uzlabotu cīņu pret to.
<P>
Ir jāatceras, ka šāda sadarbība jāievieš arī citās jomās, piemēram, attiecībā uz farmakovigilanci. Ir vajadzīga tādu Eiropas struktūru kā EMA lielāka pārredzamība attiecībā uz pētījumiem, ko tā veic, un tās darbību. Mēs uzskatām, ka panāktais kompromiss ir pozitīvs solis šīs problēmas apkarošanā.
<SPEAKER ID="212" NAME="Pat the Cope Gallagher" LANGUAGE="GA">
To zāļu kvalitāte un drošums, ko pārdod Īrijas iedzīvotājiem, izsauc lielas bažas. Es atzinīgi vērtēju šo priekšlikumu, kura mērķis ir ierobežot viltotu zāļu izplatīšanu. Tas ir svarīgs un vajadzīgs pasākums.
<SPEAKER ID="213" NAME="Bruno Gollnisch" LANGUAGE="FR">
Mēs balsojām "par” Matias kundzes ziņojumu par viltotām zālēm. Tas patiešām ir sabiedrības veselības un drošības jautājums Eiropā, kurā nav robežu un kurā brīvā apritē ir bīstami viltojumi un vienkārši zemas kvalitātes draņķi. Mums tomēr nav garantiju, ka veselības, medicīnas vai farmakovigilances jautājumos Eiropas Savienībai ir vislielākās iespējas atrisināt jebkuras problēmas, kas var rasties. Tā pat var kļūt par šo problēmu cēloni - piemēram, kā tas notika ar 2004. gada Direktīvu par tradicionālajām augu izcelsmes zālēm un 2006. gada Regulu par veselīguma norādēm. Minētā direktīva attiecas uz prasību, lai produkti tiktu reģistrēti Eiropas Zāļu aģentūrā, kas ir tik sarežģīta un izmaksu ziņā dārga procedūra, ka līdz 2010. gada beigām bija reģistrētas tikai 200 augu izcelsmes zāles. Minētā regula piešķir Eiropas Zāļu aģentūrai pilnvaras izsniegt vai neizsniegt veselīguma norāžu atļaujas pārtikas bagātinātājiem, tostarp augiem, un šīs atļaujas tiek piešķirtas tik reti un atteiktas tik bieži, minot patvaļīgus iemeslus, ka tas pat ir sarūgtinājis Komisiju. Tas viss beigsies ar to, ka Eiropas likumdošana dos priekšroku ķīmiskām zālēm un farmaceitiskām laboratorijām. Vai ir radusies vēlēšanās iznīcināt dabisko zāļu nozari? Kam no tā būs kāds labums? Droši vien ne Eiropas iedzīvotāju veselībai.
<SPEAKER ID="214" NAME="Sylvie Guillaume" LANGUAGE="FR">
Viltotas zāles tagad sasniedz 10 % no visā pasaulē tirgotās farmaceitiskās produkcijas, un Eiropa nekādā ziņā nav pasargāta no šīs sērgas. Tāpēc mani iepriecina tas, ka Parlaments šo tekstu apstiprināja, jo mēs, Parlamenta deputāti, esam cīnījušies, lai uzlabotu Eiropas Komisijas sākotnējo priekšlikumu, kurā farmācijas nozares konkurētspējai ir dota priekšroka pār Eiropas iedzīvotāju veselību un drošību. Tādējādi jaunajā tekstā ir ņemta vērā zāļu tirdzniecība tiešsaistē, kas visu mūsu labā ir vairāk jāregulē un jākontrolē.
<SPEAKER ID="215" NAME="Salvatore Iacolino" LANGUAGE="IT">
Es piekrītu Matias kundzes ziņojumā izteiktajam apgalvojumam, ka pacientiem ir jābūt pilnīgi pārliecinātiem par to zāļu kvalitāti, kuras viņi lieto. Pētījumi liecina, ka viltotu zāļu lietošana pacientiem ir tik bīstama, ka tā apdraud viņu dzīvību. Tāpēc ir pareizi uzskatīt viltošanu par noziedzīgu nodarījumu, kas prasa, lai Eiropas Savienība šajā jautājumā ieņem stingru nostāju.
<P>
Tāpēc es atbalstu jautājumus, kas minēti ziņojumā, proti, ka ir jābūt skaidrai definīcijai ne tikai attiecībā uz viltošanas apmēriem, bet arī uz dažādiem piegādes ķēdes dalībniekiem, lai noskaidrotu viņu lomu un atbildību, ka sankcijām jābūt tādām pašām kā tām, kuras piemēro narkotiku nelikumīgai tirdzniecībai, ka ir jāievieš lielāka pārredzamība un labāks regulējums zāļu tirdzniecībai ar interneta starpniecību, tādējādi dodot iespēju patērētājiem saskatīt atšķirību starp nelegāliem tirgotājiem un tiešsaistes aptiekām.
<P>
Šodien vairāk nekā jebkad aktīvai sadarbībai starp dažādu valstu un starptautiskām aģentūrām ir jābūt galvenajam faktoram efektīvākas sistēmas izveidē, lai apkarotu farmaceitiskus viltojumus. Tāda sistēma var nodrošināt pienācīgu uzraudzību ne tikai farmaceitiskiem viltojumiem Eiropas Savienībā, bet arī viltotajām zālēm, kuras eksportē uz trešām valstīm un kuru skaits turpina aizvien palielināties. Vadošajam principam visos gadījumos jābūt pacientu labklājībai.
<SPEAKER ID="216" NAME="Juozas Imbrasas" AFFILIATION="EFD">
rakstiski. - (LT) Es balsoju "par” šo ziņojumu, jo mums ir jāņem vērā Eiropas iedzīvotāju aizvien pieaugošās bažas par to medikamentu kvalitāti un drošumu, kurus viņi patērē. Ir aplēsts, ka 1 % no zālēm, kuras pašlaik pārdod Eiropas iedzīvotājiem legālās piegādes ķēdē, ir viltots. Citās pasaules daļās, iespējams, ir viltoti 30 % pārdošanā esošo zāļu. Aizvien vairāk inovatīvu un dzīvību glābjošu zāļu ir viltojumi. Ir labi zināms, ka internets ir viens no galvenajiem kanāliem, pa kuru viltotas zāles nonāk Eiropas tirgū. Ir aplēsts, ka medikamenti, kas nopērkami interneta vietnēs, kuras slēpj savu patieso adresi, vairāk nekā 50 % gadījumu ir viltoti. Cilvēkus, kas meklē lētākas zāles internetā, bieži apmāna krāpnieki, kuri pārdod viltotas zāles, kas satur veselībai bīstamas sastāvdaļas. Legālās piegādes ķēdē iekļūst daudz viltotu zāļu iepakojuma pārpakošanas laikā. Pārāk ilgi mēs esam vilcinājušies, nedodot pretsparu negodīgiem pārpakotājiem un krāpniekiem, kas kupli sazēluši interneta plašumos, un ļaujot, lai arvien lielāks skaits cilvēku, kas pērk zāles neuzticamās tīmekļa vietnēs, apdraud savu veselību vai pat dzīvību. Mani iepriecina noteiktās sankcijas viltotājiem, kā arī stingrākās pārbaudes. Reģistrētajām aptiekām valstīs, kurās zāļu tirdzniecība ar interneta starpniecību ir atļauta, būs jāiegūst īpaša licence, to tīmekļa vietnēs ir jābūt Eiropas logotipam, un tām jābūt iekļautām Eiropas datubāzē. Pacientiem ir jābūt pilnīgi pārliecinātiem, ka zāles ko tie lieto, ir patiešām tās zāles, kuras viņiem ir nepieciešamas. Mūsu galvenajam uzdevumam ir jābūt sabiedrības veselības aizsardzībai pret viltotām zālēm.
<SPEAKER ID="217" NAME="Peter Jahr" AFFILIATION="PPE">
rakstiski. - (DE) Es priecājos par to, ka Parlaments un Padome spēja vienoties par kompromisu viltotu zāļu jautājumā. Tas ir jo īpaši svarīgi, jo zāļu viltošana ir kļuvusi par ļoti nopietnu problēmu, kas tagad ietver arī preparātus dzīvības glābšanai. Ar pieņemtajiem pasākumiem mēs esam spēruši lielu soli pareizajā virzienā, izvairoties no pārmērīgas birokrātijas. Pirmkārt, ir jāievieš jaunas iepakojumu drošuma pazīmes un jāuzlabo izplatīšanas kanālu uzraudzība. Tādējādi mēs garantēsim pacientiem lielāku drošību, kas, ņemot vērā zāļu viltošanas lielos apjomus, bija steidzami vajadzīga, neuzveļot pārmērīgu slogu iesaistītajām pusēm.
<SPEAKER ID="218" NAME="Jaroslaw Kalinowski" LANGUAGE="PL">
Mēs lietojam zāles, lai atvieglotu sāpes, mazinātu slimību simptomus vai glābtu savu dzīvību. Bieži mēs par tām izdodam ievērojamas summas no saviem ienākumiem. Tāpēc negodīgi cilvēki, kuriem nav nekādu morāles principu, vilto medikamentus. Diemžēl dažreiz pacients šo zāļu lietošanas dēļ mirst. Tāpēc ir jāpastiprina piesardzības pasākumi attiecībā uz zāļu importu no trešām valstīm, līdz minimālam līmenim jāsamazina zāļu tirdzniecība ar interneta starpniecību, jāierosina kampaņa, lai palielinātu pacientu informētību par risku, ko rada nesertificētu viltotu zāļu lietošana, kā arī kampaņa, lai garantētu, ka cilvēki, kas pērk zāles, apzinās, ka apritē ir viltotas zāles. Es piekrītu referentei, ka prioritāte šajā gadījuma nav autortiesību aizsardzība. Vissvarīgākais aspekts ir cilvēku veselība un dzīvība, un mūsu pienākums ir darīt visu, kas ir mūsu spēkos, lai to aizsargātu.
<SPEAKER ID="219" NAME="Constance Le Grip" AFFILIATION="PPE">
rakstiski. - (FR) Es balsoju "par” direktīvu par viltotu zāļu apkarošanu. Ņemot vērā konfiscēto viltoto zāļu lielo skaitu Eiropas Savienībā (2008. gadā tika konfiscēti 34 miljoni viltotu tablešu), ir pienācis pēdējais laiks Eiropas Savienībai izveidot efektīvu zāļu izsekojamības sistēmu, lai garantētu tās teritorijā pieejamo zāļu avotus un kvalitāti. Tas ir vēl jo vairāk nepieciešams, ņemot vērā to, ka viltotas zāles apdraud eiropiešu veselību to vielu dēļ - reizēm toksisku vielu dēļ -, kuras tās, iespējams, satur. Šie jaunie pasākumi, kas ierosināti - elektronisks sērijas numurs uz recepšu zāļu iepakojuma, kas ļauj tās izsekot no ražotnes līdz pacientam, manipulācijas iespēju ierobežojumi zāļu pārpakošanas laikā un ražotāju un vairumtirgotāju inspicēšanas pastiprināšana - , ir konkrēti soļi, kas Eiropas iedzīvotājiem un pacientiem garantē augstāku drošības līmeni.
<P>
Visbeidzot, es vēlos uzsvērt panākto progresu šajā tekstā attiecībā uz zāļu tirdzniecību tiešsaistē. Ņemot vērā to, ka pēc aprēķiniem 50 % zāļu, kas tiek tirgotas ar interneta starpniecību, ir viltoti, šajā tekstā ir ierosināta kopīga logotipa ieviešana, kas ļaus identificēt legālās tiešsaistes aptiekas. Taču Eiropas iedzīvotājiem arī pašiem ir jāievēro piesardzība, iegādājoties zāles tiešsaistē.
<SPEAKER ID="220" NAME="Petru Constantin Luhan" AFFILIATION="PPE">
rakstiski. - (RO) Viltotas zāles apdraud visu farmācijas sistēmu Eiropā risku dēļ veselībai, kuriem tiek pakļauti šādu zāļu lietotāji, kā arī sabiedrības uzticības zuduma dēļ aptiekās pieejamo medikamentu kvalitātei. Viltotu zāļu skaits ES palielinās ārkārtīgi strauji. Tās potenciāli satur zemākas kvalitātes vai viltotas sastāvdaļas, vai tās vispār nesatur, vai arī satur nepareizas dozas. Lai gan atšķirībā no citiem reģioniem Eiropā šīs problēmas apjoms ir vēl joprojām samērā niecīgs, es balsoju "par” šo ziņojumu, jo pastāv vairāki faktori, kas rāda, ka mums steidzami ES līmenī jāveic vajadzīgie pasākumi. Jaunajā direktīvā būs noteiktas sankcijas viltotu zāļu ražotājiem, uzlabots drošības regulējums un pārbaudes sistēma, kuras mērķis ir novērst iespēju bīstamām zālēm nonākt Eiropas tirgū.
<P>
Cerības dod tas, ka Eiropas Parlaments ir veiksmīgi pievienojis Eiropas Komisijas priekšlikumam noteikumus par šādu produktu tirgošanu ar interneta starpniecību, kas ir galvenais viltotu zāļu iepludināšanas kanāls Eiropas tirgū.
<SPEAKER ID="221" NAME="Elżbieta Katarzyna Łukacijewska" LANGUAGE="PL">
Šīsdienas balsošanā es balsoju "par” Matias kundzes ziņojumu par viltotiem medikamentiem. Es uzskatu, ka šodien pieņemtais dokuments palīdzēs atrisināt pieaugošo viltotu zāļu problēmu un izveidot labi funkcionējošu Eiropas tirgus uzraudzības sistēmu, sākot ar ražotāju un beidzot ar pacientu. Es esmu pārliecināta, ka ir nepieciešama koordinācija starp dažādu valstu un starptautiskajām iestādēm un ka, pieņemot šo ziņojumu, mēs speram soli pretī šādas sadarbības stiprināšanai. Es uzskatu, ka viltotu zāļu problēma Eiropā ir nopietna un ka, pieņemot šo ziņojumu, Eiropas Parlaments sūta skaidru signālu Komisijai, ka tikai efektīva sadarbība un efektīvu sodu piemērošana spēs mazināt šādu praksi. Pateicos par uzmanību.
<SPEAKER ID="222" NAME="David Martin" AFFILIATION="S&amp;D">
rakstiski. - Viltotas zāles jaunattīstības valstīs jau ir plaši izplatītas - tajās 20-30 % tirdzniecībā esošo zāļu ir viltoti. Tagad viltotas zāles arvien vairāk izplatās ES. Tiek lēsts, ka aptuveni 1 % Eiropā tirgoto zāļu ir viltots. Ar šo jauno vienošanos, ko es vērtēju atzinīgi, tiks ieviestas drošuma pazīmes, piemēram, drošības plombas un sēriju numuri recepšu zālēm. Tas ļaus tās izsekot. Ģenēriskās zāles šajās prasībās tiks iekļautas tikai tad, ja pastāvēs īpašs risks, ka tās varētu tikt viltotas.
<SPEAKER ID="223" NAME="Jiří Maštálka" LANGUAGE="CS">
Šajā ziņojuma projektā tiek turpināts iepriekšējā Parlamenta sasaukumā labi iesāktais darbs. Komisijas priekšlikumā par spīti daudzajiem ieteikumiem nav sniegtas īpašas definīcijas. Šāda pieeja var novest pie nepilnīgas vai grūti īstenojamas pacientu aizsardzības, kuri lieto zāles. Tāpēc es atzinīgi vērtēju 120. g grozījumu, kas novērš Komisijas priekšlikuma neskaidrības. Īpaši lietderīga ir "viltotu zāļu” definīcija. Priekšlikuma teksts attiecībā uz "piegādes ķēdēm” arī ir lielisks, un, ja to pieņems, tas garantēs pacientu tiesības uz aizsardzību. Es uzskatu, ka 120. grozījuma 5. c apsvēruma īstenošana dos iespēju nodrošināt, lai atbilstība ES noteikumiem būtu obligāta, kā arī to uzraudzīt. Šis grozījums saskaņo ES noteikumus ar Eiropas Savienības Tiesas atzinumiem. Šajā jautājumā ierosinātais teksts ļauj dalībvalstīm brīvi izvēlēties lielāku patērētāju aizsardzību.
<SPEAKER ID="224" NAME="Jean-Luc Mélenchon" LANGUAGE="FR">
Parlamenta grozījumi nepieprasa, lai drošības sistēmas attiecina arī uz bezrecepšu zālēm, kaut gan arī tās apdraud cilvēku veselību. Tie nepieprasa arī, lai Eiropas Zāļu aģentūra nodrošina pilnīgu pārredzamību attiecībā uz pētījumiem un vienošanos starp tās ierēdņiem un farmaceitiskajiem uzņēmumiem. Tas tomēr ir vajadzīgs. To pierāda skandalozais gadījums ar benfluoreksu, ko Francijā pazīst kā mediatoru. Taču iesniegtie grozījumi ir solis pareizajā virzienā, jo īpaši tie, kas attiecas uz interneta vietņu oficiālu autentificēšanu un sankcijām. Tāpēc es balsoju "par” šo ziņojumu.
<SPEAKER ID="225" NAME="Nuno Melo" LANGUAGE="PT">
Tā kā šī ir ļoti svarīga problēma, kas apdraud sabiedrības veselību ES, es uzskatu, ka jaunu noteikumu ieviešana ir galvenais līdzeklis, lai aizsargātu pacientus no viltotām zālēm. Tāpēc 2010. gada 23. aprīlī es Eiropas Komisijai uzdevu jautājumu par kopēju projektu, kurā iesaistītas 27 dalībvalstis, ar nosaukumu "Medi-Fake”, kura rezultātā divu mēnešu laikā tika konfiscēti 34 miljoni tablešu.
<P>
Šā iemesla dēļ es esmu vienmēr atbalstījis stingrus pasākumus, lai apkarotu šādu situāciju, un tas ir veids, kā slēgt tirdzniecību, kas dažiem noziedzīgiem tīkliem nes peļņu EUR 45 miljardu apmērā. Tas izskaidro manu balsojumu.
<SPEAKER ID="226" NAME="Willy Meyer" AFFILIATION="GUE/NGL">
rakstiski. - (ES) Es balsoju "par” normatīvo rezolūciju par priekšlikumu Eiropas Parlamenta un Padomes direktīvai, ar ko groza Direktīvu 2001/83/EK attiecībā uz to, kā novērst, ka legālās piegādes ķēdē nonāk zāles, kas saistībā ar identitāti, ražošanas vēsturi un avotu ir viltotas, jo es uzskatu, ka tā veicinās pasākumus pret viltotām zālēm un to izplatīšanu un tādējādi uzlabos iedzīvotāju aizsardzību. Turklāt es uzskatu, ka pozitīvs fakts ir tas, ka Parlamenta nostāja aizstāv pārredzamību un tiesības uz informāciju kā līdzekli nelikumīgas rīcības novēršanai. Es uzskatu, ka svarīgi ir tas, ka tajā galvenā uzmanība ir pievērsta profilakses pasākumu uzlabošanai attiecībā uz viltotu zāļu piegādi ar interneta starpniecību. Es atbalstu vajadzību pastiprināt zāļu izplatīšanas ar interneta starpniecību tiesisku apkarošanu, jo vairākumā gadījumu viltotas zāles nonāk Eiropas tirgū tieši šādā veidā. Es balsoju "par” jauno tekstu, jo grozījumi, kurus ierosinājusi Komisija, to ievērojami uzlabo - tie pastiprina kontroles pasākumus, palielina pārredzamību, atvieglo piekļuvi informācijai un tāpēc garantē lielāku iedzīvotāju aizsardzību.
<SPEAKER ID="227" NAME="Louis Michel" LANGUAGE="FR">
Prezidents Žaks Širaks teica, ka visneciešamākā nevienlīdzība ir nevienlīdzība veselības aprūpes jomā. Tāpēc es balsoju "par” šo ziņojumu, kura centrā ir veselības jautājumi un tādējādi patērētāju aizsardzība. Viltotas zāles ir sērga, kam ilgi nav pievērsta nekāda uzmanība. Lai gan nepārprotams mērķis ir jaunattīstības valstis, jo legālo zāļu cenas bieži ir vairākumam cilvēku nesasniedzamas, turklāt to kontrole nav efektīva, ja tāda vispār ir, mēs redzam, ka arvien vairāk viltotu zāļu nonāk ES, jo īpaši ar interneta starpniecību. Tas rada arvien lielāku sabiedrības veselības un vispārēju drošības apdraudējumu visā pasaulē.
<P>
ES ir jāsaglabā modrība un jāīsteno enerģiska un mērķtiecīga politika pret šādu nepieņemamu korupciju. Pašlaik ir grūti noteikt šīs parādības ietekmi uz ekonomiku, jo zāļu ražošana ir kļuvusi lielā mērā rūpnieciska. Tā ir morāla un ētiska problēma, kas grauj uzticību veselības aprūpes sistēmām un mazina to iedarbību. Šā iemesla dēļ cīņā pret viltotām zālēm mums jāapelē pie politisko līderu sirdsapziņas. visā pasaulē.
<SPEAKER ID="228" NAME="Alexander Mirsky" AFFILIATION="S&amp;D">
rakstiski. - Es pilnā mērā atbalstu Marisa Matias ziņojumu. Taču es uzskatu, ka pasākumi, kas minēti ziņojumā, nav pietiekami. Ir jāizstrādā pasākumu pakete visām ES dalībvalstīm un jāuzliek tām atbildība par tās īstenošanu attiecībā uz viltotu zāļu izplatīšanu, atbalstīšanu, ražošanu un tirdzniecību. Šiem pasākumiem jāietver licences atņemšana viltotu zāļu piegādātājiem un izplatītājiem, maksimāli naudassodi un kriminālatbildība visiem, kas saistīti ar nelegālu darbību zāļu tirdzniecības jomā. Soda mēriem vainīgajiem ir jābūt tikpat lieliem, kā tiem, ko piemēro narkotisko vielu nelikumīgiem tirgotājiem. Tikai tādā veidā mēs varam pārtraukt viltotu produktu izplatīšanu un sagraut medikamentu "melno tirgu”.
<SPEAKER ID="229" NAME="Andreas Mölzer" AFFILIATION="NI">
rakstiski. - (DE) Cilvēku veselība ir mūsu sabiedrības vislielākā vērtība, un mums ir jāizvēlas piemēroti līdzekļi, lai veicinātu un uzturētu to. Aizvien lielāks skaits viltotu zāļu pakļauj aizvien vairāk pacientu arī Eiropā nenosakāmam riskam, kura sekas var būt tādas, ka viņi par to maksās ar savu dzīvību. Es balsoju "pret” šo ziņojumu, tāpēc ka ierosinātie pasākumi, jo īpaši importa kontrole, manuprāt, nav pietiekami.
<SPEAKER ID="230" NAME="Rolandas Paksas" AFFILIATION="EFD">
rakstiski. - (LT) Es balsoju "par” šo direktīvu, jo medikamentu viltošana ir nopietna problēma visā ES, un mums tāpēc ir jāveic radikāli pasākumi, lai novērstu to, ka viltotas zāles, kam var būt kaitīga ietekme uz cilvēku veselību vai pat dzīvību, nonāk mūsu tirgū. Mums ir jāgarantē, ka tikai drošas un efektīvas zāles nonāk pie patērētājiem, un mums ir jāgādā, lai noziedzīgas bandas negūst peļņu no viltotām zālēm. Mums ir jāpieliek visas pūles, lai nodrošinātu, ka ES spēkā stājas stingra recepšu zāļu marķēšanas sistēma, ietverot drošuma marķējumu, kurā norādīts ražotājs un piegādātājs. Es uzskatu, ka zāļu viltotājiem ir jāpiemēro stingrāks sods un ka visos ES zāļu piegādes ķēdes posmos ir jādarbojas efektīviem kontroles mehānismiem. Īpaša uzmanība un drošības pasākumi jāievieš zāļu tirdzniecībā ar interneta starpniecību, nosakot stingru licencēšanu, uzraudzību un kontroles sistēmas. Ikvienai dalībvalstij ir jāveic visi nepieciešamie pasākumi, lai nodrošinātu efektīvu tādas sistēmas darbību, kas brīdina sabiedrību par zemas kvalitātes zāļu bīstamiem viltojumiem un pat dod iespēju izņemt šādas zāles no tirgus.
<SPEAKER ID="231" NAME="Maria do Céu Patrão Neves" AFFILIATION="PPE">
rakstiski. - (PT) Šis ziņojums balstās uz Komisijas priekšlikumu, kura mērķis ir novērst, ka viltotas zāles nonāk piegādes ķēdē, un vērst uzmanību uz jautājumu, kas izraisa aizvien lielākas eiropiešu bažas - jautājumu par to zāļu kvalitāti un drošumu, kuras tie lieto. Mums ir jāuzsver šā priekšlikuma pozitīvais efekts, jo tas ir izraisījis debates par būtiski svarīgu jautājumu, kura galvenais mērķis ir apkarot viltotus medikamentus. Faktiski zāļu viltošana ir noziegums, kas laupa pacientiem vajadzīgo ārstēšanu un bojā viņu veselību, iespējams, pat izsaucot nāvi. Kā referente ir pamatoti norādījusi, direktīvas galvenais mērķis ir sabiedrības veselības aizsardzība. Šim mērķim ir jābūt atspoguļotam direktīvas tiesiskajā pamatā. Man svarīgs šķiet arī uzdevums aizsargāt zāļu izplatīšanas tīklu, nosakot skaidras un precīzas definīcijas ne tikai attiecībā uz direktīvas piemērošanas jomu, bet arī uz dažādo pušu lomu un atbildību, kas iesaistītas apgādes ķēdē - mazumtirgotājiem, izplatītājiem un starpniekiem. Es balsoju "par” šo rezolūciju, jo es uzskatu, ka ir svarīgi sekmēt likumdošanas pasākumu šajā jautājumā, lai novērstu aizvien lielāko veselības apdraudējumu un uzlabotu pacientu drošību.
<SPEAKER ID="232" NAME="Rovana Plumb" AFFILIATION="S&amp;D">
rakstiski. - ES ir vērojams uztraucošs tādu medikamentu skaita pieaugums, kuru identitāte, ražošanas vēsture un avoti ir viltoti. Direktīva ievieš obligātas drošuma pazīmes visām recepšu zālēm un agrīnās brīdināšanas sistēmu - saskaņotas drošuma pazīmes, lai identificētu un pārbaudītu ikviena iepakojuma autentiskumu un sniegtu pierādījumus manipulācijām ar recepšu zālēm (pēc riska novērtējuma ir iespējama konkrētu zāļu izņemšana no apgrozības) - bezrecepšu zālēm nav paredzētas drošuma pazīmes, ja vien riska novērtējums nenorāda uz viltojuma risku un tāpēc sabiedrības veselības apdraudējumu - ; izsekojamību - drošuma pazīmēm būs identifikācijas numurs (piemēram, sērijas numurs), kas ļaus pārbaudīt produkta un atsevišķu iepakojumu autentiskumu visā piegādes ķēdē līdz pat aptiekas līmenim, turklāt dalībvalstīm būs jāizveido attiecīgas sistēmas, lai novērstu to, ka zāles, par kurām ir aizdomas, ka tās varētu būt viltotas, nonāk pie pacientiem; tirdzniecībā ar interneta starpniecību - noteikumus par zāļu piegādi sabiedrībai nosaka dalībvalstis; palielinātu pārredzamību attiecībā uz vairumtirdzniecības izplatītājiem; ir jāpiemēro sodi par dalībvalstu noteikumu pārkāpumiem.
<SPEAKER ID="233" NAME="Frédérique Ries" LANGUAGE="FR">
Pēc to produktu viltojumiem, kas marķēti ar zīmolu, un cigaretēm viltošana izplatījusies medikamentu tirgū, un septiņi miljoni zāļu, kuras katru gadu konfiscē, veido aptuveni 5 % no visiem viltojumiem. Eiropas tiesu un muitas iestādēm tie rada milzīgas problēmas - tām ir jāizseko viltojumu avoti un jāierobežo nelegālā tirdzniecība, kas apdraud miljoniem cilvēku dzīvību visā pasaulē. Tāpēc es atzinīgi vērtēju starp Parlamentu un Padomi panākto vienošanos izstrādāt kopīgu tiesisko regulējumu 27 dalībvalstīm, lai ierobežotu viltotu zāļu risku. Starp galvenajiem panākumiem es gribu minēt atbildības noteikšanas principa attiecināšanu uz visiem ķēdes dalībniekiem - ražotājiem, atļauju turētājiem, vairumtirdzniecības izplatītājiem, starpniekiem utt.; obligātu drošuma pazīmes lietošanu (sērijas numuru vai plombu) uz recepšu zāļu iepakojuma; stingrāku noteikumu ieviešanu inspekcijām, kuras tiek veiktas sadarbībā ar Eiropas Zāļu aģentūru, un to struktūru saraksta izstrādi, kam tiek piešķirta produktu tālpārdošanas atļauja.
<P>
Noslēgumā vēlos teikt, ka šis ir svarīgs tiesību akts. Taču ir vajadzīga ciešāka starptautiska sadarbība un kiberkontrole, lai iznīdētu viltotu Viagru, novājēšanas līdzekļus, dermatoloģiskus krēmus utt., kas ir pieejami ar vienu peles klikšķi.
<SPEAKER ID="234" NAME="Crescenzio Rivellini" LANGUAGE="IT">
Es vēlos apsveikt Matias kundzi par teicami veikto darbu. Viltotas zāles ir "klusie slepkavas” pat tad, ja tām nav ārstējoša efekta, jo tās satur toksiskas vielas, kas var kaitēt tiem, kuri tās lieto, vai pat tos nogalināt. Pamatlikuma trūkums veicina viltošanu, kas uzskatāma par organizētu noziedzību.
<P>
Mēs esam pieredzējuši nesamērīgu šīs noziedzīgās rīcības pieaugumu, kopš 2005. gada par 400 % palielinoties viltotu zāļu konfiskācijai. Tiek lēsts, ka 1 % zāļu, kas šodien tiek pārdotas Eiropas iedzīvotājiem legālās piegādes ķēdē, ir viltots un ka šī proporcija palielinās. Citās pasaules daļās vairāk nekā 30 % tirdzniecībā esošo zāļu, iespējams, ir viltoti. Turklāt tiek viltots aizvien vairāk inovatīvu zāļu un zāļu dzīvības glābšanai.
<P>
Mēs šodien esam apstiprinājuši jaunu tiesību aktu, lai novērstu viltotu zāļu nonākšanu legālās piegādes ķēdē un aizsargātu pacientu drošību. Tiesību akts attiecas arī uz zāļu tirdzniecību ar interneta starpniecību un ievieš jaunas drošuma pazīmes un izsekojamības pasākumus, kā arī sankcijas viltotājiem, lai novērstu viltotu zāļu tirgošanu Eiropas Savienības iedzīvotājiem.
<SPEAKER ID="235" NAME="Raül Romeva i Rueda" AFFILIATION="Verts/ALE">
rakstiski. - Lai spētu labāk aizsargāt zāļu izplatīšanas tīklu, ir svarīgi ne tikai definēt tiesību akta darbības jomas, bet arī noteikt dažādos piegādes ķēdes dalībniekus. Kas ir viltotas zāles? Kas ir aktīva sastāvdaļa vai palīgviela? Komisijas priekšlikums nesniedz vajadzīgo skaidrību. Tas pats ir sakāms par dažādu piegādes ķēdes dalībnieku definīciju, kā arī to nozīmes un atbildības noskaidrošanu. Ir svarīgi noteikt atšķirību starp tiem dalībniekiem, kas ir oficiāli atzīti un kuru atbildība ir noteikta, un tiem, kas nepieder pie šīs kategorijas, lai gan arī viņiem ir jāievēro atbildība, kas noteikta piegādes ķēdes dalībniekiem.
<P>
Tāpēc ir svarīgi noteikt atšķirību starp tirgotājiem un starpniekiem, kā arī noskaidrot viņu lomu un atbildību. Tas pats attiecas uz citiem dalībniekiem, piemēram, uz zāļu pārvadātājiem vai paralēlajiem tirgotājiem. Direktīvai ir jānovērš neskaidrība, un tā nedrīkst atstāt "pelēkās” zonas. Tai ir skaidri jānosaka, kādi dalībnieki drīkst darboties šajā jomā un ar kādiem noteikumiem tie drīkst darboties. Skaidrākas definīcijas vienkāršos direktīvas īstenošanu.
<SPEAKER ID="236" NAME="Daciana Octavia Sârbu" AFFILIATION="S&amp;D">
rakstiski. - Pēdējos gados iespējas tirgot viltotas zāles ir strauji palielinājušās. Aizvien lielākais risks, ka šīs zāles nonāks piegādes ķēdē, nozīmē, ka steidzami jāatjaunina tiesību akti. Jo īpaši sarežģīts ir regulējums tirdzniecībai ar interneta starpniecību, un to var efektīvi risināt tikai starptautiskā līmenī. Komisijas priekšlikumā šis jautājums nebija skarts, un Vides, sabiedrības veselības un pārtikas nekaitīguma komitejas darbs ir to ievērojami uzlabojis, un tā rezultāta tika pievienotas svarīgas garantijas patērētājiem, kas iegādājas zāles tiešsaistē. Taču interneta specifika neļauj pilnīgi novērst risku. Patērētāju informētība par šo risku ir jāpalielina, un tāpēc es atzinīgi vērtēju sabiedrības izpratnes veicināšanas kampaņu iekļaušanu direktīvā, par ko tika panākta kompromisa vienošanās. Komisijai ir unikāla izdevība koordinēt sabiedrības izglītošanas kampaņas, un tai ir jānodrošina, ka dalībvalstis pilda savus pienākumus šajā jautājumā.
<SPEAKER ID="237" NAME="Bart Staes" AFFILIATION="Verts/ALE">
rakstiski. - (NL) ES notiek satraucoša viltotu zāļu izplatīšanās. Tām var būt zema kvalitāte, tās var saturēt viltotas vai neprecīzi dozētas vielas, gan aktīvas, gan neaktīvas, vai nesaturēt nekādu aktīvu vielu un tādējādi radīt nopietnu pacienta apdraudējumu. Zāļu nozarei bezdarbība šīs parādības apkarošanā tieši vai netieši izmaksā vairāk nekā EUR 10 miljardus. Kopā ar Zaļo un Eiropas Brīvās apvienības grupu Eiropas Parlamentā es atbalstu šo vienošanos. Tā dod iespēju uzlabot pašreizējos noteikumus un ieviest drošuma pazīmes, kas garantē zāļu identifikāciju, autentificēšanu un izsekojamību, kā arī regulēt zāļu tirgošanu ar interneta starpniecību, kas ir viens no galvenajiem ceļiem, pa kuriem viltotas zāles nonāk Eiropas tirgū. Tiek lēsts, ka vairāk nekā 50 % zāļu, kas iegādātas internetā no vietnēm, kuru faktiskā fiziskā adrese nav precizēta, ir viltotas.
<P>
Tāpēc mums ir jānošķir legāla zāļu pasūtīšana pa pastu vai no interneta aptiekām no nelegālās zāļu izplatīšanas ķēdes, kas ietver nekontrolētu tirgošanos ar interneta starpniecību. Legālas aptiekas, kas nosūta zāles pa pastu, ir jāpievieno legāli reģistrētai aptiekai, un mums ir jānodrošina, lai legālās aptiekas, kas zāles nosūta pa pastu, ievērotu visas likumīgas prasības, kas attiecas uz aptiekām dalībvalstīs, kur tās ir likumīgi reģistrētas.
<SPEAKER ID="238" NAME="Catherine Stihler" AFFILIATION="S&amp;D">
rakstiski. - Es balsoju "par” šo ziņojumu, kura mērķis ir novērst viltotu zāļu nonākšanu legālās piegādes ķēdē, pastiprinot saskaņotību, uzlabojot izsekojamību un piemērojot atturošas un efektīvas sankcijas. Ja runa ir par zālēm, pacientu drošībai jābūt prioritātei.
<SPEAKER ID="239" NAME="Thomas Ulmer" AFFILIATION="PPE">
rakstiski. - (DE) Es balsoju "par” šo ziņojumu, jo tas nodrošina jaunu pamatu viltotu zāļu apkarošanai. Ir notikusi pakāpeniska pāreja no zālēm, kuras ir viegli viltot, uz zālēm drošā iepakojumā. Zāļu tirdzniecību kavē izmeklēšanas un nosacīšanas procedūra. Patērētājiem tiek sniegta lielāka aizsardzība. Izmaksas nozarei nav pārāk lielas.
<SPEAKER ID="240" NAME="Viktor Uspaskich" AFFILIATION="ALDE">
rakstiski. - (LT) Dāmas un kungi! Viltotu zāļu skaits, kas nonāk ES, palielinās šausmīgā ātrumā. Tas jo īpaši uztrauc tādas valstis kā Lietuva, kas veido ES austrumu robežu. Austrumeiropa ir galvenais viltotu zāļu tirdzniecības ceļš, kurā apgrozīti tiek miljoni. Tā ir vislielākā problēma - Komisija ir aprēķinājusi, ka viltotu zāļu iepakojumu skaits, kas Eiropā katru gadu tiek tirgots legālās piegādes ķēdē, varētu būt EUR 1,5 miljardi. Vēl lielāku uztraukumu izraisa tas, ka viltotu zāļu apjoms ir palielinājies par 20 %. Viltotas zāles ir "klusie slepkavas”. Cilvēki, kas tās izplata, ir bīstami noziedznieki, un ir par tādiem uzskatāmi. Sodiem par zāļu viltošanu ir jābūt tādiem pašiem kā par nelikumīgu narkotisku vielu tirdzniecību. Lai tos piemērotu, būs vajadzīga uzlabota koordinācija starp dažādu valstu un starptautiskajām iestādēm. Mums ir stingri jāaizliedz tirdzniecība ar viltotām zālēm tiešsaistē, jo internets ir viens no galvenajiem ceļiem, pa kuriem viltotas zāles nonāk Eiropas tirgū. Saskaņā ar Pasaules Veselības organizācijas datiem 50 % tiešsaistē pārdoto zāļu ir viltoti. Es uzskatu, ka mūsu prioritātei ir jābūt sabiedrības brīdināšanai par risku, ko rada zāļu iegāde tiešsaistē.
<SPEAKER ID="241" NAME="Jaroslaw Leszek Walesa" AFFILIATION="PPE">
rakstiski. - (PL) Es balsoju "par” Eiropas Parlamenta normatīvās rezolūcijas priekšlikumu Eiropas Parlamenta un Padomes direktīvai, ar ko groza Direktīvu 2001/83/EK attiecībā uz to, kā novērst, ka legālās piegādes ķēdē nonāk zāles, kas saistībā ar identitāti, ražošanas vēsturi un avotu ir viltotas. Nav šaubu, ka viltotu zāļu nonākšana oficiālajos izplatīšanas tīklos apdraud visu Eiropas farmācijas sistēmu, jo tā grauj iedzīvotāju uzticību aptiekā vai citās legālās tirdzniecības vietās pirkto zāļu kvalitātei.
<P>
Manuprāt, visuztraucošākais aspekts ir riska profila maiņa. Līdz šim viltotas tika galvenokārt "dzīves stila” zāles, bet pašlaik krasi ir palielinājies to zāļu skaits, kas paredzētas dzīvības glābšanai. Tāpēc ir svarīgi izstrādāt skaidru un nepārprotamu "viltotu zāļu” definīciju, kā arī definēt visas struktūras zāļu izplatīšanas ķēdē - tirgotājus un aģentus, kam jādarbojas, pamatojoties uz atļaujām, un jāievēro labas ražošanas prakses noteikumi, kā to dara oficiālie ražotāji un izplatītāji. Ņemot vērā iepriekš teikto, es uzskatu, ka mums par prioritāti jāizvēlas atbalsts pasākumiem, kuru mērķis ir mazināt šo problēmu.
<SPEAKER ID="243" NAME="Luís Paulo Alves" AFFILIATION="S&amp;D">
rakstiski. - (PT) Es balsoju par šo rezolūcijas priekšlikumu tikai Komisijas stingrās apņemšanās dēļ uzlabot pašlaik izmantotās finanšu sistēmas, lai nodrošinātu, ka mazie un vidējie uzņēmumi (MVU) varētu labāk piekļūt kapitālam, lai finansētu savu izaugsmi un inovācijas politiku. Svarīgi ir pašreizējās ekonomikas krīzes kontekstā likvidēt birokratizācijas ietekmi pašreizējās ES atbalsta sistēmās. Neskatoties uz rezolūcijā ierosinātajiem pasākumiem, es vēlētos pievērst Komisijas uzmanību nepieciešamībai panākt progresu attiecībā uz tālejošāku pasākumu - "Mazās uzņēmējdarbības aktu” - plānošanas periodam pēc 2013. gada. Ir jāatceras, ka pašreizējā situācijā ir svarīgāk nekā jebkad, lai MVU saņemtu stingru institucionālu un finansiālu atbalstu, jo tie ir Eiropas ekonomikas pamatā un tiem izdosies attīstīties tikai tad, ja būs atbilstīgi un ilgtspējīgi finanšu instrumenti.
<SPEAKER ID="244" NAME="Laima Liucija Andrikien" LANGUAGE="LT">
Es balsoju par šo svarīgo rezolūcijas priekšlikumu par nākamajā plānošanas periodā mazo un vidējo uzņēmumu (MVU) finansiālajam atbalstam paredzēto ES instrumentu pārskatīšanas praktiskajiem aspektiem. Maziem un vidējiem uzņēmumiem (MVU), kuru skaits ES sasniedz 23 miljonus, kuri veido aptuveni 99 % no visiem uzņēmumiem un nodrošina 100 miljonus darba vietu, ir būtiska loma ekonomikas izaugsmes, sociālās kohēzijas un darbavietu izveides veicināšanā, un tie ir nozīmīgs jauninājumu avots, kā arī sniedz svarīgu ieguldījumu nodarbinātības līmeņa noturēšanā un palielināšanā. Tomēr MVU ierobežotās iespējas piekļūt finansēm ir būtisks šķērslis to izveidei un izaugsmei, jo īpaši saskaroties ar pašreizējo finanšu un ekonomikas krīzi. Tāpēc es piekrītu rezolūcijā paustajam aicinājumam ievērojami palielināt inovatīvu finanšu instrumentu finansējumu no ES budžeta, lai gādātu par MVU finansēšanas vajadzībām, un ņemt vērā stratēģiju "Eiropa 2020”. Tomēr ir jāatzīmē, ka pašreizējie ES finanšu noteikumi par Eiropas fondu un programmu izmantošanu ir pārmērīgi sarežģīti, un laiks un nauda, kas patērēti, lai panāktu atbilstību šiem noteikumiem, ir pilnīgi nesamērīgi ar finansējuma gala saņēmēja ieguvumiem. Tādēļ es piekrītu aicinājumam Komisijai ierosināt vienkāršākus un lētākus noteikumus un pamatnostādnes, jo īpaši programmās, kuras paredzētas MVU maza apjoma finansēšanai.
<SPEAKER ID="245" NAME="Roberta Angelilli" LANGUAGE="IT">
Pagājušā gada oktobrī Eiropas Komisija pieņēma politikas dokumentu "Integrēta rūpniecības politika globalizācijas laikmetam”, kas ietver vairākas īpašas iniciatīvas, ar kurām paredzēts radīt spēcīgu stimulu Eiropas rūpniecības politikai.
<P>
Kā vakar Parlamentā norādīja komisārs Tajani, MVU ir ekonomikas attīstības "spēka avots”. Katra ceturtā darbavieta ir atkarīga no rūpniecības nozares - tāpat arī mūsu konkurētspēja pasaulē, inovācijas un pētniecība. Lai likvidētu birokrātiskos šķēršļus un vienkāršotu noteikumus, ir vajadzīga Eiropas un valstu iestāžu, banku un MVU apņemšanās un koordinācija. Pēdējos mēnešos ir sperti daudzi soļi uz priekšu, pieņemot Kavētu maksājumu direktīvu, noteikumus par preču zīmju un produktu aizsardzību, videi draudzīgas ekonomikas attīstības iespējas un jaunas politikas jomas, kurās uzmanība pievērsta tūrismam, taču vēl daudz vairāk ir jāpadara.
<P>
Daudzi uzņēmumi ES ir atkarīgi no ES finansējuma un stimuliem, tādēļ ir jāgarantē un jāuzlabo kredītu pieejamība. Patiesībā tas ir prioritārs mērķis, un es ceru, ka tas tiks visaptverošā veidā risināts Mazās uzņēmējdarbības akta pārskatā, ar kuru 23.februārī Romā publiski iepazīstinās pats komisārs Tajani.
<SPEAKER ID="246" NAME="Zigmantas Balčytis" AFFILIATION="S&amp;D">
rakstiski. - (LT) Es balsoju par šo rezolūcijas projektu. Mazie un vidējie uzņēmumi (MVU) ES veido aptuveni 99 % no visiem uzņēmumiem un nodrošina vairāk nekā 100 miljonus darba vietu. Tiem ir būtiska nozīme ekonomikas izaugsmes, sociālās kohēzijas un darbavietu izveides veicināšanā. MVU ierobežotās iespējas piekļūt finansējumam ir būtisks šķērslis to izaugsmei, un pašreizējā finanšu un ekonomikas krīze ir vēl vairāk ierobežojusi to piekļuves iespējas finansējumam. Banku nozare pieprasa lielākas garantijas un augstākas riska prēmijas. Es uzskatu, ka kredītu un aizdevumu garantiju shēmu pieejamībai ir izšķirīga nozīme, lai nodrošinātu šīs nozares dzīvotspēju, izaugsmi un darbavietu radīšanas potenciālu. Liela uzmanība jāpievērš Eiropas Investīciju bankas MVU aizdevumiem, jo tiem 2008. gadā tika piešķirti EUR 15 miljardi, taču pētījumi liecina, ka tikai neliela daļa šīs naudas nonāca pie MVU, jo bankas, kuras dalībvalstīs pārvalda aizdevumus, ierobežoja banku kredītu izsniegšanu. Es uzskatu, ka Eiropas Komisijai ir jāveic nepieciešamie pasākumi, lai nodrošinātu, ka piešķirtais finansējums nonāk pie MVU, nodrošinot šīs ļoti svarīgās nozares dzīvotspēju un izaugsmi.
<SPEAKER ID="247" NAME="George Becali" LANGUAGE="RO">
Man iespaidīgs šķiet MVU skaits Eiropas Savienībā - 23 miljoni - un to radīto darbavietu skaits - 100 miljoni. Šie skaitļi nepārprotami liecina, ka mums ir jānostiprina šīs nozares finansēšanas sistēma. Tomēr Eiropas finansēšanas sistēma ir reizē daudzveidīga un sarežģīta. Es piekrītu šā priekšlikuma iniciatoriem, ka šai sistēmai 2014.-2020. gada finanšu periodā ir jābūt pēc iespējas saskaņotākai. Es atbalstu iniciatoru ideju lūgt Komisijai mudināt dalībvalstis veikt vajadzīgās reformas. Šie MVU sastopas vienotajā tirgū, taču savu valstu līmenī saņem atšķirīgu atbalsta līmeni. Es arī ticu visu MVU paredzēto ES finanšu instrumentu vienota kontaktpunkta priekšrocībām kā risinājumam, lai valsts atbalsta sistēmas līdzsvarotu ar Eiropas sistēmām.
<SPEAKER ID="247" NAME="Mara Bizzotto" LANGUAGE="IT">
Nodarbinātības krīze ir vairāk nekā pietiekams iemesls, lai pieņemtu tekstu, kura aicinājumā piemērot subsidiaritātes principu pensiju jomā beidzot tiek atzīts tas, ka sociālās Eiropas atjaunošanā valdībām ir jābūt galvenajiem dalībniekiem. Reālas pārmaiņas atjaunošanas virzienā radītu tikai drosmīgs lēmums par labu iedzīvotājiem tuvai demokrātijai, kuras pamatā ir nodarbinātības reformas, kas darbu padara saistošāku, un algu izrakstu federālismu, kurā tiek ņemtas vērā atšķirīgas dzīves izmaksas katrā Eiropas reģionā, attiecībā pret kurām tiek pielāgotas gan algas, gan pensijas. Es vēlētos norādīt uz MVU galveno nozīmi šajā procesā. Eiropā ir daudz MVU, un tas nozīmē, ka tie var radīt darbavietas un ilgtspēju. Darbaspēku izmaksu samazināšana, piemērojot mazākus nodokļus, un iespēju nodrošināšana mazajiem uzņēmumiem strādāt un ieguldīt reģionā ir būtiski pasākumi, lai nodrošinātu iemaksu izlīdzināšanu vecākajām paaudzēm un drošu nākotni un dzīves kvalitāti jaunajām.
<SPEAKER ID="248" NAME="Vilija Blinkevičiūt" AFFILIATION="S&amp;D">
rakstiski. - (LT) Jāatzīmē, ka ārējā finansējuma ziņā daudzi mazie un vidējie uzņēmumi (MVU) joprojām galvenokārt paļausies uz kredītiem un aizdevumiem. Mums ir jāpievērš uzmanība tam, ka banku nozare, kas aizvien jutīgāk attiecas pret risku un kapitālu, pieprasa lielākas garantijas un augstākas riska prēmijas, kas šajā ļoti lielajā ekonomikas sektorā izraisa finansējuma trūkumu un uzņēmējdarbības un nodarbinātības iespēju neizmantošanu. Ņemot to vērā, es uzskatu, ka kredītu un aizdevumu garantiju shēmām ir izšķirīga nozīme izaugsmes un darba vietu potenciāla izmantošanā, ko sniedz MVU. Tāpēc ir jāizmanto esošās programmas nacionālā un ES līmenī. Ir ļoti svarīgi turpināt garantijas instrumentu īstenošanu saskaņā ar Konkurētspējas un inovāciju pamatprogrammu (CIP), Septītās pamatprogrammas Riska dalīšanas finanšu mehānismu (RSFF) un struktūrfondiem (JEREMIE). To atbilstīgu īstenošanu pašlaik kavē pārlieku sarežģītās administratīvās procedūras, tāpēc Komisijai ir jāatvieglo struktūrfondu izmantošanu saistībā ar MVU finansēšanas instrumentiem, īpaši, lai finansētu apgrozības fondus garantijas shēmām, vienlaikus izvairoties no tādu struktūru radīšanas, kuras dublētu pastāvošās shēmas.
<SPEAKER ID="249" NAME="Jan Březina" LANGUAGE="CS">
Ņemot vērā, ka ārējā finansējuma ziņā daudzi mazie un vidējie uzņēmumi (MVU) paļaujas uz kredītiem un aizdevumiem, ir jāizveido kredītu un aizdevumu garantiju shēmas un jāpalielina Eiropas Investīciju bankas nozīme šajā nozarē. Komisijai arī vajadzētu izdarīt spiedienu, lai likvidētu šķēršļus Eiropas riska kapitāla un obligāciju tirgu attīstībā, un vajadzētu paplašināt riska sadales iespējas ieguldījumiem pašu kapitālā. Pastāv saistīta nepieciešamība palielināt informētību par riskiem, kas saistīti ar daudzām valsts nodokļu un atbalsta sistēmām, kuras sniedz stiprus stimulus aizņēmuma finansēšanai, bet liek šķēršļus finansējumam no pašu kapitāla. Es uzskatu, ka nopietna problēma ir ES finanšu noteikumu un Eiropas finanšu instrumentu vadlīniju sarežģītība, jo īpaši gadījumos, kad Eiropas fondi un programmas tiek izmantoti atsevišķu uzņēmumu atbalstam, piešķirot relatīvi nelielu finansējuma apjomu. Laiks un nauda, kas patērēti, lai panāktu atbilstību šiem noteikumiem, ir pilnīgi nesamērīgi ar finansējuma gala saņēmēja ieguvumiem. Problemātiska ir arī MVU atbalsta programmu sadrumstalotība. Komisijai vajadzētu panākt labāku saskaņu starp CIP, FP7 un JEREMIE programmām un izveidot vienas pieturas aģentūru, kur MVU varētu iegūt skaidru un visaptverošu informāciju par to, kā izmantot šos instrumentus.
<SPEAKER ID="250" NAME="Maria Da Graça Carvalho" AFFILIATION="PPE">
rakstiski. - (PT) 23 miljoniem mazo un vidējo uzņēmumu (MVU) Eiropas Savienībā ir būtiska nozīme attiecībā uz ekonomikas izaugsmi, sociālo kohēziju un darbavietu radīšanu. Es uzskatu, ka ir nožēlojami, ka MVU piekļuve finansēm ir ierobežota, un ka to pasliktina pašreizējā finanšu un ekonomikas krīze. Ir ļoti svarīgi, lai būtu pieejamas kredītlīnijas un garantiju sistēmas, lai varētu izmantot MVU sniegto izaugsmes un nodarbinātības potenciālu. Es atzinīgi vērtēju "Progresa” - jauna mikrofinansēšanas instrumenta darbavietu radīšanai - izveidi. Es atbalstu garantiju instrumentu īstenošanu saskaņā ar Konkurētspējas un inovāciju pamatprogrammu, Septītās pamatprogrammas Riska dalīšanas finanšu mehānismu un struktūrfondiem, kā arī iniciatīvu par Vienoto rīcību mikrofinansēšanas iestāžu atbalstam Eiropā. Tomēr es aicinu Komisiju attiecībā uz MVU finansēšanas sistēmām padarīt struktūrfondu izmantošanu vienkāršāku un elastīgāku. Es arī aicinu palielināt finansējumu ES budžetā inovatīviem finanšu instrumentiem, lai izstrādātu vienkāršākus un lētākus noteikumus un pamatnostādnes.
<SPEAKER ID="251" NAME="Vasilica Viorica Dăncilă" AFFILIATION="S&amp;D">
rakstiski. - (RO) Es uzskatu, ka ir jāuzlabo Eiropas Komisijas īpašās Eiropas MVU paredzētās stratēģijas, pasākumi un rīcības plāni. Es atbalstu jauna Eiropas instrumenta izveidi, lai nodrošinātu mikrofinansējumu darbavietu radīšanai un uzlabotu noteikumus un MVU piekļuvi vienotajam tirgum un finansējumam.
<SPEAKER ID="252" NAME="Christine De Veyrac" LANGUAGE="FR">
Tā kā MVU Eiropā nodrošina aptuveni 100 miljonus darbavietu, tie ir Eiropas ekonomikas pamats. Tomēr tikai 2 % šo uzņēmumu var piekļūt ES finansējumam. Tādēļ es balsoju par šo Eiropas Parlamenta pieņemto rezolūcijas priekšlikumu, kurā jo īpaši aicināts pievērst sevišķu uzmanību MVU nākamajā ES plānošanas periodā (2014-2020), izmantojot inovatīvus finanšu instrumentus. Es atzinīgi vērtēju Parlamenta skaidri pausto vēstījumu Komisijai un Padomei - tajā tās tiek aicinātas likvidēt administratīvos šķēršļus, kurus ir īpaši sarežģīti pārvarēt maziem uzņēmumiem un kuri neļauj tiem piekļūt ES finansējumam un atbalsta programmām.
<SPEAKER ID="253" NAME="Diane Dodds" AFFILIATION="NI">
rakstiski. - Maziem un vidējiem uzņēmumiem būs svarīga nozīme, lai no jauna nostiprinātu ekonomiku visā Eiropā, kura pašlaik piedzīvo ekonomikas samazināšanos vai labākajā gadījumā - nelielu ekonomikas izaugsmi. Manā vēlēšanu apgabalā Ziemeļīrijā 98 % visu uzņēmumu var klasificēt kā MVU. Ir ļoti svarīgi, lai MVU tiktu piešķirts pēc iespējas lielāks atbalsts, lai tie varētu veikt savu uzdevumu ekonomikas atveseļošanā, taču ar ko tie pašlaik saskaras? Tie saskaras ar banku spiedienu attiecībā uz pašreizējiem kredītiem un turpmākiem kredītiem, kas tiem ir nepieciešami, lai pastāvētu. Tāpēc ES jāmeklē veidi, kā mudināt bankas aizdot, vienlaikus nodrošinot, lai būtu pieejami ES ieviesti mehānismi MVU atbalstam.
<P>
Pašreizējās programmas ir jāracionalizē un jāvienkāršo, atvieglojot pieteikšanos un piekļūšanu. Daudzi MVU, kuru darbaspēks ir ierobežots un kurus jau noslogo milzīga ES birokrātija, vienkārši nespēj vai tiem nepietiek laika piedalīties pašreizējās pieteikuma procedūrās. Dažas no tām pat nav izstrādātas tā, lai ņemtu vērā uzņēmumus, kam reāli vajadzīgs atbalsts. Ieviestās programmas var palīdzēt, taču šai palīdzībai jābūt vieglāk iegūstamai.
<SPEAKER ID="254" NAME="Edite Estrela" AFFILIATION="S&amp;D">
rakstiski. - (PT) Es balsoju par šo rezolūcijas projektu, jo es atbalstu to, ka jāmaina veids, kādā mazie un vidējie uzņēmumi piekļūst Eiropas finansēm, kas ir svarīgs līdzeklis to izveidei un izaugsmei, paturot prātā pašreizējās finanšu un ekonomikas krīzes ietekmi, kura ir saasinājusi šo uzņēmumu piekļuves problēmu publiskajām un privātajām finansēm.
<SPEAKER ID="255" NAME="Diogo Feio" LANGUAGE="PT">
Eiropas Savienībā ir aptuveni 23 miljoni mazo un vidējo uzņēmumu (MVU). Nav noliedzama to nozīme valstu ekonomikai un to izaugsmes potenciālas darba tirgum. Portugāle ir tam piemērs: aptuveni 300 000 MVU veido vairāk nekā 99 % no uzņēmumu kopskaita, tie tiešā veidā rada vairāk nekā 2 miljonus darbavietu, un to kopējais apgrozījums ir aptuveni EUR 170 miljardi. Nesenās ekonomikas krīzes rezultātā šo MVU finansēšanas kapacitāte, kura jau tā bija ierobežota, kļuva ievērojami mazāka, īpaši tāpēc, ka banku nozare noteica vēl ierobežojošākus kreditēšanas nosacījumus. Tāpēc MVU finanšu sistēmu funkcionēšana kļūst vēl būtiskāka, jo īpaši ar lielāku Eiropas Savienības budžeta piešķīrumu struktūrfondu Konkurētspējas un inovāciju programmai un Septītajai pamatprogrammai. Svarīgi ir arī pakāpeniski novērst tirgus kļūdas un likvidēt administratīvos šķēršļus. Pareizie pasākumi ir jāveic pareizajā laikā, lai dalībvalstu nacionālā ekonomika varētu sasniegt savu izaugsmes potenciālu un veicināt darba tirgus izaugsmi; tas ļaus attīstīties dalībvalstīm, radot sociālo kohēziju.
<SPEAKER ID="256" NAME="José Manuel Fernandes" AFFILIATION="PPE">
rakstiski. - (PT) Šajā Eiropas Parlamenta rezolūcijas priekšlikumā ir skatīti praktiski aspekti attiecībā uz ES instrumentu pārskatīšanu, lai nākamajā plānošanās periodā atbalstītu mazo un vidējo uzņēmumu (MVU) finansēšanu. Pēdējos gados Eiropā ir ievērojami palielinājies mazo uzņēmumu skaits. Tie jau veido 99 % no visiem uzņēmumiem, rada aptuveni 100 miljonus darbavietu un veic būtisku ieguldījumu ekonomikas izaugsmē un sociālajā kohēzijā. Neskatoties uz šo situāciju, tiem ir bijis ļoti grūti piekļūt finansēm, un tas ir pasliktinājies līdz ar pašreizējo finanšu krīzi, kuras laikā banku nozare ir noteikusi stingras prasības, lai piekļūtu saviem finansēšanas mehānismiem.
<P>
Tāpēc es atzinīgi vērtēju šīs rezolūcijas pieņemšanu un ceru, ka tiks ievērojami pastiprinātas MVU finanšu sistēmas un vienkāršotas administratīvās procedūras, jo īpaši, samazinot programmu skaitu un panākot, lai valsts un ES programmas labāk papildina cita citu.
<SPEAKER ID="257" NAME="Ilda Figueiredo" AFFILIATION="GUE/NGL">
rakstiski. - (PT) Šis rezolūcijas priekšlikums ir ļoti pretrunīgs, ņemot vērā, ka, lai gan tajā ir dažas pozitīvas atsauces uz pasākumiem, kas jāveic, lai atbalstītu mazos un vidējos uzņēmumus (MVU), tajā tiek piešķirta leģitimitāte un aicināts īstenot tādu pašu politiku, kas ir to problēmu pamatā, kas pašlaik skar MVU, proti - Stabilitātes un izaugsmes pakts (SIP), finanšu tirgu liberalizācija un tā dēvētā brīvā konkurence. Tas vienīgi aizsargā ekonomisko un finanšu interešu grupas, kuras nosaka augstas cenas, lai gūtu vēl lielāku peļņu - vai un ar kredītu piešķiršanu vai enerģijas un citu preču cenu noteikšanu.
<P>
Tieši tagad ir vajadzīgas efektīvas Eiropas Savienības politikas izmaiņas. Šis ir īstais brīdis, lai atmestu SIP un tā neracionālos kritērijus un to aizstātu ar īstu nodarbinātības un sociālā progresa aktu, kas stimulē mazu apmēru investīcijas, kuras dod iespēju augt mikrouzņēmumiem un jo īpaši - kuras piešķir atbalstu tādām grupām, piemēram, jaunajiem uzņēmējiem, kuriem ir grūtības atrast aizņemšanās iespējas savām uzņēmējdarbības idejām, kā arī kas veicina nodarbinātību ar tiesībām un labākiem dzīves apstākļiem, lai palielinātos iedzīvotāju pirktspēja.
<SPEAKER ID="258" NAME="Elisabetta Gardini" LANGUAGE="IT">
Es uzskatu, ka šis rezolūcijas priekšlikums savā ziņā ir nokavēta rīcība mazo un vidējo uzņēmumu - kuriem ES ekonomikā ir ievērojama nozīme - ekonomikas nozarē. Atbalsta instrumentu pārskatīšana ir arī piemērota saistībā ar ekonomikas krīzi, kura īpaši negatīvi ietekmēja MVU, ko daiļrunīgi atspoguļo fakts, ka tikai 2009. un 2010. gadā tika zaudētas 3 250 000 darbavietas (vairāk nekā trešdaļa jauno darbavietu, kas bija radītas šajā nozarē). Šajā saistībā, manuprāt, ir svarīgi uzsvērt sadarbību starp Eiropas Komisiju un Eiropas Banku, sevišķi atbalstot tādus ieguldījumus, kas spēj palielināt MVU finanšu programmu efektivitāti. Jo īpaši ir jānodrošina kreditēšanas nepārtrauktība, veicot pasākumus attiecībā uz likviditāti un kapitāla prasībām un sagatavojot jaunas iniciatīvas trīs stratēģiskās jomās, lai palielinātu uzņēmumu konkurētspēju posmā, kas joprojām ir sarežģīts, taču noteikti vairāk vērsts uz attīstību: internacionalizācijā, inovācijās un darbības paplašināšanā. Ar savu direktīvu pret valsts iestāžu maksājumu kavēšanu Eiropa jau ir paudusi svarīgu vēstījumu MVU atbalstam, un ir pareizi turpināt darboties šajā virzienā, ja tā vēlas stimulēt ekonomikas izaugsmi Eiropā.
<SPEAKER ID="259" NAME="Louis Grech" AFFILIATION="S&amp;D">
rakstiski. - MVU ir svarīga Eiropas ekonomikas pamatu daļa, un tie ir galvenais dzinējspēks darbavietu radīšanai, ekonomikas izaugsmei, sociālai kohēzijai un inovācijai Eiropā. Lai tiktu attīstītu vienotā tirgus konkurētspēja, obligāti nepieciešama ir MVU līdzdalība un aktīva darbība. Pēc finanšu krīzes ir kļuvis skaidrs, ka Eiropas finanšu tirgi pašlaik nespēj nodrošināt MVU ar pienācīgiem finanšu mehānismiem. Inovatīviem un uz izaugsmi vērstiem maziem uzņēmumiem pamatkapitāls ir jāpalielina no ārējiem avotiem, jo tiem vai nu nav savu finanšu resursu, vai arī tie nevar piekļūt banku kreditēšanas iespējām. Uzņēmējdarbību rosinošāka vide mikrouzņēmumiem un amatniecības uzņēmumiem ir jāatbalsta, veicinot kvalitatīvus atbalsta pakalpojumus, labākus juridiskos un nodokļu pasākumus, kā arī jaunu uzņēmēju sociālo aizsardzību.
<P>
Atbilstošākiem un ilgtspējīgākiem finanšu instrumentiem ir jāgarantē, lai MVU varētu vieglāk piekļūt kapitālam. Komisijai ir jādivkāršo centieni likvidēt pašreizējo ES atbalsta sistēmu birokrātismu un jāveicina banku pārrobežu darbība, likvidējot visus esošos šķēršļus konkurējošu mijieskaita un norēķinu sistēmu izmantošanai un piemērojot vienotus noteikumus tirdzniecībai. Komisijai ir jāveic salīdzinoša analīze par to, kas faktiski ir pieejams MVU kapitālieguldījumu tirgū, un to, kādas ir to faktiskās vajadzības.
<SPEAKER ID="260" NAME="Juozas Imbrasas" AFFILIATION="EFD">
rakstiski. - (LT) Es balsoju par šo dokumentu, jo maziem un vidējiem uzņēmumiem (MVU), kuru skaits ES sasniedz 23 miljonus, kuri veido aptuveni 99 % no visiem uzņēmumiem un nodrošina 100 miljonus darba vietu, ir būtiska loma ekonomikas izaugsmes, sociālās kohēzijas un darbavietu izveides veicināšanā, un tie ir nozīmīgs jauninājumu avots, kā arī sniedz svarīgu ieguldījumu nodarbinātības līmeņa noturēšanā un palielināšanā. Tomēr MVU ierobežotās iespējas piekļūt finansēm ir būtisks šķērslis to izveidei un izaugsmei, un pašreizējā finanšu un ekonomikas krīze ir saasinājusi šo problēmu. Banku nozare pieprasa lielākas garantijas un augstākas riska prēmijas, kas šajā ļoti lielajā ekonomikas sektorā izraisa finansējuma trūkumu un uzņēmējdarbības un nodarbinātības iespēju neizmantošanu. Kredītu un aizdevumu garantiju shēmām ir izšķirīga nozīme izaugsmes un darba vietu potenciāla izmantošanā, ko sniedz MVU. Es piekrītu, ka mums ir jāpieliek visi pūliņi, lai nodrošinātu pašreizējo finansēšanas iespēju efektīvu īstenošanu gan valsts, gan ES līmenī, vienkāršojot administratīvās procedūras un atvieglojot struktūrfondu izmantošanu.
<SPEAKER ID="261" NAME="Tunne Kelam" AFFILIATION="PPE">
rakstiski. - Es balsoju par šo rezolūciju, jo tajā ir uzsvērta viena no būtiskajām problēmām, ar kurām pašlaik saskaramies. Krīze finanšu nozarē ir radījusi lielākas garantijas un augstākas riska prēmijas, un tas nozīmē, ka ir kļuvis daudz grūtāk saņemt darbības uzsākšanas kredītus un citus finanšu avotus. Mēs nevaram atļauties, ka MVU tiek uzlikts lielāks slogs un lielākas administratīvās izmaksas. Mēs nevaram atļauties, ka MVU bankrotē birokrātijas un finanšu nozares stingrāku noteikumu dēļ. MVU ir mūsu ekonomikas dzinējspēks - tos nedrīkst sodīt par sliktu pārvaldību finanšu nozarē. Ir svarīgi, lai mēs šādas rezolūcijas pieņemtu pietiekami bieži, lai sev, Komisijai un dalībvalstīm atgādinātu par saviem pienākumiem nodrošināt ilgtspējīgu ekonomiku. Tas ir iespējams vienīgi tad, ja ir ilgtspējīgi MVU.
<SPEAKER ID="262" NAME="Jürgen Klute" AFFILIATION="GUE/NGL">
rakstiski. - (DE) Atbalsts mazajiem un vidējiem uzņēmumiem nodrošinās daudzas darbavietas un nostiprinās Eiropas ekonomikas inovāciju potenciālu. Tāpēc ir pilnīgi pareizi šiem uzņēmumiem pietiekamā daudzumā nodrošināt aizdevumu kapitālu, jo tikai tad tie var veikt nepieciešamos ieguldījumus. Tomēr pašu kapitāla palielināšana, ko aicina darīt Eiropas Parlaments, ir jānoraida principā. Tā vietā, lai bankām liktu atbalstīt reālo ekonomiku, nodrošinot atbilstīgus kredītus, Parlaments aicina atvieglot mazo un vidējo uzņēmumu piekļuvi kapitāla tirgu ieguldījumu fondu un privātā kapitāla fondu ieguldījumiem.
<P>
Ar lozungu "badmiras visiem” dažviet rezolūcijas priekšlikumā tiek aicināts privātā kapitāla fondiem atvieglot uzņēmējdarbības veikšanu ar šiem uzņēmumiem. Tas liktu sevišķi mazajiem uzņēmumiem vēl vairāk nonākt investoru nagos, nekā tas ir pašlaik. Šie investori bieži vien meklē absurdi augstu divciparu peļņu, ko tie parasti var gūt, vienīgi sadalot iegūtos uzņēmumus un pa daļām tos pārdodot.
<SPEAKER ID="263" NAME="Giovanni La Via" LANGUAGE="IT">
Mazie un vidējie Eiropas uzņēmumi dod lielu ieguldījumu Eiropas Savienības ekonomikas izaugsmē. ES ir 23 miljoni MVU, kuri veido 99 % no Eiropas uzņēmumiem. Ar šiem skaitļiem vien ir izskaidrojams, kāpēc mēs vēlamies aizsargāt un kāpēc mums jāaizsargā šie uzņēmumi, kuri ir mūsu ekonomikas patiesais dzinējspēks. Ar šo rezolūcijas priekšlikumu, par kuru šodien nobalsojām, mēs esam mēģinājuši Komisijai paust skaidru vēstījumu: šos uzņēmumus nedrīkst pamest. Šo iemeslu dēļ mans pozitīvais balsojums ir daļa no mūsu aicinājuma palielināt MVU paredzēto finansējumu, mūsu prasības pēc mazākas birokratizācijas un to standartu pielāgošanas, kas nepieciešami finansējuma iegūšanai, lai MVU varētu patiešām gūt no tā labumu, kā arī mūsu aicinājuma vairāk līdzekļu piešķirt pētniecībai. Ekonomikas krīze, kas pēdējos gados nomoka Eiropu, ir jāpārvar, un mēs varam vienīgi cerēt uz ekonomikas atveseļošanu, atbalstot šos uzņēmumus.
<SPEAKER ID="264" NAME="David Martin" AFFILIATION="S&amp;D">
rakstiski. - Es balsoju pa šo rezolūciju, kurā ir pausts stingrs atbalsts garantijas instrumentu īstenošanas turpināšanai saskaņā ar Konkurētspējas un inovāciju pamatprogrammu (CIP), Septītās pamatprogrammas Riska dalīšanas finanšu mehānismu (RSFF) un struktūrfondiem (JEREMIE), lai stiprinātu MVU kreditēšanu, un saskaņā ar JASMINE iniciatīvu atbalstītu mikrofinansēšanas iestādes; norāda, ka to atbilstīgu īstenošanu pašlaik kavē pārlieku sarežģītās administratīvās procedūras; prasa, lai Komisija atvieglotu struktūrfondu izmantošanu saistībā ar MVU finansēšanas instrumentiem, īpaši, lai finansētu apgrozības fondus garantijas shēmām, vienlaikus izvairoties no tādu struktūru radīšanas, kuras dublētu pastāvošās shēmas, piemēram, dalībvalstu līmenī.
<SPEAKER ID="265" NAME="Nuno Melo" LANGUAGE="PT">
Eiropas Savienībā ir 23 miljoni mazo un vidējo uzņēmumu (MVU), kas veido 99 % no visiem uzņēmumiem un rada vairāk nekā 100 miljonus darbavietu. Tiem ir būtiska nozīme ekonomikas izaugsmes, sociālās kohēzijas un darbavietu izveides veicināšanā, un tie ir nozīmīgs jauninājumu avots, kā arī sniedz svarīgu ieguldījumu nodarbinātības līmeņa noturēšanā un palielināšanā.
<P>
Tomēr tiem trūkst iespēju, lai piekļūtu finansēm, un tas ir liels šķērslis to izveidei un izaugsmei. Pašreizējā finanšu un ekonomikas krīze saasina šo problēmu. Tādēļ, ņemot vērā stratēģiju "Eiropa 2020”, būtiski ir ES budžetā ievērojami palielināt inovatīvu finanšu instrumentu finansējumu, lai apmierinātu MVU finanšu prasības.
<SPEAKER ID="266" NAME="Louis Michel" LANGUAGE="FR">
Mazajiem un vidējiem uzņēmumiem ir būtiska nozīme izaugsmes un sociālās kohēzijas veicināšanā, kā arī tie sniedz svarīgu ieguldījumu nodarbinātības līmeņa noturēšanā un palielināšanā. Tomēr MVU ierobežotās iespējas piekļūt finansēm ir būtisks šķērslis to izveidei un izaugsmei, un pašreizējā finanšu krīze ir saasinājusi šo problēmu. Bankas aizvien negribīgāk finansē riskantākus uzņēmējdarbības projektus, inovatīvus produktus vai uzņēmumu pārņemšanu. Tāpēc mums ir jāstiprina MVU finanšu sistēmu darbība, jāatbalsta turpmāka garantijas instrumentu īstenošana un jāpalielina finansējums inovatīviem finanšu instrumentiem. Uzņēmumiem ir jāspēj ērtāk piekļūt kapitāla finanšu instrumentiem. Finanšu noteikumu sarežģītība un administratīvais slogs arī ierobežo MVU attīstību, un tāpēc ir svarīgi likvidēt jebkādus administratīvus šķēršļus un ierosināts vienkāršotus un lētākus noteikumus un pamatnostādnes.
<SPEAKER ID="267" NAME="Alexander Mirsky" AFFILIATION="S&amp;D">
rakstiski. - Šī ir visnoderīgākā rezolūcija visā laika posmā no 2009. līdz 2011. gadam. Es ļoti ceru, ka rezolūcijas autori turpinās iesākto un apsvērs jautājumus attiecībā uz nodokļu sloga samazināšanu mazajiem un vidējiem uzņēmumiem, darīs pieejamus kredītus par samazinātām likmēm un uzlabos sakarus starp ES finansēšanas struktūrām un MVU un, visbeidzot, uzraudzīs situāciju ES attālākajos reģionos, piemēram, Latgalē (Latvijā). Valdība veic plānotu un aprēķinātu MVU likvidēšanu Latgalē, nedodot piekļuves iespējas informācijai par stabilizācijas fondiem un palielinot nodokļus un kontrolējošo un represīvo nodokļu iestāžu skaitu. Tas viss iznīcina nodokļu bāzi, kā rezultātā Latvija pašlaik ir uz bankrota robežas.
<SPEAKER ID="268" NAME="Andreas Mölzer" AFFILIATION="NI">
rakstiski. - (DE) Mazie un vidējie uzņēmumi ES nodrošina 100 miljonus darbavietu. Tomēr pēc krīzes šie uzņēmumi arvien vairāk saskaras ar finansēšanas problēmu, jo to lielākā daļa tiek finansēti ārēji. Bankas pašlaik tiem tikai piedāvā kredītus saskaņā ar subsidēta aizdevuma stingrajiem nosacījumiem. Būtu labi šajā saistībā sagatavot risinājumus, kas būtu pēc iespējas mazāk birokrātiski un kas atbilstu abu pušu prasībām. Es balsoju par ziņojumu, jo, manuprāt, MVU ir finansiāli jāatbalsta, lai saglabātu ekonomikas stabilitāti.
<SPEAKER ID="269" NAME="Rolandas Paksas" AFFILIATION="EFD">
rakstiski. - (LT) Es balsoju par šo rezolūcijas priekšlikuma projektu, jo mazie un vidējie uzņēmumi (MVU) sniedz būtisku ieguldījumu ekonomikas izaugsmē, sociālajā kohēzijā, darbavietu radīšanā un inovācijā. Ir ļoti svarīgi ieviest efektīvus instrumentus, lai atbalstītu MVU finanses, nākamajā plānošanas periodā īpašu uzmanību pievēršot mezonīna finanšu instrumentiem, kas likvidētu finansēšanas šķēršļus un veicinātu jaunu, inovatīvu uzņēmumu izveidi un izaugsmi, nodrošinot ērtāku piekļuvi Eiropas riska kapitālam un obligāciju tirgiem, vienlaikus likvidējot šo tirgu attīstības šķēršļus. Es piekrītu priekšlikumam, kura mērķis ir radīt labākus apstākļus jaundibinātu un inovatīvu uzņēmumu piekļuves iespējām privātajam kapitālam. Mums ir jāpieliek visi pūliņi, lai nodrošinātu pašreizējo finansēšanas iespēju efektīvu īstenošanu gan valsts, gan ES līmenī, vienkāršojot administratīvās procedūras un atvieglojot struktūrfondu izmantošanu. Ir ļoti svarīgi, lai dalībvalstis īstenotu fundamentālas reformas MVU nodokļu un atbalsta sistēmu jomā. Ir arī jāpalielina finansējums no ES budžeta inovatīviem finanšu instrumentiem, lielāku finansējumu piešķirot Konkurētspējas un inovācijas programmai. Turklāt MVU ir jāsamazina administratīvie šķēršļi, racionalizējot pārvaldību attiecībā uz inovatīviem finanšu instrumentiem, koordinējot MVU finansēšanas programmas un izveidojot vienas pieturas aģentūru.
<SPEAKER ID="270" NAME="Georgios Papanikolaou" LANGUAGE="EL">
Es balsoju par mazo un vidējo uzņēmumu (MVU) atbalstu nākamajā plānošanas periodā. Mazie un vidējie uzņēmumi, kā arī ģimenes uzņēmumi ir lielākās Eiropas ekonomikas daļas pamatā. Tās ir radošas darbnīcas, kurās tiek radītas inovatīvas idejas un oriģināli produkti. Turklāt šie uzņēmumi vienmēr ir bijuši ekonomikas izaugsmes dzinējspēks. Jo īpaši Grieķijā šāda veida uzņēmumiem, kuri veido lielāko vairākumu uzņēmējdarbības formu Grieķijā, pašreizējā recesijā ir vajadzīgs atbalsts. Eiropas Parlaments šajā rezolūcijas priekšlikumā vēlas skaidri norādīt, ka ES jaunās paaudzes programmu pamatā attiecībā uz mazajiem un vidējiem uzņēmumiem jābūt jaunajai situācijai Eiropā, aizdevumu pieejamības nodrošināšanai mazajiem un vidējiem uzņēmumiem, kā arī elastīgu finansēšanas mehānismu, piemēram, mikrofinansēšanas izveidei.
<SPEAKER ID="271" NAME="Maria do Céu Patrão Neves" LANGUAGE="PT">
Šis rezolūcijas projekts par nākamajā plānošanas periodā mazo un vidējo uzņēmumu (MVU) finansiālajam atbalstam paredzēto ES instrumentu pārskatīšanas praktiskajiem aspektiem pašreizējā situācija ir ļoti svarīgs. Patiesībā MVU ierobežotās iespējas piekļūt finansējumam ir būtisks šķērslis to izveidei un izaugsmei. Pašreizējā finanšu un ekonomikas krīze ir saasinājusi MVU finansējuma pieejamības problēmu. Ja uzskatām, ka MVU ir būtiska nozīme ekonomikas izaugsmes, sociālās kohēzijas un darbavietu izveides veicināšanā, un tie ir nozīmīgs jauninājumu avots, kā arī sniedz svarīgu ieguldījumu nodarbinātības līmeņa noturēšanā un palielināšanā, tad varam saprast, cik nozīmīgi ir šī tiesiskā regulējuma ierosinātie grozījumi, kuru mērķis uzlabot MVU finansēšanas shēmu darbību. Iepriekš minēto iemeslu dēļ es balsoju par šo rezolūciju.
<SPEAKER ID="272" NAME="Raül Romeva i Rueda" AFFILIATION="Verts/ALE">
rakstiski. - Eiropas Parlaments atzīmē, ka ārējā finansējuma ziņā daudzi MVU joprojām galvenokārt paļaujas uz kredītiem un aizdevumiem; pauž bažas, ka banku sektors, kas aizvien jutīgāk attiecas pret risku un kapitālu, pieprasa lielākas garantijas un augstākas riska prēmijas, kas šajā ļoti lielajā ekonomikas sektorā izraisa finansējuma trūkumu un uzņēmējdarbības un nodarbinātības iespēju neizmantošanu; tomēr uzskata, ka kredītu un aizdevumu garantiju shēmām ir izšķirīga nozīme izaugsmes un darba vietu potenciāla izmantošanā, ko sniedz MVU; uzskata, ka jāizmanto esošās programmas nacionālā un ES līmenī un atbalsta EIB lielo nozīmi MVU kreditēšanā.
<SPEAKER ID="273" NAME="Licia Ronzulli" LANGUAGE="IT">
Es balsoju par šo tekstu, jo uzskatu, ka tas var zināmā mērā palīdzēt vairāk nekā 23 miljoniem Eiropas mazo un vidējo uzņēmumu, kuri sniedz svarīgu ieguldījumu ekonomikas izaugsmē un sociālajā kohēzijā Eiropas Savienībā ar 100 miljoniem darbavietu, ko tie nodrošina. Pēdējos gados bankas ir pieprasījušas aizvien lielākas garantijas no MVU, kuriem ir vajadzīgs kapitāls, lai paplašinātu vai atveseļotu savu uzņēmējdarbību.
<P>
Tādēļ ir ievērojami jāpalielina finanšu instrumenti, kas var palīdzēt šādiem uzņēmumiem, un jāveicina tādu instrumentu īstenošana, kas, piemēram, ļauj sadalīt risku starp vairākām ieinteresētajām pusēm. Turklāt Eiropas Savienības finanšu noteikumu sarežģītība paredz milzīgu laika un naudas tērēšanu vienīgi attiecībā uz birokrātiju. Tagad, kad esam vienojušies par pamatnostādnēm, dalībvalstu ziņā ir pieņemt ad hoc pasākumus, lai atveseļotu un atbalstītu savu MVU konkrēto situāciju, veicinot izaugsmi nozarē, kura pati par sevi veido 90 % no visiem uzņēmumiem Eiropas Savienībā un ir mūsu ekonomikas dzīvības avots.
<SPEAKER ID="274" NAME="Vilja Savisaar-Toomast" AFFILIATION="ALDE">
rakstiski. - (ET) Šodien es balsoju par rezolūcijas priekšlikumu par atbalstu mazo un vidējo uzņēmumu (MVU) finansēšanai. Es uzskatu, ka ir jāuzlabo MVU situācija un jāpadara efektīvāki Eiropas Savienības resursi, lai nodrošinātu, ka neatkārtojas likviditātes krīze, kas notika finanšu krīzes laikā un kura jo īpaši ietekmēja MVU. Gan Igaunijā, gan Eiropas Savienībā kopumā MVU veido 99 % no visiem uzņēmumiem, un tāpēc ir svarīgi, lai šis vairums varētu piekļūt finanšu atbalstam, jo sevišķi grūtos krīzes gados. Es no sirds ceru, ka gan Eiropas Savienība, gan MVU panāks jaunu Eiropas ekonomikas uzplaukumu un ka turpmāk mēs būsim labāk sagatavoti, saskaroties ar jaunām krīzēm.
<SPEAKER ID="275" NAME="Csanád Szegedi" AFFILIATION="NI">
rakstiski. - (HU) Es balsoju par priekšlikuma 6. grozījumu. Es uzskatu, ka ir jāatbalsta jaundibināti uzņēmumi un inovatīvi uzņēmumi, lai ļautu tiem vieglāk piekļūt kapitāla finanšu instrumentiem. Komisijai vairāk vajadzētu uzsvērt nākamajā periodā ieplānotajām programmām un finanšu instrumentiem, kā arī šo instrumentu atbalstam, izmantojot riska dalīšanas fondus un mehānismus.
<SPEAKER ID="276" NAME="Nuno Teixeira" LANGUAGE="PT">
Mazie un vidējie uzņēmumi (MVU) ir ļoti svarīgs ekonomikas izaugsmes un darbavietu radīšanas elements Eiropas Savienībā (ES): tie ir radījuši vairāk nekā 100 miljonus darbavietu un tiem ir būtiska nozīme sociālajā kohēzijā. Tomēr šo uzņēmumu piekļuve finanšu kredītiem un aizdevumiem ir ierobežota, un ekonomikas krīze ir saasinājusi šo situāciju, ko jau ļoti sarežģī administratīvais slogs. Es uzskatu, ka centieni uzlabot MVU finanšu sistēmu darbību ir visumā pozitīvi. Es domāju, ka šādos centienos ir jāietver Eiropas Investīciju bankas (EIB) nozīmes palielināšana attiecībā uz aizdevumu shēmām, kā arī jau pastāvošo instrumentu īstenošana Konkurētspējas un inovāciju programmā, programmā "Eiropas apvienotie resursi mazajiem, vidējiem un mikrouzņēmumiem” (Jeremie) un programmā par Vienoto rīcību mikrofinansēšanas iestāžu atbalstam Eiropā (Jasmine).
<P>
Es arī aicinu vienkāršot MVU piekļuvi struktūrfondiem, jo sevišķi attiecībā uz garantiju shēmām, lai novērstu to dublēšanos. Būtu arī ieteicams nākamajam daudzgadu finanšu plānam apsvērt jaunus un efektīvus finanšu instrumentus, piemēram kopīgus instrumentus ar EIB.
<SPEAKER ID="277" NAME="Viktor Uspaskich" AFFILIATION="ALDE">
rakstiski. - (LT) Mazie un vidējie uzņēmumi (MVU) mūsu sabiedrības pamats un ekonomikas dzinējspēks. Gan Lietuvā, gan ES MVU veido 99 % no visiem uzņēmumiem. Lietuvā MVU rada vairāk nekā 70 % darbavietu. MVU rada būtisku ieguldījumu Lisabonas līguma mērķu īstenošanā, veicinot inovācijas, konkurētspēju, sociālo kohēziju un darbavietu radīšanu. Tāpēc ir svarīgi radīt vidi, kurā tas var attīstīties. MVU, kā arī jaundibinātiem uzņēmumiem un inovatīviem uzņēmumiem ir jānodrošina vieglāka piekļuve ES finanšu instrumentiem. Kredītu un aizdevumu garantiju shēmām ir izšķirīga nozīme izaugsmes un darba vietu potenciāla izmantošanā, ko sniedz MVU. Pašlaik neskaidrību un finansējuma trūkuma dēļ daudzi ieguldījumu plānu riski nav īstenoti. Tāpēc ir svarīgi, lai bankas uzlabotu likviditātes nodrošinājumu un atbalstītu ieguldījumu reālajā ekonomikā. Ir arī svarīgi atbalstīt kapitāla tirgus attiecībā uz jaundibinātiem uzņēmumiem un inovatīviem uzņēmumiem. Mums ir vairāk jācenšas likvidēt administratīvos šķēršļus. Lai to panāktu, būs vajadzīga pakāpeniska pārvaldība un ar inovatīviem finanšu instrumentiem saistīta ekonomika.
<SPEAKER ID="278" NAME="Derek Vaughan" AFFILIATION="S&amp;D">
rakstiski. - Mazie un vidējie uzņēmumi (MVU) veido aptuveni 99 % no visiem Eiropas Savienības uzņēmumiem, lielā mērā veicinot Eiropas ekonomiku ar inovāciju, ekonomikas izaugsmi un vairāk nekā 100 miljonu darbavietu radīšanu. Mans balsojums par šo ziņojumu atspoguļo to, cik svarīgi ir ļaut MVU darboties tādā veidā, ko pārāk nesarežģī noteikumi, bet kas veicina efektivitāti, elastīgumu un ieguldījumus.
<P>
Es atzīstu, ka ir panākts progress, lai mazinātu MVU finanšu un administratīvo slogu, piemēram, 2010. gadā izveidojot MVU finanšu forumu, taču es mudinu Komisiju darīt vairāk, lai radītu konkurētspējīgāku un MVU pieejamāku ekonomiku, kas ir tik svarīga veiksmīgai Eiropas ekonomikai.
<P>
Stimuliem ir jāveicina nepieciešamās dalībvalstu finanšu sistēmu reformas, ir jāveic ieguldījumi, lai sekmētu MVU inovācijas, un administratīvajām sistēmām ir jādarbojas par, nevis pret šiem uzņēmumiem, palīdzot tiem radīt stabilāku un daudzveidīgāku Eiropas ekonomiku.
<SPEAKER ID="279" NAME="Artur Zasada" LANGUAGE="PL">
Es atzinīgi vērtēju šodienas balsojuma rezultātus. Ir plānots, ka aptuveni 70 % ES līdzekļu uzņēmējiem tiks izmaksāti, izmantojot aizdevumu fondus. Neatmaksājamas dotācijas tiks rezervētas galvenokārt augsta riska projektiem, kuriem ir grūti iegūt aizdevumus. Kā norāda eksperti, izdevīgu aizdevumu vai garantiju veidā piešķirta palīdzība ilgtermiņā ir labāka par palīdzību, kas nav jāatmaksā. Uzņēmēji no izdevīgiem aizdevumiem gūst mazāku peļņu. Tomēr no šiem aizdevumiem labumu var gūt daudz vairāk uzņēmumu, un teorētiski pēc tam, kad naudas aizdošanas sistēma ir nodrošināta ar naudu, tai vajadzētu darboties bezgalīgi.
<P>
Tāpēc es atbalstu ideju, ka pēc 2014. gada 70-80 % uzņēmēju atbalsta ir jāizmaksā aizdevumu un garantiju veidā, un pārējais neatmaksājamu dotāciju veidā. Tās tiks rezervētas inovatīvu augsta riska projektu atbalstam, jeb, citiem vārdiem sakot - tādiem projektiem, kam ir grūti iegūt aizdevumu.
<SPEAKER ID="281" NAME="Luís Paulo Alves" LANGUAGE="PT">
Eiropas valsts pensiju nākotne ir viens no galvenajiem Eiropas turpmākajiem uzdevumiem, un es atzīstu grūtības, ar kādām nākas saskarties attiecībā uz dalībvalstu pensiju sistēmām.
<P>
Tomēr es nepiekrītu, ka vienīgais veids, kā atrisināt šo problēmu ir vairāk maksāt, vairāk strādāt un pensijas vecumā mazāk saņemt. Es arī vēlētos uzsvērt, ka par pensijām galvenokārt ir atbildīgas dalībvalstis. Tomēr Eiropas Savienība var radīt papildu vērtību, nodrošinot dažādo shēmu saskaņošanu un apmainoties ar labāko praksi, jo tās kompetencē ir arī pensiju pārvietojamība un papildpensiju kapitāla uzkrāšanas uzraudzības iestādes (Papildpensijas kapitāla uzkrāšanas institūciju (PKUI) direktīva).
<P>
Es balsoju par šo ziņojumi tikai tāpēc, ka tika panākts kompromiss par vairāk nekā 450 grozījumiem, kuros daži attiecas uz dažām no galvenajām Baltās grāmatas tēmām. Es arī vēlētos brīdināt, ka atbilstīgas un noturīgas pensiju sistēmas var nodrošināt tikai tad, ja tiek apkarota tāda ekonomika, kurā darbavietas ir nestabila, slikti apmaksāta un nekvalitatīvas. Finansētu pensiju pamatā ir jābūt solidaritātei, un tas ir jāņem vērā ES noteikumos.
<SPEAKER ID="282" NAME="Laima Liucija Andrikien" AFFILIATION="PPE">
rakstiski. - (LT) Es balsoju par šo ļoti svarīgo rezolūciju par Eiropas pensiju sistēmām. Eiropa noveco un demogrāfiskās situācijas pasliktināšanās, kā arī dzimstības līmeņa samazināšanās dēļ pastāvīgi palielinās to iedzīvotāju skaits, kuri ir pensijas vecumā. Tāpēc neapšaubāmi palielinās sociālā nodrošinājuma un pensiju fondu nozīme, jo īpaši ņemot vērā pašreizējo ekonomikas krīzi. Iedzīvotājiem vecumdienās ir jājūtas droši, un to var sasniegt vienīgi ar stabilām, labi funkcionējošām pensiju sistēmām. Pašlaik Eiropas Savienībā ir 100 dažādas pensiju sistēmas. Tā kā starp dalībvalstīm ir lielas atšķirības, ES iedzīvotāji jūtas nevienlīdzīgi. Iedzīvotāji, kuri visu savu dzīvi ir smagi strādājuši - jo sevišķi jaunajās ES dalībvalstīs - saņem atšķirīgu apmēru pensijas, salīdzinot ar iedzīvotājiem no vecajām ES dalībvalstīm. Tas viņiem liek justies otršķirīgiem. Neapšaubāmi, noteikumi par pensiju sistēmām ir dalībvalstu kompetencē, taču ir skaidrs, ka šajā jomā ir nepieciešama labāka Eiropas Savienības koordinācija. ES ir jārūpējas par tiem, kuriem palīdzība vajadzīga visvairāk: invalīdiem, bezdarbniekiem un iedzīvotājiem pensijas vecumā. Savu iedzīvotāju labklājības interesēs Eiropas Savienībai visās dalībvalstīs ir jāmēģina izlīdzināt pensiju sistēmas. Tas neapšaubāmi veicinātu iedzīvotāju dzīves standartu palielināšanu un ES ekonomikas izaugsmi.
<SPEAKER ID="283" NAME="Elena Oana Antonescu" LANGUAGE="RO">
Eiropas Savienībā pensionāru skaits palielinās dzīves ilguma palielināšanās dēļ. Pensiju sistēmas ir dalībvalstu kompetencē, un tajās ir dažādi noteikumi attiecībā uz pensionēšanās vecumu un sociālajam nodrošinājumam tērēto naudu. Finanšu krīze ir vairojusi bezdarbu, nabadzību un sociālo atstumtību, kā arī palielinājusi budžeta deficītu un problēmas saistībā ar pensiju finansēšanu. Tas ir uzsvērti parādījis noteiktu finansēšanas sistēmu nestabilitāti. Īslaicīgu darbavietu pārsvars ir samazinājis iemaksu līmeni pensiju sistēmās, tādējādi nelabvēlīgi ietekmējot to stabilitāti. Eiropas Parlamenta ziņojumā un Eiropas Komisijas Zaļajā grāmatā ir mēģināts aizstāvēt tādas pensiju sistēmas, kuras ir pielāgotas iedzīvotāju vajadzībām, neapšaubot valsts autoritāti un neierosiniot, ka visiem derēs viens modelis.
<P>
Es uzskatu, ka svarīgs veiksmīgas ES politikas faktors ir solidaritāte starp valstīm un paaudzēm. ES līmenī tiek veikta tādu pensiju sistēmu aspektu koordinācija, kuri ir saistīti ar iekšējā tirgus darbību, piemēram, atbilstība Stabilitātes un izaugsmes paktam un stratēģijai "Eiropa 2020”. Es balsoju par šo ziņojumu, kas veicina dalībvalstu centienus izpildīt savu iedzīvotāju cerības attiecībā uz atbilstīgu, noturīgu un drošu pensiju sistēmu.
<SPEAKER ID="284" NAME="Liam Aylward" AFFILIATION="ALDE">
rakstiski. - (GA) Eiropas iedzīvotāji noveco, un nebūs tik drīz jāgaida, kad vecuma grupa "55 gadus vecs vai vecāks” būs lielākā vecuma grupa Eiropas Savienībā. Lai gan uz vienu iedzīvotāju, kurš vecāks par 65 gadiem, ir četri iedzīvotāji darbspējīgā vecumā, 2050. gadā šī attiecība būs divreiz mazāka.
<P>
Es balsoju par šo ļoti laicīgo ziņojumu. Lai gan lēmumu pieņemšana par pensiju jautājumiem ir atsevišķu dalībvalstu kompetencē, ES un dalībvalstīm ir kopīgi jāstrādā, lai izstrādātu skaidru, noturīgu un finansiāli dzīvotspējīgu sistēmu. Mūsdienu darbaspēks ir īpaši mobils, tāpēc ir svarīgi, lai pensijas varētu pārvest no vienas dalībvalsts uz citu. Pensiju sistēmas ir jāmodernizē, lai tās būtu elastīgas, pārredzamas un pieejamas. Ir jānodrošina informācija par pieejamajām iespējām un dažādu pensiju veidu dažādiem aspektiem.
<P>
Es atbalstu ziņojumā pausto nostāju par to, ka vairāk jāuzsver finanšu izglītība un jāveicina informētība par ietaupījumiem pensijai.
<SPEAKER ID="285" NAME="Zigmantas Balčytis" AFFILIATION="S&amp;D">
rakstiski. - (LT) Eiropas Savienība saskaras ar milzīgām problēmām, un viena no būtiskākajām ir iedzīvotāju novecošana. Demogrāfijas tendenču dēļ dzīves ilgums kļūst lielāks, un gados vecāki iedzīvotāji ir veselīgi un aktīvi un ilgāk piedalās sabiedrības dzīvē. Vienlaikus zemā dzimstības līmeņa dēļ darbspējīgā vecuma iedzīvotāju skaits samazināsies, tāpēc dalībvalstu sociālā nodrošinājuma sistēmas saskarsies ar lielām grūtībām. Finanšu krīze ir palielinājusi bezdarbu, nabadzību un sociālo atstumtību, un tajā ir vērojama atsevišķu pensiju fondu sistēmu nestabilitāte. Daudzās valstīs palielinās budžeta deficīts un problēmas finansēt pensijas. Turklāt daži privātie pensiju fondi vairs nespēja pildīt savus pienākumus, tāpēc nākotnē ir ļoti svarīgi pareizi regulēt šādu fondu darbību un uzraudzību. Es piekritu šī ziņojuma nostājai un uzskatu, ka ir jānodrošina jauni stimuli valstu un ES līmeni, lai izveidotu spēcīgas, noturīgas un drošas Eiropas pensiju sistēmas.
<SPEAKER ID="286" NAME="Regina Bastos" LANGUAGE="PT">
Jautājums par sociālā nodrošinājuma sistēmu ilgtspēju ir kļuvis par neizbēgamu Eiropas politiskās darba kārtības jautājumu. Lielāks dzīves ilgums, iedzīvotāju novecošana, lēna ekonomikas izaugsme un bezdarba palielināšanās ir faktori, kas ir radījuši sociālā nodrošinājuma sistēmu nestabilitāti. Pašreizējā situācijā ir jāpieņem lēmumi, kas garantētu sociālā nodrošinājuma režīmu ilgtspēju.
<P>
Es balsoju par šo ziņojumu, jo tajā tiek atbalstīta nepieciešamība kopīgi izveidot ilgtspējīgu un drošu sistēmu, kas garantē atbilstīgas pensijas dalībvalstu līmenī. Tajā ir atzīts, ka pārvietošanās brīvība Eiropā neaprobežojas tikai ar pirmā līmeņa nodrošinājumu, bet pamatojas uz pieņēmumu, ka mobilitāte ir vajadzīga efektīvam un lietderīgam darba tirgum kopumā. Tajā tiek pausts atbalsts Eiropas pensiju platformas izveidei, iesaistot tajā ES iestāžu pārstāvjus, sociālos partnerus un attiecīgās ieinteresētās puses, lai apmainītos ar informāciju par labu praksi un palīdzētu sagatavot politikas iniciatīvas, vienlaikus ievērojot subsidiaritātes principu. Ziņojumā aicina Komisiju apsvērt iespēju izveidot īpašu darba grupu pensiju jautājumos.
<SPEAKER ID="287" NAME="George Becali" LANGUAGE="RO">
Es balsoju par šo ziņojumu un piekrītu referentei, kura skaidrā un pamatotā veidā norāda ne vien uz paaudžu solidaritātes nepieciešamību, bet arī būtiskām atšķirībām starp valstu pensiju sistēmām Eiropā. Es piekrītu, ka ir vajadzīga koordinācija ES līmenī, un ka labākie argumenti par labu tam ir krīzes, no kuras, cerams, esam izkļuvuši, radītās sekas. Valsts izdevumu ietekmi var vienmērīgi pārnest uz citu dalībvalsti, taču pensiju fondi ir finanšu tirgu daļa. Es atzinīgi vērtēju ideju par elastīgu darba tirgu pensionāriem, ņemot vērā pašreizējās demogrāfiskās pārmaiņas un acīmredzamo tendenci paildzināt darba mūžu. Es piekrītu idejai, ka ne vien katrai dalībvalstij, bet arī Eiropas Savienībai kopumā sava politika ir jāpielāgo aktīvas novecošanas koncepcijai.
<SPEAKER ID="288" NAME="Bastiaan Belder" AFFILIATION="EFD">
rakstiski. - (NL) Mūsu pensiju sistēmu ilgtspēja ir problēma, kura ir pārāk ilgi viļāta kā karsts kartupelis. Pensionāru skaits palielinās. Centienos saglabāt pensijas ilgtspējīgā līmenī dalībvalstīm nav citas izvēles kā reformēt savas pensiju sistēmas. Tas ir tieši saistīts ar valsts finanšu ilgtspēju un noteikumiem par stabilu eirozonu - Stabilitātes un izaugsmes paktu. Es no visas sirds atbalstu referenti Oomen-Ruijten, kad viņa uzsver darba devēja veiktas pensijas uzkrāšanas (jeb tā dēvētā otrā līmeņa) un individuāli veiktas pensijas uzkrāšanas (trešā līmeņa) nozīmi. Diemžēl mēs vairs nevaram pieņemt, ka ar valsts pensiju (pirmo līmeni) būs pietiekami, lai uzturētu tādu dzīves līmeni, kura sasniegšanai ir strādājuši darba ņēmēji. Vairāk ir jāizstrādā subsidiaritātes aspekts. Eirozonas līmenī mums ir vajadzīgas vienošanās, saskaņā ar kurām dalībvalstis garantēs, ka to pensiju sistēmu reforma radīs noturīgas valsts finanses. Tam, kādas izvēles šajā procesā tiek izdarītas, manuprāt, jāpaliek vienīgi dalībvalstu ziņām. Tādiem jautājumiem kā sieviešu līdzdalībai darba tirgū ir jābūt šo valstu sociālās un darba tirgus politikas ziņā. Ja iedzīvotāji brīvprātīgi izvēlas nepilna laika darbu, lai labāk apvienotu darba, ģimenes un aprūpes pienākumus, Eiropa to nedrīkst ierobežot.
<SPEAKER ID="289" NAME="Jean-Luc Bennahmias" LANGUAGE="FR">
Kaut gan pensiju sistēmu izvēle un organizācija joprojām ir pilnībā dalībvalstu ziņā, nav apšaubāms, ka Eiropas ekonomikas ir kļuvušas savstarpēji atkarīgas un ka diskusijās par ekonomikas pārvaldību uzmanība tiek pievērsta uzmanība arī pensiju sistēmu dzīvotspējai un noturīgumam. Tāpēc ES uzdevums ir veikt koordinēšanu.
<P>
Referente ir daudz strādājusi, lai panāktu kompromisu. Šajā tekstā bija dažas labas idejas, arī ideja par to, ka pensiju sistēmām visiem iedzīvotājiem ir jāgarantē pienācīgs dzīves līmenis, ka jāņem vērā daudzveidība, ka vīriešu un sieviešu nevienlīdzība ir nepieņemama un nepamatota, ka ir jāpieņem tāda pieeja, kurā ņem vērā visu mūža garumu, un ka jāatjauno darbā gados vecāki darba ņēmēji.
<P>
Tomēr vienlaikus, pārāk aktīvi mēģinot panākt kompromisu, mēs esam ieguvuši tekstu, kas vietām ir pārāk neskaidrs un pārāk interpretējams. Turklāt tajā joprojām ir vairākas idejas, kuras es nevaru atbalstīt, piemēram, aicinājumu dalībvalstīm uzlabot iedzīvotāju piekļuvi privātām uzkrājumu shēmām un gados vecāku iedzīvotāju nodarbinātības veicināšanai, izmantojot nodokļu un sociālā nodrošinājuma atbrīvojumu pasākumus. Šo iemeslu dēļ es galīgajā balsojumā atturējos.
<SPEAKER ID="290" NAME="Sergio Berlato" LANGUAGE="IT">
Demogrāfiskā attīstība, proti, apvērstā iedzīvotāju vecuma piramīda, kuru varam pēc noteikta laika sagaidīt, kā arī lielāks mūža ilgums, kas nozīmē, ka gados vecāki iedzīvotāji turpina strādāt un ilgāk piedalās sabiedrības dzīvē, liek apsvērt sociālās labklājības sistēmas. Finanšu un ekonomikas krīze apvienojumā ar demogrāfiskajām pārmaiņām ir ietekmējusi pensiju sistēmas. Sakarā ar lielāku bezdarbu, lēnāku izaugsmi, mazāku atdevi no ieguldījumiem un lielāku valsts deficītu pensiju sistēmām būs grūtāk nodrošināt atbilstīgas pensijas. Jo īpaši jauni cilvēki ar augsta līmeņa izglītību iesaistās darba tirgū vēlāk, tāpēc viņi nestrādā pietiekami ilgi, lai, sasniedzot tiesību aktos noteiktu pensionēšanās vecumu, pieprasītu pensiju.
<P>
Ir arī jāpatur prātā, ka neatbilstošas pensijas var samazināt patēriņu un mazāka pieprasījuma rezultātā valstī radīt ekonomikas nestabilitāti. Tādēļ es uzskatu, ka patiešām ir jāveic pasākumi, lai no jauna definētu nākotni jauniem un veciem, tādējādi veicinot ilgtspējīgu, drošu un atbilstīgu ienākumu nodrošinājumu pēc aiziešanas pensijā, vienlaikus arī paturot prātā nepieciešamību dot svaigu impulsu attiecībā uz dalībvalstu pienākumiem, šīs nozares abām pusēm un Eiropu.
<SPEAKER ID="292" NAME="Vilija Blinkevičiūt" AFFILIATION="S&amp;D">
rakstiski. - (LT) Es balsoju par šo ziņojumu, jo, ņemot vērā Eiropas iedzīvotāju ātro novecošanu, īpaša uzmanība ir jāpievērš pensionēšanās vecumam, lai nodrošinātu pensiju uzkrājumu fondu drošību un nostiprinātu kopējos minimālos pensiju standartus, lai garantētu normālus dzīves apstākļus visiem Eiropas gados vecajiem iedzīvotājiem. Lai arī pensionēšanās vecuma un pensiju lieluma noteikšana ir pašu dalībvalstu kompetencē, Eiropas Parlaments un Komisija ierosina pasākumus, kas palīdzētu pārvarēt draudus pensiju sistēmām. Turklāt, izveidojot iekšējo tirgu un īstenojot stratēģiju "Eiropa 2020”, zināma valstu pensiju sistēmu reformu koordinācija ir neizbēgama. Žēl, ka Komisijas Zaļajā grāmatā gandrīz nemaz nav pievērsta uzmanība dzimumu līdztiesībai. Sievietēm nestandarta darba līgumi ir biežāk nekā vīriešiem vai arī viņas strādā nestabilās darbavietās un tāpēc vidēji saņem mazāk. Turklāt sievietes daudz biežāk pārtrauc karjeru mātes stāvokļa dēļ un lai rūpētos par bērniem un gados veciem vai nespējīgiem ģimenes locekļiem, tāpēc viņas zaudē apdrošināšanas garantijas un galu galā saņem mazākas pensijas. Ir jāatzīst, ka nav tādas ideālās pensiju sistēmas. Dažādās dalībvalstīs ekonomiskās un finanšu iespējas ir atšķirīgas, tāpēc vairāk uzmanības jāpievērš veidiem, kā uzlabot pensiju sistēmas, piemēram, darba dzīves sākšanas laikam, labākai darba un ģimenes dzīves saskaņošanai, pensionēšanās vecuma "elastīgai” novērtēšanai un pensiju minimālo standartu ieviešanai.
<SPEAKER ID="293" NAME="Sebastian Valentin Bodu" LANGUAGE="RO">
Valsts paaudžu solidaritātes sistēmām, kas darbojas dažās dalībvalstīs, ir paredzams liels izmaksu palielinājums, un tas nozīmē arvien lielāku spiedienu uz solidaritāti un lielāku slogu jaunākajām paaudzēm.
<P>
Šķiet, ka 2060. gads ir ļoti tālu, taču tas nekādā ziņā nemaina prognozes: arvien vecāka sabiedrība, zems dzimstības līmenis un tādējādi milzīgs spiediens uz budžetu. Protams, katra dalībvalsts ir tieši atbildīga par savas pensiju sistēmas izveidi. Patiesi, šīs pilnvaras ir neapstrīdamas, un netiek ierosināts, ka visiem derētu vienots modelis. Tomēr ir svarīgi pieprasīt atbilstīgas, noturīgas un drošas pensijas laikā, kad pēc dažiem desmitiem gadu Eiropa saskaries ar demogrāfisku katastrofu, kuras sākotnējās pazīmes jau sāk parādīties.
<P>
Pensionēšanās vecuma palielināšana ir viens no būtiskajiem risinājumiem, apspriežot to, ka valstīm vairs nebūs pietiekami daudz strādājošu iedzīvotāju, kas spētu samaksāt par to iedzīvotāju pensijām, kuri pametuši darba tirgu. Patiesi, šādos apstākļos pensionēšanās vecuma pakāpeniska palielināšana ir dabisks risinājums, ko atbalsta tas, ka dzīves ilgums ir daudz lielāks nekā pirms 40 gadiem.
<SPEAKER ID="294" NAME="Vito Bonsignore" LANGUAGE="IT">
Es apsveicu referenti ar to, ka viņa pievērsusi Parlamenta uzmanību šādam svarīgam un jutīgam tematam. Ir tiesa, ka finanšu un ekonomikas krīze un demogrāfiskās pārmaiņas, kā arī dzīves ilguma palielināšanās ir likušas visām dalībvalstīm nostiprināt savu pensiju politiku. Tāpēc šie pasākumi mudina uzsākt virzību, lai modernizētu un koordinētu valstu politiku attiecībā uz pensiju sistēmu pielāgošanu, ilgtspēju, līdzsvaru starp darba dzīves ilgumu un pensijām, pensiju sistēmu labāku pārredzamību un maksātspējas aizsardzību. Es jo īpaši piekrītu tam, ka referente pievērsusi uzmanību darba ņēmējām sievietēm, kuras pensiju ziņā bieži tiek diskriminētas attiecībā uz darba ņēmējiem vīriešiem.
<P>
Es arī piekrītu vajadzībai paildzināt darba ņēmēju karjeru, īstenojot modernu nodarbinātības politiku un uzlabojot darba apstākļus, un es arī piekrītu nepieciešamībai pensiju sistēmas un iedzīvotājiem sniegto informāciju padarīt pārredzamāku.
<P>
Tomēr mani māc lielas bažas par šajā dokumentā ierosināto pasākumu nopietno ietekmi uz dalībvalstu kasēm, daudzas no kurām jau izjūt ļoti lielu spiedienu ekonomikas krīzes rezultātā.
<SPEAKER ID="295" NAME="Alain Cadec" LANGUAGE="FR">
Es atzinīgi vērtēju to, ka Eiropas Parlaments ir pieņēmis šo ziņojumu, kurā ES dalībvalstis tiek aicinātas izveidot atbilstīgas, noturīgas un drošas pensiju sistēmas. Tajā ir atkārtoti apstiprināts pensiju galvenais mērķis - paaudžu vienlīdzības garā garantēt sociālo kohēziju. Demogrāfisko pārmaiņu un ekonomikas krīzes kontekstā pensijām ir jāpaliek mūsu sociālās vienošanās būtiskai daļai. Tomēr es vēlos skaidri norādīt, ka ikkatra valsts var brīvi organizēt savu pensiju sistēmu un ka Eiropas Savienības uzdevums ir vienkārši atvieglot dalībvalstu koordināciju.
<SPEAKER ID="296" NAME="Maria Da Graça Carvalho" LANGUAGE="PT">
Ekonomikas un finanšu krīze ir ievērojami pastiprinājusi demogrāfisko problēmu, ar kuru saskaras ES, un ir radījusi bezdarba, nabadzības un sociālās atstumtības palielināšanos. Stratēģijā "Eiropa 2020” minētajam 75 % nodarbinātības līmenim vajadzētu palīdzēt nodrošināt pensiju sistēmas ilgtspēju, jo tās ir saistītas ar augstu nodarbinātības līmeni, lielāku produktivitāti un ekonomikas izaugsmi. Zaļajā grāmatā izmantotā holistiskā pieeja ir vērsta uz to, lai valstu un ES līmenī dotu svaigu impulsu pensiju aizsardzībai ar mērķi ilgtermiņā izveidot spēcīgas, atbilstīgas, noturīgas un drošas pensiju sistēmas. Mazie un vidējie uzņēmumi (MVU) ir viens no ES galvenajiem nodarbinātības avotiem, un tie dod būtisku ieguldījumu pensiju sistēmu ilgtspējā un atbilstībā dalībvalstīs. Es aicinu attīstīt nozaru, starpnozaru un/vai teritoriālus fondus, lai palielinātu MVU darba ņēmēju līdzdalību pensiju sistēmās.
<SPEAKER ID="297" NAME="Nikolaos Chountis" LANGUAGE="EL">
Es balsoju pret ziņojumu par Zaļo grāmatu par Eiropas pensiju sistēmām. Šis ziņojums nepārprotami veicina saskaņoto, antisociālo Eiropas Savienības politiku un sociālo tiesību samazināšanu līdz vismazākajam kopējam liberālajam kopsaucējam. Šajā tekstā ir paredzēts palielināt Eiropas darba ņēmēju pensionēšanās vecumu un pensionēšanās vecumu saistīt ar dzīves ilgumu. Eiropas darba ņēmēji, kuri ir samaksājuši, lai glābtu bankas, un ir pakļauti nogurdinošiem taupības pasākumiem, atkal tiek spiesti maksāt par krīzes sekām - krīzes, kuri viņi neizraisīja -, strādājot vairāk gadu, lai saņemtu mazāku pensiju. Eiropas Apvienotā kreiso un Ziemeļvalstu Zaļo kreiso spēku konfederālā grupa izvirzīja alternatīvu rezolūciju, kas bija vērsta pret Zaļo grāmatu par pensijām un kurā bija uzsvērts pensiju un pensionēšanās vecuma uzlabošanas potenciāls par labu darba ņēmējiem, taču diemžēl tā netika pieņemta. To var paveikt, nepalielinot vecuma ierobežojumu, bet gan uzlabojot darba tiesības, īpaši jauniem cilvēkiem, nodrošinot labāku samaksu un vienlaikus lielākus nodokļus piemērojot finanšu kapitālam un finanšu darījumiem.
<SPEAKER ID="298" NAME="Carlos Coelho" LANGUAGE="PT">
Kaut gan par pensiju maksāšanu ir atbildīgas dalībvalstis, tomēr ir svarīgi, lai noteiktos jautājumos būtu koordinācija Eiropas līmenī. Es zinu, ka pensiju sistēmas Eiropā ir atšķirīgas. Tomēr ir noteikti jāizveido stratēģija, kas palielina kohēziju un saskaņotību attiecībā uz pensijām un kas pilnībā ievēro subsidiaritātes un solidaritātes principus. Šajā stratēģijā ir jāņem vērā pašreizējā ekonomiskā un demogrāfiskā situācija, taču arī iekšējā tirgus izveides pabeigšana. Tāpēc mēs nedrīkstam aizmirst, ka pārvietošanās brīvība Eiropā ir Eiropas pilsoņu pamattiesības, kas ietver personu un tātad darba ņēmēju mobilitāti, kuriem jābūt iespējai izmantot efektīvu un lietderīgu darba tirgu, kā arī garantijai, ka viņi pēc pensionēšanās varēs saņemt noturīgus, drošus un atbilstīgus ienākumus. Ir arī svarīgi sabiedrībai sniegt atbilstīgu un regulāru informāciju par viņu tiesībām attiecībā uz pensiju sistēmu, jo īpaši saistībā ar pārrobežu darbības un mobilitātes sistēmām.
<SPEAKER ID="299" NAME="George Sabin Cutaş" LANGUAGE="RO">
Es balsoju par rezolūciju, attiecībā uz kuru biju iecelts par referentu Ekonomikas un monetārās komitejas vārdā. Es uzskatu, ka rezolūcijas teksta galīgais variants ir līdzsvarots, uzsverot gan valsts pensiju līmeņa nozīmi, gan nepieciešamību pēc pienācīga otrā līmeņa visās dalībvalstīs. Es mēģināju ierosināt ideju par minimālās ES līmeņa pensijas noteikšanu, kas Eiropas iedzīvotājiem garantētu drošus un pienācīgus ienākumus. Diemžēl par to no saviem kolēģiem nesaņēmu pietiekami pozitīvas atsauksmes. Tomēr es ceru, ka nākotnē Komisija ierosinās šādu priekšlikumu.
<SPEAKER ID="300" NAME="Vasilica Viorica Dăncilă" AFFILIATION="S&amp;D">
rakstiski. - (RO) Manuprāt, ir labi, ka stratēģijā "Eiropa 2020” tiek atbalstīta aktīva, mērķtiecīga darba tirgus politika, kura palīdzēs palielināt gados vecāku darba ņēmēju, sieviešu, minoritāšu grupu pārstāvju un ilgstošu bezdarbnieku nodarbinātības līmeni. Es uzskatu, ka, sasniedzot šo mērķi, Eiropā palielinās nodarbināto skaits un attiecīgi - ekonomikas izaugsmes, kas pozitīvi ietekmēs pensiju sistēmu dzīvotspēju ES līmenī.
<SPEAKER ID="301" NAME="Cornelis de Jong" AFFILIATION="GUE/NGL">
rakstiski. - (NL) Es šodien balsoju par Oomen-Ruijten ziņojumu par pensijām. Kā Iekšējā tirgus un patērētāju aizsardzības komitejas (IMCO) atzinuma sagatavotājs par šo ziņojumu man bija iespēja konstruktīvi sadarboties ar referenti. IMCO atzinums lielā mērā ir atspoguļots Oomen-Ruijten kundzes ziņojumā. Es uzskatu, ka šis ziņojums ir samērīgs un līdzsvarots un ka tā pamatā ir viedoklis, ka attiecībā uz dalībvalstīm pensijām jāpiemēro subsidiaritātes princips. Tas nodrošinās Nīderlandes līmeņu sistēmas pienācīgu aizsardzību.
<P>
Tomēr es nekādi nevaru atbalstīt ziņojuma punktus, kuros tiek aicināts pieņem saistošas Eiropas vienošanās par dalībvalstu pensiju sistēmām. Tas ir pretrunā ar visu to, ko aizstāv Beļģijas Sociālistu partija.
<SPEAKER ID="302" NAME="Luigi Ciriaco De Mita" LANGUAGE="IT">
Es balsoju par ierosināto tekstu, jo pensijas ir viena no darba ņēmēju tiesību un pienākumu sistēmas pamatinstitūcijām. Tās ir būtiskas, lai attiecīgie iedzīvotāji un visas viņu ģimenes varētu turpināt dzīvot pienācīgā dzīves līmenī, jo īpaši gadījumos, kad runa ir par atbilstīga atbalsta saņemšanu, lai sasniegtu pienācīgu personiskās un ģimenes dzīves līmeni. Nosakot šo slieksni kā ilgtermiņa mērķi, ir acīmredzams, ka ir vajadzīgas noturīgas pensiju sistēmas, lai sniegtu noteiktas minimālas izredzes darba ņēmējiem. Kaut arī es ievēroju no apakšas uz augšu vērstas subsidiaritātes principu, saskaņā ar kuru galvenās pilnvaras un pienākums attiecībā uz reformu atbilstību un iespējamību ir dalībvalstīm, ir jāapvieno Eiropas pensiju sistēmas, lai nodrošinātu pilnīgu un reālu darba ņēmēju un uzņēmumu pārvietošanās brīvību, kā arī pilnīgu un savstarpēju dalībvalstu dažādo pensiju sistēmu atzīšanu un pielīdzināšanu. Patiesi, lai gan es atzīstu, ka dalībvalstīs ir dažādas dzīves izmaksas un algas līmeņi, ir jāpanāk ilgtermiņa konverģence gan katrā dalībvalstī, gan ES kopumā, lai veicināt pienācīgu un atbilstīgu paredzamā dzīves ilguma līmeni.
<SPEAKER ID="303" NAME="Ioan Enciu" LANGUAGE="RO">
Es balsoju par šo ziņojumu, jo uzskatu, ka pensiju sistēmas visā Eiropas Savienībā jau saskaras ar lielām ilgtspējas problēmām, kuras, visticamāk, turpmāk kļūs vēl smagākas, tādējādi radot nepieciešamību tās pārdomāt. Tomēr katras valsts veiktā pārskatīšana ir jāīsteno saskaņā ar galveno uzdevumu gados vecākiem iedzīvotājiem nodrošināt pienācīgus ienākumus par pieņemamā izmaksām pēc tam, kad viņi visu mūžu ir veikuši iemaksas. Pensiju līmeņa samazināšana zem iztikas minimuma, kas ir veikta dažās dalībvalstīs, ir necilvēcīga un tā jānovērš.
<P>
Visspilgtākais ekspluatācijas piemērs ir Rumānija, kur pašreizējā valdība ir nolēmusi, ka visas pensijas ir krasi jāsamazina un jāapliek ar nodokli, kā arī jāpiemēro veselības aprūpes apdrošināšanas nodoklis. Aizbildinoties ar subsidiaritātes principu, Rumānijas valdība, iespējams, vēlas izveidot viltīgu pensiju sistēmu, liekot pensionāriem fiziski izgaist, atņemot tiem minimālus finanšu resursus un medicīnisko palīdzību. Es uzskatu, ka vienam no ES mērķiem šajā jomā ir jābūt noteiktu dalībvalstu valdību pārmērību ierobežošanai attiecībā pret pensionāriem.
<SPEAKER ID="304" NAME="Edite Estrela" LANGUAGE="PT">
Es balsoju par šo ziņojumu, jo es atbalstu to, ka ES un dalībvalstīm ir efektīvāk jākoordinē savi dažādie politikas veidi attiecībā uz pensijām un sievietēm un vīriešiem jāgarantē pensiju sistēmu atbilstība, drošība un ilgtspēja. Ir būtiski nošķirt tiesības uz pensiju saskaņā ar dzimumu un noteikt konkrētus kritērijus, ko izmantot, lai sieviešu pensijas aprēķinātu tādā veidā, kas garantētu gan vīriešu, gan sieviešu ekonomisko neatkarību.
<SPEAKER ID="305" NAME="Göran Färm, Anna Hedh, Olle Ludvigsson, Marita Ulvskog un Åsa Westlund" LANGUAGE="SV">
Attiecībā uz 6. punktu mēs, Zviedrijas sociāldemokrāti, izvēlējāmies balsot par to, lai tiktu svītrota atsauce uz tiešo pensiju saistību iekļaušanu valsts parāda un deficīta aprēķinos. Mēs to darījām tādēļ, ka uzskatām, ka pastāv risks, ka šādai saiknei starp pensiju saistībām un parāda deficīta aprēķinu noteiktās dalībvalstīs īstermiņā varētu būt virkne nevēlamu un neproporcionālu seku. Tomēr mēs uzskatām, ka ilgtermiņā katrai dalībvalstij vajadzētu noteikt procedūras, saskaņā ar kurām valsts pensiju saistības tiks precīzi atspoguļotas attiecīgajā parāda un deficīta prognozēs.
<SPEAKER ID="306" NAME="Diogo Feio" LANGUAGE="PT">
Lielāks paredzamais dzīves ilgums un iedzīvotāju vecuma piramīdas apvēršanās Eiropā rada būtiskas problēmas sabiedrībai, kura noveco, un tās gados vecākiem iedzīvotājiem būs jānodrošina pienācīgi dzīves apstākļi un loma, kura daudzos gadījumos var būt aktīva un kurai jābūt aktīvai. Tomēr, saskaroties ar reāliem tradicionālo pensiju sistēmu sabrukuma draudiem, dalībvalstīm ir drosmīgi un tieši jāpieņem nepieciešamie pasākumi, lai glābtu savas sociālā nodrošinājuma sistēmas, kas neparedz tikai pensionēšanās vecuma palielināšanu. Tomēr nekavējoties ir jāuzsver modernizācija ar iespēju izmantot jauktus modeļus. Tas nodrošinās, ka tie, kuri pašlaik iesaistās šajā sistēmā, var brīvi izvēlēties, saskaņā ar kādu modeli sevi nodrošināt vecumdienās.
<SPEAKER ID="307" NAME="José Manuel Fernandes" LANGUAGE="PT">
Pašreizējā krīze ir uzsvērusi problēmu, kura, kā kļuva acīmredzams, bija nopietna - sociālā nodrošinājuma sistēmu bankrotu. Patiesībā vecuma piramīdas apvēršanas tuvums, ko izraisījušas demogrāfiskās pārmaiņas iedzīvotāju lielāka mūža ilguma dēļ, apdraud pensiju shēmu finanšu stabilitāti. No vienas puses, palielinās bezdarbniekus skaits; no otras puses, vairāk līdzekļu tiek tērēts par pensiju maksājumiem. Turklāt jaunieši darba tirgū ienāk aizvien vēlāk un tātad nepiedalās iemaksu sistēmā. Tā kā mēs nevēlamies, lai vecumdienas kļūtu par sinonīmu nabadzībai, mums ir jāizveido garantēta minimālā pensija, kas nodrošina dzīves kvalitāti gados veciem iedzīvotājiem. Šāds pasākums palīdzēs izskaust nabadzību un ļaus gados vecākiem iedzīvotājiem dzīvot cieņas pilnu dzīvi.
<P>
Visas šīs problēmas ir atspoguļotas Eiropas Komisijas Zaļajā grāmatā par pensijām. Tagad ir vajadzīgs, lai virkne politikas jomu tiktu koordinētas ES līmenī. Tāpēc es pilnībā piekrītu šajā ziņojumā paustajiem secinājumiem un atzinīgi vērtēju iniciatīvas, kuru mērķis ir paaudžu solidaritāte, kas ļaus visiem pensionāriem saņemt noturīgus un cilvēka cienīgus ienākumus.
<SPEAKER ID="308" NAME="Ilda Figueiredo" LANGUAGE="PT">
Mums ir žēl, ka netika pieņemts mūsu iesniegtais alternatīvais rezolūcijas priekšlikums. Tāpēc vairums Eiropas Parlamenta deputātu, tostarp Eiropas Parlamenta sociālistu un demokrātu progresīvās alianses grupas deputātu atbalstīja Komisijas un Padomes īstenoto antisociālo politiku, tādējādi leģitimizējot neoliberālo virzību, kurai tie seko un kuru vēlas attīstīt.
<P>
To darot, viņi ir aizmirsuši par darba ņēmējiem dažādās Eiropas Savienības valstīs, kuri cīnās pret likumā noteiktā pensionēšanās vecuma palielināšanu, cīnās, lai nodrošinātu aprūpējošu un vispārēju sociālā nodrošinājuma sistēmu - sistēmu, kurā tiek novērtētas mazākas pensijas un cienīti gados vecāki iedzīvotāji, ļaujot viņiem dzīvot cieņas pilnu dzīvi un vienlaikus veicinot nabadzības izskaušanu.
<P>
Kā norādīts mūsu iesniegtajā alternatīvajā rezolūcijā, ir iespējams palielināt pensijas, nepalielinot tiesību aktos noteikto pensionēšanās vecumu, ja vien ir vairāk darbavietu ar tiesībām, jo sevišķi jauniešiem, labākas algas un lielāki nodokļi finanšu darījumiem. Piemēram, neseni pētījumi liecina, ka vispārējs 0,1 % liels finanšu darījumu nodoklis Eiropas Savienības dalībvalstīs varētu nodrošināt 2,1 % lielu iekšzemes kopprodukta gada ieņēmumu palielinājumu jeb gandrīz EUR 262 miljardi.
<SPEAKER ID="309" NAME="Pat the Cope Gallagher" LANGUAGE="GA">
Eiropas Savienībā pašlaik ir 23 miljoni mazo un vidējo uzņēmumu. Mazie un vidējie uzņēmumi veido 99 % no visiem ES uzņēmumiem un nodrošina 100 miljonus darbavietu Eiropas Savienībā. Ir pavisam skaidrs, ka pašlaik mazo un vidējo uzņēmumu nozarē vislielākā problēma ir kredīta izmaksas un to nepieejamība.
<P>
Daudziem dzīvotspējīgiem uzņēmumiem joprojām ir grūtības no bankām iegūt kredītus ar pieņemamu likmi. Ņemot vērā atbalstu, ko banku nozare saņēmusi no Īrijas nodokļu maksātājiem, tas ir neticami un nepieņemami. Pašreizējos grūtajos laikos mazo un vidējo uzņēmumu konkurētspēju arī kavē citas izmaksas, piemēram, īre, komunālo pakalpojumu maksājumi un vietējās nodevas.
<SPEAKER ID="310" NAME="Robert Goebbels" LANGUAGE="FR">
Es balsoju par Oomen-Ruijten kundzes ziņojumu par atbilstīgām, noturīgām un drošām Eiropas pensiju sistēmām. Šajā ziņojumā ir daudz labu nodomu, taču gluži tāpat kā Komisijas Zaļā grāmata, tas rada šaubas par šo debašu patiesajiem politiskajiem mērķiem. Es nevaru nedomāt, ka Zaļās grāmatas galvenais mērķis ir sagatavot sabiedrības viedokli pensiju shēmu pakāpeniskai privatizācijai. Redzot zaudējumus, kas privātajiem pensiju fondiem Eiropā un ASV radās finanšu krīzes laikā, es labāk izvēlos pieturēties pie paaudžu solidaritātes shēmām.
<SPEAKER ID="311" NAME="Bruno Gollnisch" LANGUAGE="FR">
Neskatoties uz pastāvīgajām atsaucēm uz subsidiaritātes principu, šis ir ļoti izteikts gadījums, kad tiek veidoti pamati pensiju sistēmu saskaņošanai Eiropas Savienībā - ja ne attiecībā uz pensiju līmeni, tad vismaz attiecībā uz to struktūru. Kā mēs jūsu ultraliberālajā un internacionālistu Eiropā varam ticēt, ka šāda saskaņošana nav nekas cits kā pamudinājums savu individuālo apdrošināšanu nodot privātu uzņēmumu rokās? Potenciāls simtu miljardu eiro vērts tirgus. Tajā pašā laikā Stabilitātes un izaugsmes pakta rezultātā un rīt - Merkel pakta rezultātā - pirmā līmeņa pensijas: valsts, obligātās un paaudžu solidaritātes pensijas - tiks iznīcinātas. Arodpensiju fondi, kuru būtu vēlams attīstīt, joprojām ir pensiju fondi, un mēs zinām, kāda bija to nozīme globālajā finanšu sabrukumā. Mēs arī zinām, kam tie der finanšu krīzē - lai izputinātu noguldītājus. Var tikai paust bažas par aizkustinoši apdomīgajiem noteikumiem, kas tiem tiek piemēroti - pat Eiropā. Sociālā nodrošinājuma sistēma kopumā un konkrēti pensiju sistēma ir vienīgi dalībvalstu kompetencē. Risināmās problēmas nav tikai finansiālas, tās ir arī demogrāfiskas. Eiropas Savienība, kurai šajos jautājumos ir liela atbildība, nekādā gadījumā nav atbilstošais līmenis, kādā tie jārisina.
<SPEAKER ID="312" NAME="Catherine Grèze" LANGUAGE="FR">
Runājot par ziņojumu par pensiju sistēmām Eiropā, jāatzīst, ka tas ir ļoti delikāts temats. Kaut arī šajā tekstā ir atrodami daži patiesi pozitīvi aspekti, būtu pilnīgi nepieņemami vecuma apdrošināšanas mehānismu skatīt caur budžeta ierobežojumu prizmu, rezultātā atbalstot pensijas, kuru pamatā ir kapitāls. Tā kā es atbalstu paaudžu solidaritāti, es nevarēju balsot par ziņojumu, kas varētu veicināt kapitāla pensiju sistēmu attīstību.
<SPEAKER ID="312" NAME="Nathalie Griesbeck" LANGUAGE="FR">
Es atturējos no balsošanas par šo tekstu. Tajā ir daudz ļoti pozitīvu punktu, taču diemžēl tajā ir arī noteiktas idejas, pret kurām es iebilstu. Šajā ziņojumā ir pausti tādi ieteikumi kā darba ņēmēju mobilitāti ierobežojošu šķēršļu likvidēšana, padarot pensijas pārvietojamas, valstu pensiju sistēmu dažādības ievērošana, dzimumu nevienlīdzības un tādu nepieņemamu atšķirību samazināšana, kas pastāv attiecībā uz vīriešu un sieviešu nodarbinātību un pensijas kapitālu, lielākas aizsardzības nodrošināšana pret gados vecāku darba ņēmēju atlaišanu u.c., un es tos vērtēju ļoti atzinīgi. Tomēr citu punktu dēļ es atturējos. Tas, piemēram, ir fakts, ka ziņojumā tiek aicināts veicināt privāto uzkrājumu shēmas.
<SPEAKER ID="313" NAME="Mathieu Grosch" AFFILIATION="PPE">
rakstiski. - (DE) Demogrāfiskās pārmaiņas virzībā uz aizvien vecāku sabiedrību kopā ar ekonomikas un finanšu krīzes radītām grūtībām ekonomikas izaugsmes, valsts finanšu un finanšu tirgu jomās ir radījušas nepieciešamību pielāgot mūsu praksi attiecībā uz pensijām. Šī pielāgošana ir saskaņā ar Eiropas iekšējā tirgus pabeigšanu un stratēģijas "Eiropa 2020” mērķiem attiecībā uz nodarbinātību un valsts finanšu ilgtermiņa ilgtspēju.
<P>
Tomēr es šo ziņojumu vērtēju atzinīgi, jo īpaši tāpēc, ka tas garantē efektīvāku pensiju nodrošinājumu, kas būs gan noturīgs, gan drošs. Es esmu noteikti pārliecināts, ka pensiju nodrošinājumam ne vien vajadzētu ļaut gados vecākiem ES iedzīvotājiem dzīvot cieņas pilnu dzīvi, bet tam ir arī jābūt kā atlīdzībai par viņu darba dzīvi kopumā. Ja mēs vēlamies, lai nākamie Eiropas iedzīvotājiem savu darbu darītu motivēti un būtu atvērti pārrobežu darbam, ir svarīgi jau šodien viņiem piedāvāt izredzes saņemt atbilstīgu un noturīgu pensiju nodrošinājumu, kas ir saskaņots Eiropas līmenī. Tomēr par pensiju nodrošinājumu joprojām atbildīgas ir dalībvalstis, un tas nozīmē, ka pensiju sistēmas galvenokārt ir dalībvalstu kompetencē, un tāpēc vienīgais, kas jānodrošina Eiropai, ir koordinēta dalībvalstu vadība.
<P>
Šajā saistībā īpaši jāņem vērā paaudžu solidaritātes un valstu solidaritātes princips. Turklāt attiecībā uz subsidiaritāti visām pensiju sistēmām jāpaliek pilsoņiem "eksportējamām”.
<SPEAKER ID="314" NAME="Sylvie Guillaume" AFFILIATION="S&amp;D">
rakstiski. - (FR) Lai gan šajā tekstā ir pozitīvi aspekti, jo īpaši nozīmē, kas piešķirta nodarbinātības veicināšanai, lai nodrošinātu pensiju sistēmu ilgtspēju, vai sociālo partneru nostājai, citus aspektus man bija grūti atbalstīt, tāpēc es atturējos balsojumā par šo tekstu.
<P>
Tomēr tas, ka ir svītrots 24. punkts par saikni starp paredzamo dzīves ilgumu un pensionēšanās vecumu, ir liela uzvara Eiropas Parlamenta sociālistu un demokrātu progresīvās alianses grupai, kura šādi vēlējās aizstāvēt Eiropas sociālo modeli, kas ir pretēji tam, kas tiek atbalstīts šajā pasākumā. Patiesībā noteiktu sociālo grupu paredzamais dzīves ilgums samazinās, ko rada šo grupu pārstāvju darba apstākļi un grūtības, ar kurām viņi saskaras, mēģinot saņemt profilaktisko un medicīnisko aprūpi. Mums ir jānodrošina, lai visi Eiropas iedzīvotāji pensijas vecumā varētu dzīvot cieņas pilnu dzīvi.
<SPEAKER ID="315" NAME="Richard Howitt" AFFILIATION="S&amp;D">
rakstiski. - Eiropas Parlamenta leiboristu deputāti balsoja par šo nesaistošo ziņojumu par pensijām un sabiedrības novecošanas problēmām un izdevumu palielināšanos, ar ko saskaras visā ES. Mēs atzinīgi vērtējam to, ka šajā ziņojumā ir skaidri norādīts, ka nav tādas vienotas, visiem piemērotas pieejas pensiju nodrošinājumam dalībvalstīs, bet ka ES var noteikti radīt papildu vērtību attiecībā uz ideju apmaiņu un koordināciju.
<P>
Mēs balsojām, lai 8. punktā svītrotu privātā parāda iekļaušanu valsts finanšu ilgtspējas novērtējumā, jo uzskatām, ka šāda veida novērtējumā netiktu atbalstīti pašreizējie tirgus apstākļi. Mēs arī esam nobažījušies par jautājumu par "Maksātspējas II” veida kapitāla prasību piemērošanu pensijām, jo tas, iespējams, varētu palielināt izmaksas, nepalielinot Apvienotās Karalistes darba devēju apmaksātu aroda pensiju drošību. Apvienotās Karalistes sistēma, tostarp pensiju aizsardzības fondu, ko izveidojusi leiboristu valdība, nodrošina pensiju sistēmu dalībnieku un saņēmēju augsta līmeņa atbalstu.
<P>
Eiropas Parlamenta leiboristu deputāti turpinās strādāt, lai nodrošinātu, ka iedzīvotājiem, kuri veido uzkrājumus valsts, darba devēju vai privātās sistēmās, tiek nodrošināta reāla pensiju aizsardzība, kas tiem nepieciešama, lai justos droši par savu pensijas vecumu.
<SPEAKER ID="316" NAME="Juozas Imbrasas" AFFILIATION="EFD">
rakstiski. - (LT) Demogrāfiskās tendences, citiem vārdiem sakot, apvērstā iedzīvotāju vecuma piramīda, kuru varam pēc noteikta laika sagaidīt, kā arī lielāks mūža ilgums, ko mums ir tā iespēja baudīt un kurā gados vecāki cilvēki saglabā veselību un aktivitāti un ilgāk iesaistās sabiedrībā, liek apsvērt jaunas kohēzijas un saskaņotības stratēģiju pensiju jomā. Eiropā pensiju sistēmas ir ļoti atšķirīgas, un jaunās dalībvalstis un to iedzīvotāji saskaras ar papildu problēmām, jo, lai izkliedētu riskus, ir tik vēlams izveidot dažādotu pensiju sistēmu (ar vairākiem līmeņiem). Finanšu un ekonomikas krīze ir parādījusi, ka pret šādiem notikumiem nav imūna neviena pensiju sistēma, bet ka liels budžeta deficīts, augsts bezdarba līmenis un ļoti ierobežotas nodokļu sloga un citu nodevu palielināšanas iespējas īpaši ietekmē paaudžu solidaritātes sistēmas, un dažās valstīs, piemēram, Lietuvā, pat bija jāveic radikāli pasākumi, proti - jāsamazina pensijas, kas, manuprāt, ir nepanesami un nepieņemami. Dalībvalstīm cik vien iespējams ir jācenšas nepieļaut šādus samazināšanas pasākumus, kas ir sāpīgi visnabadzīgākajiem iedzīvotājiem. Es atturējos balsot par šo ziņojumu, jo daudzi ierosinātie lēmumi ir sociāli jutīgi, turklāt ziņojumā arī nav pietiekami novērtēti ieguvumi un riski, jo sevišķi, ja runājam par pensionēšanās vecuma palielināšanu vai dalībvalstu ietekmes mazināšanu pensiju politikas jomā.
<SPEAKER ID="317" NAME="Peter Jahr" AFFILIATION="PPE">
rakstiski. - (DE) Es atturējos no balsošanas par Eiropas Parlamenta ziņojumu par Eiropas pensiju sistēmu. Kaut gan principā tas, ka Eiropas Savienība apsver to, kā var atbalstīt dalībvalstu centienus nodrošināt atbilstīgas pensijas, ir vērtējams atzinīgi, pensiju politika un ir un paliek attiecīgo dalībvalstu uzdevums, attiecībā uz ko ES tikai vajadzētu rīkoties ārkārtīgi uzmanīgi un ņemot vērā apstākļus valstī. Tomēr attiecīgie lēmumi nav labvēlīgi konkrēti Vācijas aroda pensiju modelim. Manuprāt Eiropas līmenī nevajadzētu ieviest noteikumus, kas apdraud aroda pensiju sistēmas, kuras ir veiksmīgi īstenotas daudzās Eiropas valstīs. Šajā saistībā joprojām ir vajadzīgi ievērojami uzlabojumi.
<SPEAKER ID="318" NAME="Arturs Krišjānis Kariņš" AFFILIATION="PPE">
rakstiski. - (LV) Es atbalstīju ziņojumu par atbilstīgu, noturīgu un drošu Eiropas pensiju sistēmu veidošanu, jo uzskatu, ka ir nepieciešamas izmaiņas esošajā pensiju modelī, lai nodrošinātu tā ilgtspējību. Pašlaik Eiropas valstis riskē, ka nākamās paaudzes nesaņems pensijas, kas nodrošinās cienījamas vecumdienas. Ir jāatzīst, ka šobrīd mēs dzīvojam uz nākamo paaudžu rēķina. Mēs aizņemamies līdzekļus, lai maksātu šodienas pensijas. Tas ir jāmaina. Pensiju sistēmai jābūt sabalansētai tā, lai tekošie ieņēmumi segtu tekošos izdevumus. Jebkurš cits risinājums nozīmē dzīvošanu pāri saviem līdzekļiem. To var nodrošināt dažādi, taču ir arī jāatzīst, ka vairs nevaram rēķināties ar pensionēšanos drīz pēc sešdesmit gadu vecuma robežas sasniegšanas. Pensionēšanās vecums visā Eiropā pakāpeniski ir jāpalielina, un tam jātuvojas septiņdesmit gadu slieksnim. Tas ir viens no veidiem, kā nodrošināt to, ka sociālais budžets nekļūst par slogu Eiropas valstu ekonomikām.
<SPEAKER ID="319" NAME="Giovanni La Via" AFFILIATION="PPE">
rakstiski. - (IT) Oomen-Ruijten kundzes ziņojuma pamatā ir Komisijas 2010. gadā iesniegtā Zaļā grāmata un jautājumi, kurus šī iestāde ir ierosinājusi debatēm attiecībā uz Eiropas pensiju sistēmu atbilstību un ilgtspēju. Ar šo dokumentu tiek gatavota turpmākā Baltā grāmata, kurā būs veikta 27 dalībvalstu vispārēja analīze un izklāstītas pamatnostādnes, ko ES nosaka savām dalībvalstīm, no kurām tiek gaidīta efektīva reakcija. Mana reakcija pēc šā ziņojuma izlasīšanas bija pozitīva, tāpēc es balsoju par to. Šis projekts noteikti ir pārāk konservatīvs, ņemot vērā to, kas jāpaveic. Tomēr to var aprakstīt kā labu sākuma punktu, jo tajā ir pārskatīta pensiju sistēma, kas plašāk skatīta 27 dalībvalstīs. Eiropas pensiju platformas izveide varētu būt lieliska iespēja uzsākt debates starp ES iestādēm un attiecīgajiem sociālajiem partneriem. Galīgais mērķis ir pielāgot pensiju sistēmas un iekļaut demogrāfisko un ekonomisko mainīgo kontekstā, kas ietekmē mūsu pasauli.
<SPEAKER ID="320" NAME="Patrick Le Hyaric" AFFILIATION="GUE/NGL">
rakstiski. - (FR) Es balsoju pret šo ziņojumu, jo tajā tiek atbalstītas kapitāla pensiju sistēmas, kaitējot paaudžu solidaritātes valsts pensiju sistēmām un palielinot pensionēšanās vecumu. Tajā arī tiek atbalstīta pieeja, kas radīs vēl lielāku gados vecāku darba ņēmēju nedrošību, veicinot "elastīgas” pensijas, kas apvieno darbu ar aiziešanu pensijā.
<SPEAKER ID="321" NAME="Elżbieta Katarzyna Łukacijewska" LANGUAGE="PL">
Es ar ļoti lielu apmierinātību atzīmēju šodienas balsojuma rezultātus par Oomen-Ruijten kundzes ziņojumu par atbilstīgu, noturīgu un drošu Eiropas pensiju sistēmu veidošanu. Es uzskatu, ka pensijām ir jābūt drošām un stabilām, īpaši mūsdienās, jo īpaši saistībā ar Eiropas iedzīvotāju novecošanu un finanšu krīzi. Pašreizējā statistika skaidri liecina, ka šī problēma pasliktinās un ka demogrāfiskās pārmaiņas Eiropā ir nepārprotamas. Eksperti ir norādījuši, ka pašlaik ES četri iedzīvotāji strādā, lai atbalstītu vienu pensionāru, taču pēc aptuveni 50 gadiem tādu būs tikai divi.
<P>
Ir skaidrs, ka tāpēc ir jāveic turpmāks darbs pie pensiju sistēmas un ir ļoti svarīgi veikt turpmākas reformas. Tāpēc mums ir jācenšas, lai dalībvalstis aktīvāk darbotos starptautiskā līmenī, lai pensiju sistēmu koordinācija būtu efektīva un lietderīga. Turklāt, pieņemot ziņojumu, Eiropas Parlaments skaidri norāda, ka vecuma vai dzimuma diskriminācijai nav vietas, kas ir īpaši būtiski saistībā ar sociālajām debatēm par vīriešu un sieviešu līdztiesību darbavietā.
<SPEAKER ID="322" NAME="Astrid Lulling" AFFILIATION="PPE">
rakstiski. - (FR) Mēnešiem ilgs darbs pie Eiropas pensiju sistēmu ilgtspējas, vērienīga projekta izstrāde, stundām ilgs darbs pie kompromisu panākšanas, nevēloties paust acīmredzamo, proti, to, ka daudzas Eiropas Savienības valdības ir uzsākušas pensiju sistēmu reformas, kā prioritāru nosakot iemaksu perioda paildzināšanu, manuprāt, ir ārkārtīgi vieglprātīga rīcība. Realitātes noliegums ir klaja nolaidība. Eiropas Parlaments nerisina pamatproblēmu, jo tas ir rada šķelšanos!
<P>
Es neatbalstu šāda veida politikas veidošanu - tā vietā, lai par katru cenu panāktu vienprātību, Eiropas Parlaments būtībā ir izvēlējies nepareizo paņēmienu.
<P>
Tā pienākums ir pētīt saskaņotus un drosmīgus darbības virzienus. Tieši to sagaida mūsu iedzīvotāji, kad ir apdraudētas pensiju sistēmas - Eiropas sociālā modeļa reālās balvas.
<P>
Tāpēc es nespēju atbalstīt ziņojumu, kas ir kļuvis par veltīgu vingrinājumu, jo tajā nav ņemta vērā reālā situācija.
<SPEAKER ID="323" NAME="Toine Manders" AFFILIATION="ALDE">
rakstiski. - (NL) Holandes Tautas brīvības partijas (PVV) delegācija Eiropas Parlamentā šodien balsoja pret iniciatīvas ziņojumu par Zaļo grāmatu par Eiropas pensijām, jo tajā bija vairākas neskaidrības un neprecizitātes. Mēs atbalstām vairākus uzlabojumus, piemēram, valsts un aroda pensiju sistēmu pareizas kombinācijas veicināšanu dalībvalstīs un Eiropas izsekošanas sistēmu, lai nodrošinātu lielāku darba mobilitāti, lai ikviens iedzīvotājs zinātu, ko var sagaidīt no pensijas, un izdarīt savu izvēli. Tomēr bezdarba palielināšanās, problēmas finanšu tirgus, liels valsts parāds un lēna ekonomikas izaugsme var radīt grūtības attiecībā uz dalībvalstu pensiju maksāšanas saistībām, iespaidojot Stabilitātes un izaugsmes paktu un tādējādi eiro stabilitāti.
<P>
Turklāt liela ietekme daudzās dalībvalstīs ir arvien vecākai sabiedrībai, jo tajās netiek veidoti tik lieli uzkrājumi kā Nīderlandē. Tāpēc mums ir vajadzīga pensiju sistēmu saskaņota uzraudzība, un dažām dalībvalstīm savas pensiju sistēmas ir jāorganizē citādi. Tomēr mēs nevēlamies, lai jebkādā veidā tiktu skarta Nīderlandes pensiju sistēma. Lai pret to aizsargātos, neskatoties uz pozitīvu balsojumu par vairākiem labiem punktiem ziņojumā, mēs kopumā esam pret šo ziņojumu. VVD grupa Eiropas Parlamentā: Hans van Baalen, Jan Mulder un Toine Manders.
<SPEAKER ID="324" NAME="David Martin" AFFILIATION="S&amp;D">
rakstiski. - Es balsoju par šo ziņojumu, kura sākumā (1. punktā) un beigās (61. punktā) ir skaidri norādīts, ka saskaņā ar subsidiaritātes principu par pensijām galvenokārt ir atbildīgas dalībvalstis, un ES uzdevums ir nodrošināt koordināciju, kad tas iespējams, un apmainīties ar paraugpraksi.
<SPEAKER ID="325" NAME="Jean-Luc Mélenchon" AFFILIATION="GUE/NGL">
rakstiski. - (FR) Šajā ziņojumā bezatbildīgā veidā tiek atbalstīta tiesību aktos noteiktā pensionēšanās vecuma palielināšana, vienlaikus liekulīgi norādot, ka par šo jautājumu notiek "sociāls un pilsonisks dialogs” un ka tā rezultāti tiek pienācīgi ņemti vērā. Diemžēl mēs esam tālu no nepieciešamā referenduma. Kā sagaidāms, tā ir arī oda paaudžu solidaritātes pensiju sistēmas - kura, kā mēs zinām, ir efektīva - privatizācijai. Pensija tiek pārveidota par finanšu produktu pensiju fondu iekšējā tirgū ar brīvu un godīgu konkurenci - lūk, kas tiek ierosināts šajā ziņojumā. Es balsoju pret šo tekstu un es to pilnībā nosodu.
<SPEAKER ID="326" NAME="Nuno Melo" LANGUAGE="LT">
Demogrāfisko tendenču nopietnā problēma, citiem vārdiem sakot, iedzīvotāju vecuma piramīdas apvēršana, ko varam pēc noteikta laika sagaidīt, kā arī lielāks mūža ilgums, kurā gados vecāki cilvēki saglabā veselību un aktivitāti un ilgāk iesaistās sabiedrības dzīvē, liek apsvērt kohēzijas un saskaņotības palielināšanas stratēģiju pensiju jomā. Šajā jaunajā situācijā ir jāuzsāk iniciatīvas, kas no jauna definē nākotni jauniem un veciem, kā arī paaudžu un iedzīvotāju solidaritāti, tādējādi veicinot ilgtspējīgu, drošu un atbilstīgu ienākumu nodrošinājumu pēc aiziešanas pensijā.
<SPEAKER ID="327" NAME="Willy Meyer" AFFILIATION="GUE/NGL">
rakstiski. - (ES) Es balsoju pret šo rezolūcijas priekšlikumu, jo uzskatu, ka tas ir nepieņemams uzbrukums darba ņēmēju tiesībām, jo tajā tiek atbalstīta pensiju iemaksu veikšanas gadu palielināšana, pensionēšanās vecuma palielināšana un valsts pensiju sistēmu pakāpeniska privatizācija. Es uzskatu, ka šāda veida pasākumu mērķis ir izveidot tādas pensiju sistēmas, kas sniedz labumu finanšu nozarei, un ka tie nerada virzību uz tādām valsts pensiju sistēmām, kas ir godīgākas, noturīgākas, drošākas un labvēlīgākas Eiropas iedzīvotājiem. Tādēļ es iebilstu pret to, ka pakāpeniski tiek veidota antisociāla Eiropa, ko vada tirgi un finanšu varas, kuras ir mūs nogremdējušas šajā krīzē ar savām ambīcijām un pārmērīgo alkatību, kas neizprotamā kārtā tiks kompensēta, privatizējot valsts pensiju sistēmas. Turklāt es uzskatu, ka ir nepieņemami, ka rezolūcijā, kurā, vienlaikus pensiju reformās uzsverot pienācīgas nozīmes piešķiršanu sociālajam dialogam, tiek aizstāvēti antisociāli pasākumi, piemēram, pensionēšanās vecuma palielināšana, ko vairums eiropiešu ir noraidījuši, piedaloties masveida ģenerālstreikos.
<SPEAKER ID="328" NAME="Louis Michel" AFFILIATION="ALDE">
rakstiski. - (FR) Kā norādījis nodarbinātības, sociālo lietu un iekļautības komisārs László Andor, līdz 2060. gadam pensionētu iedzīvotāju skaits divkāršosies attiecībā pret aktīvo iedzīvotāju daļu, kura ir spējīga finansēt pensijas. Tāpēc ir steidzami jāpārdomā pensiju sistēmu nākotne. Lai gan šis jautājums ir dalībvalstu kompetencē, tas nedrīkst kavēt Eiropas Savienību palīdzēt dalībvalstīm to apsvērumos, lai Eiropas iedzīvotājiem garantētu atbilstīgu, stabilu un ilgtspējīgu pensiju sistēmu. Atbilstīgu un pienācīgu pensiju nodrošinājums ES dalībvalstī ir iedzīvotāju brīvas pārvietošanās principa nepieciešams papildinājums. Ekonomikas un monetārā krīze ir parādījusi, ka ir vajadzīga integrēta pieeja, kas ietver demogrāfiskos un sociālos aspektus, kā arī ekonomiskos un finansiālos aspektus.
<SPEAKER ID="329" NAME="Alexander Mirsky" AFFILIATION="S&amp;D">
rakstiski. - Es ceru, ka Parlaments neaprobežosies tikai ar ziņojumu sagatavošanu un balsošanu. Ir jāanalizē visas 27 pensiju sistēmas Eiropas Savienībā. Es esmu pārliecināts, ka Latvijā šajā jomā tiks atklāti noteikumu masveida pārkāpumi, kad valdība pastāvīgi mēģina atrisināt budžeta deficīta problēmu uz pensiju rēķina. Rezultātā pensionāri Latvijā ir kļuvuši par pašreizējās valdības riska uzņemšanās ķīlniekiem. Vairumā gadījumu pensijas Latvijā ir zem oficiālā iztikas minimuma. Šo situāciju sarežģī valdības lēmums apturēt maksājumus otrajā pensiju līmenī. Tam var būt ļoti skumjas sekas. Es balsoju par, cerot, ka tiks veikts neatkarīgs Latvijas situācijas novērtējums.
<SPEAKER ID="330" NAME="Andreas Mölzer" AFFILIATION="NI">
rakstiski. - (DE) Eiropas Savienībā mēs joprojām redzam ievērojamu labklājības samazināšanos, kas noteikti būs acīmredzama līdz ar darba tirgus aizsardzības termiņu zaudēšanu. Katrai valstij ir jācīnās ar demogrāfiskajām pārmaiņām un ar to saistīto valsts pensiju sistēmu finansiālās dzīvotspējas trūkumu. Privātās pensijas, kas bija paredzētas, lai nodrošinātu papildu atbalstu, nav radījuši daudz apspriesto pensiju sistēmu atslogošanu, bet gan tā vietā uz valsts pensijām izdara vēl lielāku spiedienu. Šādā situācijā, piemēram, Ungārijas iedzīvotāji tika gandrīz piespiesti atgriezties pie valsts sistēmas. Šajā saistībā problemātiski ir arī pensiju fondu neizpildāmie solījumi par ieņēmumiem, kā tas atklājās ekonomikas un finanšu krīzes gaitā. Šāda veida iejaukšanās ES līmenī nereti rada veselu virkni problēmu, piemēram, attiecībā uz pensiju kompensācijas maksājumiem, kas pavēra slūžas ļaunprātīgas izmantošanas iespējām. Atsevišķās valstīs pensijas tiek reglamentētas atšķirīgi, un tā arī jāpaliek, tādēļ ies noteikti noraidu šo ziņojumu.
<SPEAKER ID="331" NAME="Claudio Morganti" LANGUAGE="IT">
Es vēlējos paust atbalstu Oomen-Ruijten ziņojumam par nākotnes pensiju sistēmām Eiropā, jo tajā ir skaidri parādīts princips, uz kuru vienmēr jābūt balstītai Eiropas rīcībai un iniciatīvām: subsidiaritātes princips. Cenšoties reaģēt uz reālu nepieciešamību, proti, Eiropas pensiju sistēmu jaunu novērtēšanu pēc demogrāfisko, ekonomisko un sociālo apstākļu izmaiņām, ir nolemts, ka atsevišķām dalībvalstīm tiks dota rīcības brīvība, lai rīkotos saskaņā ar vispārējām Eiropas pamatnostādnēm. Situācijas un apstākļi dažādās dalībvalstīs ir pārāk atšķirīgi, lai mēs iedomātos sagatavot kopējus saistošus noteikumus, tāpēc lēmums ievērot svarīgo subsidiaritātes principu bija pareizs.
<SPEAKER ID="332" NAME="Franz Obermayr" AFFILIATION="NI">
rakstiski. - (DE) Drīz Eiropas Savienībā iedzīvotāju vecuma piramīda apgriezīsies otrādi - iedzīvotāji, kas vecāki par 55 gadiem, veidos iedzīvotāju lielāko daļu, paredzamais dzīves ilgums turpinās palielināties, dzimstības līmenis paliks zemā līmenī, un jaunieši sāks darba dzīvi vēl vēlāk. Mēs visi apzināmies, kādas tam ir sekas: sabiedrības pārlieka novecošana un arvien vairāk problēmu finansēt pensijas. Mums faktiski ir īpaši vajadzīga ģimenei draudzīgāka politika dalībvalstīs - es domāju, piemēram, par ģimenes nodokļa sadalīšanas ieviešanu tiesību aktos par ienākuma nodokli. Sociālajos tiesību aktos vajadzētu ņemt vērā ģimeņu ieguldījumu, lai nodrošinātu paaudžu līgumu, pakāpeniski samazinot sociālās apdrošināšanas iemaksas. Ziņojumā šie aspekti nav vai ir nepietiekami ņemti vērā. Tomēr daudz cildinātā masveida imigrācija ir nepareizs veids, kā nodrošināt mūsu pensijas. Galarezultātā pensiju politikai ir jāpaliek dalībvalstu kompetencē. Tādēļ es balsoju pret šo ziņojumu.
<SPEAKER ID="333" NAME="Wojciech Michał Olejniczak" LANGUAGE="PL">
Šodienas balsojumā es atbalstīju ziņojuma pieņemšanu par stabilām un drošām pensiju sistēmām Eiropā. Jautājums par nākotnes pensijām ir problēma ne vien Polijā, bet visā Eiropas Savienībā. Šajā ziņojumā Eiropas Parlaments apstiprināja, ka jautājumos par pensiju sistēmām dalībvalstis ir atbildīgas par savu nacionālo pensiju sistēmu organizēšanu. Tomēr ES iestādes atbalstīs dalībvalstu pasākumus, pamatojoties uz subsidiaritātes principu.
<P>
Man ļoti svarīgs jautājums ir uzmanības pievēršana sieviešu diskriminācijai attiecībā uz pensiju sistēmām, un mums tā ir jāpārvar. Vienlaikus pašreizējās demogrāfiskās pārmaiņas, kuru rezultātā sabiedrība noveco, rada problēmas stabilas pensijas izveidei. Pensionāru skaits turpina palielināties, kamēr darba tirgū aktīvo iedzīvotāju skaits samazinās.
<P>
Vēl viens svarīgs jautājums ir to jauniešu problēma, kuri nespēj atrast nodarbošanos darba tirgus situācijas dēļ. Šajā saistībā ir ļoti būtiski, lai tiktu nodarbināti vairāk iedzīvotāji un lai tie strādātu pēc iespējas ilgāk.
<SPEAKER ID="334" NAME="Alfredo Pallone" LANGUAGE="IT">
Es balsoju par Oomen-Ruijten kundzes ziņojumu, jo uzskatu, ka tik svarīga mērķa kā kopējas Eiropas pensiju sistēmas pamatu veidošanas centieni, vienlaikus pienācīgi ņemot vērā subsidiaritātes principu, ir liels solis uz priekšu, lai sasniegtu patiesu sociālu un politisku integrāciju. Tiesiskais regulējums ir patiešām sarežģīts, taču Eiropas Komisijas Baltajā grāmatā par pensiju sistēmām jau ir norādīts, kādā virzienā dodas Eiropas Savienība. Šī ziņojuma mērķis jo īpaši ir noteikt atbilstīgus, noturīgus un drošus kritērijus, aicinot dalībvalstis debatēt par šo tematu, lai publiski informētu par formulētajiem priekšlikumiem un kopīgi strādātu pie reāla kopēja plāna saskaņā ar atklātu koordinācijas metodi. Mēs apspriežam ekonomikas pārvaldības paketi ES līmenī, lai reformētu Stabilitātes un izaugsmes paktu un pieņemtu kopējus noteikumus. Neviena valsts nevar izvairīties no pensiju reformas, ja tā vēlas sakārtot savas finanses. Tādēļ es uzskatu, ka ir pamatoti, lai arī šajā jomā būtu kopēji noteikumi, jo tas daudzkārt atvieglotu SIP uzraudzību un īstenošanu.
<SPEAKER ID="335" NAME="Maria do Céu Patrão Neves" LANGUAGE="PT">
Šis ziņojums par atbilstīgu, noturīgu un drošu Eiropas pensiju sistēmu veidošanu ir svarīgs solis, lai Eiropa Savienībā īstenot koordinācijas politiku. Patiesībā, lai gan tā ir dalībvalstu jurisdikcijā, pensiju sistēma ir tieši saistīta ar finanšu tirgu, kā arī ir viena no jomām, uz kuru attiecas Stabilitātes un izaugsmes pakts. Visiem zināmo demogrāfisko iemeslu dēļ ir radusies nepieciešamība apsvērt stratēģiju, kas palielina pensiju kohēziju un saskaņotību. Mums ir jāizveido iniciatīvas, kas no jauna definē nākotni jauniem un veciem, kā arī paaudžu un iedzīvotāju solidaritāti, tādējādi veicinot ilgtspējīgu, drošu un atbilstīgu ienākumu nodrošinājumu pēc aiziešanas pensijā. Dažādās pensiju sistēmas Eiropas savienībā ir ļoti atšķirīgas, taču ir svarīgi izveidot kopīgu platformu, skaidri definējot pienākumu sadalījumu. Šādi būs iespējams kopīgi radīt ilgtspējīgu un drošu sistēmu - modernu sistēmu, kurā tiek atzīta pārvietošanās brīvība Eiropā, kuras pamatā ir pieņēmums, kas mobilitāte ir ļoti svarīga, īpaši jaunākajām paaudzēm un, protams, efektīvam un produktīvam darba tirgum. Visu šo iemeslu dēļ es balsoju par šo ziņojumu.
<SPEAKER ID="336" NAME="Rovana Plumb" AFFILIATION="S&amp;D">
rakstiski. - (RO) 2009. gada novembrī Rumānijā bija 5,54 miljoni pensionāru un 5,65 miljoni iemaksu veicēju valsts pensiju sistēmā. ES iedzīvotāju nodrošināšana ar atbilstīgu, noturīgu un drošu pensiju tagad un turpmāk ir Eiropas Savienības prioritāte. Eiropā, kuras sabiedrība noveco, šo mērķu sasniegšana ir liela problēma, un dalībvalstīm tam ir jāgatavojas, reformējot savas pensiju sistēmas. Dalībvalstīm ir jāuzlabo pensiju atbilstība, cīnoties pret dzimumu diskrimināciju darba tirgū, jo sevišķi - līdz 2020. gadam par 10 % samazinot atalgojuma atšķirību. Valsts pensiju sistēma ir jānostiprina uz privātās sistēmas rēķina. Mēs nedrīkstam privatizēt valsts pensiju sistēmu, lai vienkārši nodrošinātu pašreizējo un turpmāko pensionāru pensiju fondu stabilitāti.
<P>
Kaut gan Eiropas līmenī ir tendence palielināt pensionēšanās vecumu, tas ir jāpiemēro elastīgi, ņemot vērā attiecīgo nozari un darba apstākļus, kā arī nostrādāto gadu skaitu. Ir jāsniedz aktīvs atbalsts attiecībā uz darbavietu radīšanu. Ir arī jāuzlabo darba kvalitāte, lai palielinātu to iedzīvotāju skaitu, kuri aktīvi veic iemaksas savu nākotnes pensiju finansēšanā.
<SPEAKER ID="337" NAME="Frédérique Ries" AFFILIATION="ALDE">
rakstiski. - (FR) Pensiju sistēmu ilgtspējas nodrošināšana ir viens no galvenajiem uzdevumiem, kas jāveic politiķiem, ja viņi vēlas saglabāt vispārēju labumu un sociālu mieru. Lai gan Eiropas kompetences joma šajā saistībā ir ierobežota, Eiropas Parlamentam bija svarīgi paust savu viedokli, kā turpinājumu Komisijas sagatavotajai Zaļajai grāmatai. Tas ir paveikts, pieņemot ļoti visaptverošo Oomen-Ruijten kundzes ziņojumu, kurā ir apstiprināta nepieciešamība reformēt pensiju sistēmas, ko rada nelabvēlīgā tendence attiecībā uz iedzīvotāju, kuri ir vecāki par 65 gadiem, un strādājošo iedzīvotāju samēru. Turklāt šī rezolūcija ir saskaņā ar neseno Eirobarometra pētījumu, kurā atspoguļota Eiropas iedzīvotāju gudrība un briedums - 73 % no viņiem uzskata, ka "viņiem būs jāstrādā ilgāk vai jāietaupa vairāk savām vecumdienām”. Jāatzīst, ka dominējošā ideja par darba dzīves paildzināšanu pēc 65 gadu vecuma sabiedrībā ir radījusi dažādas reakcijas. Tomēr šajā saistībā nav sliktā bez labā, jo ir noteikti jāaktivizē citi līdzekļi. Kaut vai tikai manas valsts, Beļģijas, gadījumā, kur gados vecāku darba ņēmēju nodarbinātības līmenis ir viens no zemākajiem Eiropas Savienībā, ir steidzami jāmudina Beļģijas darba ņēmēji ilgāk palikt darba tirgū.
<SPEAKER ID="338" NAME="Crescenzio Rivellini" LANGUAGE="IT">
Šodien Parlaments balsoja par ziņojumu "Par atbilstīgu, noturīgu un drošu Eiropas pensiju sistēmu veidošanu”. Komisija, ņemot vērā demogrāfiskās tendences un ekonomikas un finanšu krīzes sekas, ir nolēmusi, ka, lai modernizētu pensiju politiku, koordinētā veidā ir jārīkojas šādās jomās: pensiju sistēmu pielāgošana, ilgtspēja, līdzsvars starp darba dzīves ilgumu un pensiju ilgumu, mobilitātes šķēršļu likvidēšana, pensiju sistēmu labāka pārredzamība un maksātspējas aizsardzība.
<P>
Šajā ziņojumā mēs vēlamies atzīt un saglabāt atsevišķus pienākumus, lai izveidotu ilgtspējīgu un drošu sistēmu, kas dalībvalstu līmenī spēj nodrošināt atbilstīgas pensijas. Moderna sistēma, kurā jo īpaši tiek atzīta mobilitātes nepieciešamība jaunajai paaudzei un kurā tiek piedāvāti risinājumi ne vien tagadnei, bet arī tuvai nākotnei.
<SPEAKER ID="339" NAME="Raül Romeva i Rueda" AFFILIATION="Verts/ALE">
rakstiski. - (ES) Neskatoties uz to, ka balsojums deva iespēju iekļaut dažus būtiskus sabiedriskās apziņas elementus, ziņojumā bija palikuši daži neveiksmīgi aspekti, kuru dēļ galīgajā balsojumā es atturējos. Tāds, piemēram, daļēji ir 21. punkts, kurā tiek prasīts, lai dalībvalstis uzlabotu iedzīvotāju piekļuvi privāto uzkrājumu sistēmām.
<SPEAKER ID="340" NAME="Licia Ronzulli" LANGUAGE="IT">
Eiropas pensiju sistēmu stāvoklis kļūst arvien satraucošāks. Mums tūdaļ pat jārīkojas, lai nodrošinātu vienlīdzīgas iespējas vīriešiem un sievietēm, aizsargātu tos, kuri pašlaik nolemj doties pensijā un vienlaikus aizsargāt tos, kuri sper pirmos soļus darba tirgū. Eiropā sievietes joprojām vidēji saņem par 18 % mazāk nekā vīrieši. Šīs algu atšķirīgas galvenās sekas ir redzamas pensijas vecumā - tā kā darba dzīves laikā sievietes ir nopelnījušas mazāk, viņām ir arī mazākas pensijas. Rezultātā sievietes vairāk nekā vīrieši nonāk pastāvīga nabadzībā. Jo īpaši krīzes laikā mums visās politikas jomās ir jāiekļauj dzimumu perspektīva, valsts līmenī pieņemot pasākumus, par kuriem vienojas un kurus koordinē Eiropas līmenī. Es balsoju par Oomen-Ruijten ziņojumu, jo uzskatu, kar tas ir labs kompromiss, kas var atbalstīt dialogu starp dalībvalstīm un Eiropas iestādēm par pensiju sistēmu modernizēšanu.
<SPEAKER ID="341" NAME="Oreste Rossi" LANGUAGE="IT">
Mēs atbalstām ziņojumu par Zaļo grāmatu "Ceļā uz atbilstīgām, noturīgām un drošām Eiropas pensiju sistēmām”, jo Eiropas Komisijas mērķis ir palīdzēt dalībvalstīm, neatņemot atbildību atsevišķām valstīm, kurām ir jānovērtē saistība starp paredzamo dzīves ilgumu un obligāto pensionēšanās vecumu. Tā mērķis ir arī likvidēt pārrobežu mobilitātes šķēršļus un izveidot Eiropas Apdrošināšanas un fondēto pensiju iestādi, kuras pienākums ir izveidot koordinācijas sistēmu ārkārtas gadījumos un sniegt atbalstu dalībvalstīm.
<SPEAKER ID="342" NAME="Daciana Octavia Sârbu" LANGUAGE="RO">
Eiropas Savienības 27 dalībvalstīs ir dažādas pensiju sistēmas. Tomēr apvērstā iedzīvotāju vecuma piramīda un paredzamā dzīves ilguma palielināšanās nosaka to, ka ir jāizstrādā Eiropas stratēģija, lai stiprinātu pensiju kohēziju un saskaņotību Eiropas Savienībā. Tomēr es arī vēlētos pieminēt acīmredzamās neatbilstības attiecībā uz darba mobilitāti dažādās dalībvalstīs. Ir gadījumi, kad tiesības uz pensiju netiek pareizi pārnestas starp dažādām Eiropas Savienības dalībvalstīm. Šajā saistībā mums ir jāveicina sadarbība starp dalībvalstīm.
<P>
Tomēr mums ir morāls pienākums aizstāvēt savu iedzīvotāju tiesības saņemt tādas pensijas, kas nodrošina viņiem cienījamu dzīvi.
<SPEAKER ID="343" NAME="Peter Skinner" AFFILIATION="S&amp;D">
rakstiski. - Es varu atbalstīt šī ziņojuma kopējos mērķus, jo tā pamatuzdevumi ir izveidot ilgtspējīgu pensiju nodrošinājuma pieeju. Tiesību akts, kas tiks radīts, pamatojoties uz Zaļo grāmatu, manuprāt, ļaus uzraudzības iestādēm būt pilnībā informētām, lai pietiekami konsekventi uzturētu drošas un noturīgas pensiju sistēmas.
<P>
Tomēr, ņemot vērā pašreizējo pensiju sistēmu daudzveidību dalībvalstīs, kā arī attiecībā uz pensiju nodrošinājuma piemērošanas jomu un pamatīgumu, ir svarīgi, lai Komisija pildītu Parlamenta vēlmi neuzspiest tādus kapitāla standartus, kas ir līdzīgi apdrošināšanas vai banku nozares standartiem. Es uzskatu, ka pensijām var piemērot savas atsevišķas kapitāla atbilstības prasības, un tā tam jābūt.
<P>
Ņemot vērā iepriekšminēto, ir ārkārtīgi vajadzīga patiesi eiropeiska pieeja, ņemot vērā to, kā demogrāfiskās tendences spiedīs turpmākās paaudzes uzturēt dārgas, pārslogotas shēmas, kurās iepriekšējās paaudzes saskaries ar iespējamu nonākšanu nabadzībā.
<SPEAKER ID="344" NAME="Alyn Smith" AFFILIATION="Verts/ALE">
rakstiski. - Priekšsēdētāja kungs, šajā ziņojumā ir daudz labu aspektu. Tomēr beigu beigās es nevaru to atbalstīt. Ir pareizi, ka mums šajā Parlamentā vajadzētu bažīties par mūsu dalībvalstu valdību noteikumiem par pensijām, un ir pareizi, ka mums vajadzētu izplatīt labas prakses piemērus. Tomēr es vienkārši nespēju atbalstīt ziņojumu kopumā, jo vienkārši nepiekrītu, ka attiecībā uz pensijām ES vajadzētu uzņemties jebko, kas ir vairāk par informācijas izplatīšanas uzdevumu. Vislabākās iestādes pensiju jautājuma un, patiesi, visu sociālo jautājumu risināšanai ir valsts vai vietējās iestādes nevis mēs. Šajā iniciatīvas ziņojumā tiek aicināts veidot pārāk centralizētu kontroli, attiecībā uz kuru man nav pārliecības, ka tā darbosies vai radīs papildu vērtību.
<SPEAKER ID="345" NAME="Bart Staes" AFFILIATION="Verts/ALE">
rakstiski. - (NL) Mūs smagi skar arvien vecākas sabiedrības problēma, un krīze liek dalībvalstīm samazināt budžetu. Tomēr mēs nedrīkstam pieļaut, ka sabiedrības novecošanas problēma mūs ievilina jaunā Eiropas parādu krīzē. Dalībvalstis, kuras veido uzkrājumus, nedrīkst rīkoties nedomājot. Rezolūcijā ir uzsvērts, ka pensiju sistēmas pirmais līmenis ir galvenais. Tas nozīmē stabilu un līdzsvarotu valsts budžetu. Turklāt pats par sevi saprotams, ka pastāvīgi ienākumi ir garantija pret nabadzību. Man ir arī prieks, ka tiek atzītas sieviešu tiesības uz pensiju un ka vairāk ir uzsvērta dzimumu līdztiesībā, kā arī atzīts tas, ka nedrīkst pieļaut gados vecāku iedzīvotāju diskrimināciju darba tirgū. Šajā rezolūcijā arī tiek pienācīgi ņemta vērā uzkrātās pensijas pārvedamība. Neviens mūsdienās visu mūžu nestrādā vienam uzņēmumam vai pat savā valstī. Ir būtiski, lai apvienotā Eiropā iedzīvotāji varētu pārnest šādas tiesības. Tāpēc Eiropas Parlaments aicina Eiropas Komisiju labāk koordinēt pensiju pārvedamību Eiropas līmenī.
<SPEAKER ID="346" NAME="Silvia-Adriana Ţicău" AFFILIATION="S&amp;D">
rakstiski. - (RO) Ria Oomen-Ruijten sagatavotais ziņojums par Zaļo grāmatu "Ceļā uz atbilstīgām, noturīgām un drošām Eiropas pensiju sistēmām” ir svarīgs ieguldījums debatēs par turpmākajām Eiropas pensiju sistēmām. Es uzskatu, ka dalībvalstīm ir jāsagatavo noteikumi, lai saviem iedzīvotājiem nodrošinātu atbilstīgas pensijas. Mēs mudinām dalībvalstis izveidot visatbilstošāko pensiju sistēmu, lai ikvienam garantētu pienācīgu dzīves līmeni, īpašu uzmanību pievēršot visneaizsargātākajām sabiedrības grupām. Es balsoju par 24. punktu, kurā dalībvalstis tiek aicinātas mudināt gados vecākus iedzīvotājus turpināt darbu, piemērojot nodokļu un sociālā nodrošinājuma atbrīvojumus.
<P>
Es arī balsoju par darba un pensijas apvienošanas atbalstu un veicināšanu un preventīvu pasākumu ieviešanu, lai uzņēmumiem būtu grūtāk atlaist no darba gados vecākus iedzīvotājus.
<P>
Es balsoju pret pensionēšanās vecuma palielināšanu, jo uzskatu, ka iedzīvotāji, kuri pārsniedz noteiktu vecumu, bet kuri grib un var strādāt, ir jāatbalsta nevis jāspiež aiziet no darba, jo īpaši laikā, kad bezdarba līmenis 27 ES dalībvalstīs ir 10 % un jauniešu vidū - 20 %.
<SPEAKER ID="347" NAME="Georgios Toussas" LANGUAGE="EL">
Eiropas Komisijas Zaļā grāmata par Eiropas pensiju sistēmu, ko šodien ziņojuma veidā pieņēma kapitāla politisko pārstāvju apvienība Eiropas Parlamentā (sociāldemokrāti, konservatīvie un liberāļi) ir prettautisks briesmonis. Tā ir paredzēta, lai veidotu jaunā prettautiskā ES Konkurētspējas pakta pamatelementu, kura mērķis ir sagraut Eiropas sociālā nodrošinājuma sistēmas un aizstāt tās ar privātu, individualizētu apdrošināšanu - jaunu slaucamu govi uz darba ņēmēju rēķina kapitāla peļņas radīšanai. Praksē tiek iznīcināti valsts izdevumi par sociālo nodrošinājumu, pensijām un labklājību. Trīs līmeņu sistēma samazina valsts pensijas līdz nabagmājas pabalstam, tādējādi plaši paverot durvis tā saucamajam privātās apdrošināšanas trešajam līmenim. Ziņojumā tiek aicināts palielināt pensionēšanās vecumu atkarībā no paredzamā dzīves ilguma. Citiem vārdiem sakot - darbs līdz kapa malai. Grieķijas Komunistu partija balsoja pret ES neveiksmīgo pret darbaspēku vērsto dokumentu par Eiropas pensiju sistēmām. Saskaroties ar šādām attīstības tendencēm, mēs vēlētos norādīt, ka darba ņēmējiem ir steidzami masveidā jāsaceļas un jāaptur šie jaunie pret nodrošinājumu vērstie pasākumi un jaunais nežēlīgais uzbrukums, ko jaunajā ES Konkurētspējas aktā organizē kapitāla un buržuāziskās valdības.
<SPEAKER ID="348" NAME="Thomas Ulmer" AFFILIATION="PPE">
rakstiski. - (DE) Es balsoju par Oomen-Ruijten ziņojumu par Zaļo grāmatu par pensiju sistēmām. Vācijas Kristiešu demokrātiskā savienība uzskata, ka sarunu rezultāti ir piemēroti un nodrošina pienācīgu pamatu turpmākajai Baltajai grāmatai. Svarīgi ir nodrošināt, lai tiktu saglabātas Vācijas aroda pensijas, darba ilgums un aizsardzība pret pašreizējo saistību bankrota risku. Aroda pensijas nekādā gadījumā nedrīkst pārnest uz obligātu Eiropas sistēmu.
<SPEAKER ID="349" NAME="Viktor Uspaskich" AFFILIATION="ALDE">
rakstiski. - (LT) Man ir prieks, ka referente atzīst, ka Eiropā pensiju sistēmās pastāv būtiski trūkumi un ka dažu dalībvalstu, piemēram, Lietuvas iedzīvotāji saskaras ar papildu problēmām. Pensionāru dzīve manā valstī nav no tām vieglākajām. Nesen tā ir kļuvusi vēl smagāka - pagājušajā gadā Lietuvas pensionāru ikmēneša pensija tika samazināta par 5 %. Ir pienācis laiks apturēt dubultstandartu piemērošanu. Dažās Eiropas valstīs, piemēram, Lietuvā valdības apgalvo, ka krīze ir galā un ka ekonomika pakāpeniski atveseļojas. Tomēr, kad ir jāveic praktiski pasākumi, valsts vadītāji apgalvo, ka nevar atrast nepieciešamos resursus, lai pensijas atjaunotu iepriekšējā līmenī. Pēkšņi viņi paziņo, ka krīze vēl nav beigusies. Reformējot savas pensiju sistēmas, svarīga ir finanšu ilgtspēja, taču tikpat svarīga ir atbilstīgu ienākumu nodrošināšana. Patiesu ilgtspēju nevar panākt, nenodrošinot atbilstīgas pensijas. Sabiedrības novecošana un finansiāls spiediens liecina, ka darba tirgū notiek pārmaiņas. Reformējot pensiju sistēmas, tas ir jāņem vērā. Elastības un drošības līdzsvars darba tirgū atbalsta ekonomikas pielāgošanās spējas un tādējādi veicina noturīgas, drošas un taisnīgas pensijas.
<SPEAKER ID="350" NAME="Peter van Dalen" AFFILIATION="ECR">
rakstiski. - (NL) Eiropa un pensijas - lūk, tas ir delikāts jautājums. Vairākas dalībvalstis apsver sava valsts parāda samazināšanas pasākumus, saviem parādiem piesaistot pensiju fondus. Merkel kundze un Sarkozy kungs savos plānos par vienotu, centralizēti pārvaldītu Eiropu jau ir tieši pieminējuši pensiju centralizēšanu. Es esmu pret jebkāda veida pensiju regulēšanu Eiropas līmenī. Dažādās dalībvalstīs pensiju sistēmas ir strukturētas dažādi. Tās gandrīz nav salīdzināmas. Turklāt vairākās atsevišķās dalībvalstīs pensiju sistēmas ir ļoti dažādas attiecībā uz lielumu, uzticamību un uzraudzību. Es nevēlos, lai ciestu stabilā Nīderlandes pensiju sistēma haosa dēļ dažās citās dalībvalstīs.
<P>
Tomēr es uzskatu, ka ir saprātīgi, ka dalībvalstīm vajadzētu dalīties ar informāciju par savām pensiju sistēmām un ka tām vajadzētu pielikt pūles, lai šādā veidā risinātu konkrētas problēmas. Es domāju, piemēram, pētniekus universitātēs, kuri pārceļas uz citām dalībvalstīm un kuru nodokļu iestādes pēc tam iekasē papildu nodokļus par pensijām, kuras viņi ir uzkrājuši citā valstī. Šādas pārmērības ir nekavējoties jāaptur, taču tas nenozīmē, ka mums visas sistēma ir jāpārstrādā saskaņā ar Eiropas modeli.
<SPEAKER ID="351" NAME="Derek Vaughan" AFFILIATION="S&amp;D">
rakstiski. - Es balsoju par šo ziņojumu, kurā dalībvalstis tiek mudinātas nodrošināt, lai pensijas būtu noturīgas, ņemot vērā sabiedrības novecošanu un tēriņu radīto spiedienu, ar ko nākas saskarieties visā Eiropas Savienībā. Es atzinīgi vērtēju to, ka šajā ziņojumā ir atzīts, ka nav tādas vienotas, visiem piemērotas pieejas pensiju nodrošinājumam dalībvalstīs, bet ka ES var noteikti radīt papildu vērtību attiecībā uz ideju apmaiņu un koordināciju.
<P>
Šajā ziņojumā nedrīkst iekļaut privātā parāda piesaisti valsts finanšu ilgtspējas novērtējumā, jo pašreizējie tirgus apstākļi neatbalstītu šāda veida novērtējumu. Turklāt, kapitāla prasību piemērošana pensijām, iespējams, varētu palielināt izmaksas, nepalielinot darba devēju apmaksātu aroda pensiju drošību. To nedrīkst noteikt kā obligātu vietās, kur jau pastāv aizsardzības sistēma. Piemēram, Apvienotās Karalistes Pensiju aizsardzības fonds, ko izveidojusi iepriekšējā leiboristu valdība, jau nodrošina pensiju sistēmu dalībnieku un saņēmēju augsta līmeņa atbalstu.
<P>
Es un mani leiboristu kolēģi turpināsim strādāt, lai nodrošinātu, ka iedzīvotājiem, kuri veido uzkrājumus valsts, darba devēju vai privātās sistēmās, tiek nodrošināta reāla pensiju aizsardzība, kas tiem nepieciešama, lai justos droši par savu pensijas vecumu.
<SPEAKER ID="352" NAME="Iva Zanicchi" LANGUAGE="IT">
Es balsoju par Oomen-Ruijten kundzes ziņojumu, lai gan uzskatu, ka pieņemtais teksts ir pārāk piesardzīgs, atkārtoti norādot uz subsidiaritātes principu. Tomēr es domāju, ka šis ziņojums pirms gaidāmās Komisijas Baltās grāmatas publicēšanas dot iespēju turpināt efektīvās darba attiecības starp dalībvalstīm un ES iestādēm pie sarežģītā jautājuma par Eiropas pensiju sistēmu modernizēšanu.
<SPEAKER ID="354" NAME="Luís Paulo Alves" LANGUAGE="PT">
Es balsoju atbalstoši par šo rezolūcijas priekšlikumu, jo uzskatu, ka pievienošanās sarunas ar Horvātiju ir iespējams noslēgt 2011. gada pirmajā pusē, ja tiks turpinātas nepieciešamās reformas. Lai to sasniegtu, šajā pēdējā posmā Horvātijai būs jāmobilizē visi centieni, lai nostiprinātu valsts pārvaldi un tiesu iestādes, turpinot apkarot korupciju, pilnībā sadarbojoties ar Starptautisko Kara noziegumu tribunālu bijušajai Dienvidslāvijai (ICTY), turpinot privatizācijas procesu un pieņemot restrukturizācijas plānus. Tāpat es par šo rezolūciju balsoju atbalstoši tādēļ, ka tajā ir ieteikts īstenot nolīgumu starp Slovēniju un Horvātiju par robežu strīda izskatīšanu šķīrējtiesā un ir panākts progress divpusējo strīdu izbeigšanā, piemēram, robežjautājumos ar Serbiju, Melnkalni un Bosniju un Hercegovinu. Lai gan Horvātijai jāpabeidz sarunas par acquis communautaire sešām politiskajām sadaļām, es uzskatu, ka Horvātijas iestādes varēs izmantot 2010. gadā sasniegtos labos rezultātus kā pamatu galīgajiem centieniem, lai noslēgtu sarunas.
<SPEAKER ID="355" NAME="Laima Liucija Andrikien" AFFILIATION="PPE">
rakstiski. - (LT) Es balsoju atbalstoši par šo rezolūcijas priekšlikumu par Horvātijas 2010. gada progresa ziņojumu. Ar šo dokumentu Eiropas Parlaments apstiprināja, ka Horvātija ir panākusi būtisku progresu sarunās par iestāšanos Eiropas Savienībā. Es atbalstu rezolūcijā noteikto, ka pievienošanās sarunas ar Horvātiju varētu pabeigt 2011. gada pirmajā pusē, ja apņēmīgi tiks turpinātas nepieciešamās reformas, jo īpaši stiprinot valsts pārvaldi un tiesu iestādes, turpinot apkarot korupciju, nodrošinot bēgļu atgriešanās procesa stabilitāti, pilnībā sadarbojoties ar Starptautisko Kara noziegumu tribunālu bijušajai Dienvidslāvijai (ICTY), turpinot privatizācijas procesu un pieņemot restrukturizācijas plānus grūtībās nonākušajām kuģu būvētavām. Tie ir ļoti svarīgi nosacījumi, un to pienācīga īstenošana vai vismaz būtisks progress minētajās jomās parādīs Horvātijas apņemšanos un gatavību kļūt par ES dalībvalsti,
<SPEAKER ID="356" NAME="Zigmantas Balčytis" AFFILIATION="S&amp;D">
rakstiski. - (LT) Es atbalstu šo rezolūcijas priekšlikumu, ar ko Eiropas Parlaments atbalsta Horvātijas pievienošanos Eiropas Savienībai. Horvātijas pievienošanās ir svarīga gan Eiropas, gan reģionālajā dimensijā un tā pamudinātu pārējās Rietumbalkānu valstis sākt un ieviest ar pievienošanos saistītās reformas. Pievienošanās sarunās ar Horvātiju ir panākts būtisks progress, bet joprojām ir jāīsteno svarīgas reformas valsts pārvaldes un tiesu iestāžu, korupcijas, bēgļu atgriešanās procesa un citās jomās. Horvātijai jāpanāk būtisks progress divpusējo strīdu izbeigšanā ar kaimiņvalstīm, piemēram, robežjautājumos ar Serbiju, Melnkalni un Bosniju un Hercegovinu, lai šie strīdi pēc Horvātijas iestāšanās ES nekļūtu par šķērsli turpmākai Savienības paplašināšanai.
<SPEAKER ID="357" NAME="Elena Băsescu" AFFILIATION="PPE">
rakstiski. - (RO) Es balsoju atbalstoši par Horvātijas progresa ziņojuma pieņemšanu, jo domāju, ka pievienošanās process ES uzsver būtiskos uzlabojumus šajā reģionā. Patiešām pamattiesības, bēgļu situācija un kuģniecības nozares privatizācija ir sadaļas, kur panākts vislielākais progress. Es arī esmu gandarīta par miera nolīguma īstenošanu un visu to, ar ko tas ir saistīts. Sadarbība ar Starptautisko Kara noziegumu tribunālu bijušajai Dienvidslāvijai ir ļoti svarīga, lai sekmīgu noslēgtu sarunas. Es ceru, ka turpmāk Horvātijas iestādes ļaus izmeklētājiem piekļūt vajadzīgajiem dokumentiem. Viens no dokumentā minētajiem punktiem ir tiesvedība attiecībā uz kara noziegumiem. Tiesātās personas vai nu netiek atzītas par vainīgām vai saņem niecīgus sodus. Es vēlos uzsvērt nozīmi, kas piemīt taisnīgas tiesu sistēmas pārvaldībai jebkurā kandidātvalstī.
<P>
Deviņdesmitajos gados notikušā konflikta sekas un minoritāšu tiesību neievērošana ir nepieņemama rīcība topošā dalībvalstī. Šajā jomā ir vēlama iejaukšanās likumdošanas līmenī. Ungārijas prezidentūras apņemšanās sarunas beigt 2011. gada pirmajā pusē ir vērtējama atzinīgi, un Horvātijai ir iespēja laikus nokļūt līdz finiša līnijai. Tās pievienošanās sniegs pozitīvu vēstījumu šim reģionam, apstiprinot ES ticamību saistībā ar šā procesa nosacījumiem. Nobeigumā vēlos apstiprināt Rumānijas absolūto atbalstu attiecībā uz Horvātijas pievienošanos ES.
<SPEAKER ID="358" NAME="Sebastian Valentin Bodu" LANGUAGE="RO">
Horvātijas 2010. gada progresa ziņojums norāda uz Zagrebas valdības apņemšanos nodrošināt atbilstību kritērijiem, lai pievienotos Eiropas Savienībai. Tomēr Eiropas Savienība ir saskārusies ar pirmreizēju situāciju, proti, vairums Horvātijas pilsoņu neuzskata, ka pievienošanās ES valstij nodrošinās ieguvumus, kas ir pretēji optimismam, kuru esam vērojuši Centrāleiropas un Austrumeiropas valstīs, kas pievienojās ES pēdējo divu paplašināšanos laikā. Horvātijas 2010. gada ziņojumā ir uzsvērtas ES iestāžu bažas par šo situāciju. Tādēļ iestādes un pilsoniskā sabiedrība tiek aicinātas iesaistīties, lai pārliecinātu horvātus, ka dalība ES pozitīvi ietekmēs viņu valsti. Es atzinīgi vērtēju Horvātijas iestāžu centienus un mērķtiecību, lai pabeigtu pievienošanās sarunas šā gada pavasarī.
<P>
Horvātija arī pelnījusi uzslavu saistībā ar to, ka valstij, kuru tik ilgstoši ir postījis konflikts, ir izdevies panākt ievērojamu progresu, lai īstenotu acquis communitaire. Turklāt jebkādas piezīmes par to, ka Horvātijas pievienošanos varētu atlikt, var uzskatīt tikai par nejaušiem komentāriem, kas izteikti, daudz nedomājot.
<SPEAKER ID="359" NAME="Antonio Cancian" LANGUAGE="IT">
Es izlēmīgi balsoju atbalstoši par šo ziņojumu, jo uzskatu, ka Horvātija pareizi turpina īstenot savas reformas, kas vajadzīgas dalībai ES. Ekonomiski, manuprāt, Horvātija ir gatava risināt jautājumus ar citām ES valstīm. Faktiski, neraugoties uz globālo krīzi, tai ir izdevies saglabāt makroekonomikas stabilitāti, it sevišķi pateicoties pakalpojumu un tūrisma infrastruktūru attīstībai. Es domāju, ka šī valsts ir jāmudina pilnībā izmantot tās resursus, it sevišķi tās ģeogrāfisko novietojumu, kas to padara par stratēģisku transporta savienojumu starp Rietumeiropu un Balkānu valstīm, starp Centrāleiropu, Adrijas jūras reģiona valstīm un Vidusjūras reģiona valstīm. Tās infrastruktūras turpmāka attīstība varētu valstij nodrošināt lielu potenciālu. Paturot prātā iepriekš sacīto, ļoti sekmīga ir tās sadarbība ar Eiropas Savienību saistībā ar TEN-T, TEN-E un e-TEN posmu īstenošanu, kas skars arī Horvātijas teritoriju un varētu tikt attīstīta par PPP sistēmu, pilnībā sadarbojoties ar ES. Sarunas noslēgsies 2011. gada pirmajā pusē, kad beigsies pievienošanās process. Esmu pārliecināts, ka šo termiņu ievēros.
<SPEAKER ID="360" NAME="Maria Da Graça Carvalho" AFFILIATION="PPE">
rakstiski. - Vēlos uzslavēt Horvātiju par būtisko progresu, kas sasniegts saistībā ar atbilstības nodrošināšanu kritērijiem, kuri vajadzīgi, lai pabeigtu pievienošanās sarunas. Esmu cieši pārliecināta, ka Horvātijas nekavēta pievienošanās sniegs pamudinājumu pārējām Rietumbalkānu valstīm, lai tās īstenotu ar pievienošanos saistītās reformas. Es atzinīgi vērtēju Horvātijas valstības centienus ieņemt stingru nostāju pret visu veidu korupciju, bet aicinu Horvātijas iestādes turpmāk stiprināt korupcijas apkarošanas iestāžu administratīvo veiktspēju un turpināt sekmēt politiskās atbildības kultūras veidošanu. Es atzinīgi vērtēju progresu, kas panākts sieviešu tiesību un dzimumu līdztiesības jomā, jo aptuveni 25 % parlamenta deputātu vietu, kā arī gandrīz pusi no valsts sektora administratīvo amatu vietām ieņem sievietes, un tas liecina par panākumiem dzimumu līdztiesības jomā. Tomēr ir ļoti maz sieviešu, kuras ieņem amatu uzņēmuma vadībā, un pastāv algu atšķirības starp dzimumiem. Es aicinu turpmāk aktīvi sekmēt sieviešu iesaistīšanos ekonomikas un politisko iestāžu lēmumu pieņemšanā un bez kavēšanās ieviest dzimumu līdztiesības likumu, tostarp vienāda atalgojuma principu.
<SPEAKER ID="361" NAME="Daniel Caspary, Ingeborg Gräßle, Elisabeth Jeggle, Andreas Schwab, Thomas Ulmer un Rainer Wieland" AFFILIATION="PPE">
rakstiski. - (DE) Mēs cieši atbalstām Horvātijas nekavētu pievienošanos Eiropas Savienībai. Horvātijas iedzīvotāji uz šo pievienošanos liek lielas cerības. Tomēr tās var attaisnot tikai, ja Horvātija ir patiesi gatava pievienoties un ja ir izpildīti visi pievienošanās kritēriji. Horvātija šajā procesā jau ir panākusi lielāku progresu nekā daudzas pašreizējās ES dalībvalstis bija sasniegušās pievienošanās laikā.
<P>
Tomēr Komisijas progresa ziņojums skaidri parāda, ka dažās jomās joprojām paveicams darbs. Tas ļauj cerēt, ka tiks nekavēti pabeigtas pievienošanās sarunas - tomēr šodienas lēmums nedrīkst viest cerības. Par ātrumu mums ir svarīgāka rūpība, un uzticama īstenošana ir svarīgāka par solījumiem. Mēs nedrīkstam atkārtot pagātnes kļūdas. Tikai tas ir Eiropas Savienības, Horvātijas un tās iedzīvotāju interesēs. Tādēļ mēs šodien atturējāmies no balsojuma.
<SPEAKER ID="362" NAME="Edite Estrela" LANGUAGE="PT">
Es balsoju atbalstoši par rezolūcijas priekšlikumu par Horvātijas 2010. gada progresa ziņojumu, jo uzskatu, ka sarunas attiecībā uz Horvātijas pievienošanos ES tiks pabeigtas līdz 2011. gada jūnijam, ja tiks turpināti visi vajadzīgie centieni, lai ieviestu reformas. Es atbalstu paplašināšanos ar nosacījumu, ka dalībvalstis atbilst iepriekš noteiktajiem kritērijiem. Jo vairāk valstis iesaistās Eiropas projektā, jo labāk būs ES un tās pilsoņiem, kuri dzīvos vienotā miera, brīvības, demokrātijas, progresa un labklājības telpā.
<SPEAKER ID="363" NAME="Diogo Feio" LANGUAGE="PT">
Horvātija nenoliedzami sekmīgi ir nodrošinājusi atbilstību pievienošanās kritērijiem un ir piemērojusi centienus, lai turpinātu doties šajā virzienā, neraugoties uz papildu grūtībā, ar ko tā saskaras pašreizējā starptautiskajā situācijā. Tā ir labs piemērs jebkurai valstij, kas vēlas pievienoties Eiropas Savienībai. Es nevaru nepamanīt, ka saskaņā ar jaunākajām aptaujām horvāti savas valsts gaidāmo pievienošanos Eiropas Savienībai aplūko ar aizdomām un kritiski izturas pret ES darbībām. Tā vietā, lai apšaubītu Horvātijas iedzīvotāju viedokli, es domāju, ka viņu šaubas liek mums nopietni apsvērt, kā tiek vadīta Eiropas Savienība. Vēlos paust nožēlu, ka rezolūcijas priekšlikumā referente ir izvēlējusies ietvert viedokļus par tādiem jautājumiem kā seksuālā orientācija un tās aizsardzība konstitūcijā, kam ne tikai nav nekāda sakara ar faktiskajiem jautājumiem, bet kam arī jābūt dalībvalstu ekskluzīvā kompetencē.
<SPEAKER ID="364" NAME="José Manuel Fernandes" LANGUAGE="PT">
Šis priekšlikums rezolūcijai ir par 2010. gada progresa ziņojumu attiecībā uz Horvātijas pievienošanās procesu ES; Eiropas Parlamenta apņemšanās, kam nav taupīti nekādi diplomātiski centieni. Es atzinīgi vērtēju progresu pievienošanās sarunās, kas jāpabeidz līdz 2011. gada pirmā pusgada beigām, kā arī Eiropas Komisijas centienus saistībā ar citu Rietumbalkānu valstu pievienošanos ES.
<P>
Vēlos paust nožēlu, ka Horvātijas parlaments un valdība nav panākuši vēlamo progresu saistībā ar grozījumiem konstitūcijā, proti, attiecībā uz decentralizāciju un valsts pārvaldes reformām, it sevišķi mazinot tās politisko ietekmi, apkarojot korupciju un nodrošinot preses brīvību. Es ceru, ka visas ziņojumā minētās problēmas tiks atrisinātas vai vismaz samazinātas, lai pievienošanas būtu ātra un var būt par katalizatoru kaimiņvalstu dalībai ES.
<SPEAKER ID="365" NAME="Ilda Figueiredo" LANGUAGE="PT">
Attiecībā uz šo ziņojumu ir svarīgi norādīt, ka vairums Eiropas Parlamenta deputāti nav apmierināti ar to, ka saskaņā ar Eirobarometra datiem lielākā daļa horvātu uzskata, ka pievienošanās ES "viņiem nesniegtu ieguvumus”. Ko varam darīt, lai mainītu šo viedokli? Atbilde kā vienmēr ir šāda: palielināt propagandu, cenšoties manipulēt ES realitāti.
<P>
Tiek izmantotas tās pašas vecās neoliberāļu dogmas: valsts iejaukšanās samazināšana ekonomikā un atvērta un konkurētspējīga tirgus izveide, iznīcinot sabiedriskos pakalpojumus, izmainot darba attiecības par labu kapitālam, aizbildinoties ar "stingrību”, kā arī likvidējot suverenitāti un Horvātijas attīstības neatkarīgo projektu.
<P>
Visbeidzot, ziņojumā ir skaidri norādīts, kas bija ieguvējs no NATO agresijas un Dienvidslāvijas sadalīšanās. Horvātija atrodas priviliģētā vietā: tā ir ļoti svarīgs transporta koridors austrumu un tālo austrumu importa un eksporta tirgiem. Ir skaidrs, ka pievienošanās ES nesekmēs Horvātijas un tās iedzīvotāju tiesības uz attīstību, bet gan galvenokārt nodrošinās ieguvumus lielajām varām un ekonomiskajām grupām.
<SPEAKER ID="366" NAME="Lidia Joanna Geringer de Oedenberg" LANGUAGE="PL">
Pēdējā laikā Horvātija ir panākusi būtisku progresu saistībā ar pievienošanos ES un, visticamāk, drīz kļūs par ES 28. dalībvalsti. ES un Horvātijas sarunu dalībnieki 2010. gadā noslēdza 11 sadaļas, kopā sasniedzot 28 (no vajadzīgajām 35). Pagājušā gada sasniegums neapšaubāmi parāda Horvātijas apņēmību turpināt reformas un ļaus tās pilsoņiem drīz izmantot dalības ES nodrošinātos ieguvumus. Pēdējās tikšanās laikā starp ES un Horvātijas ministriem, kas notika 2010. gada 22. decembrī Briselē, sarunu dalībnieki noslēdza vēl trīs svarīgas sadaļas, proti, tiesiskuma, brīvības un drošības, ārlietu, drošības un aizsardzības politikas, kā arī vides sadaļu. Šo sadaļu slēgšana parāda, ka Horvātijas tiesu sistēma ir nostiprināta un ka ir panākts progress vairākās jomās vienlaikus, piemēram, plašāka sadarbība starp Horvātiju un starptautisko kopienu saistībā ar militārām misijām un pilsoniskiem jautājumiem (ārlietu, drošības un aizsardzības politika) un labākas gaisa un ūdens kvalitātes nodrošināšana Horvātijas iedzīvotājiem (vide).
<P>
Sarunas par Horvātijas pievienošanos Eiropas Savienībai sākās 2005. gada oktobrī. Neraugoties uz dažām loģistikas problēmām, Horvātijas pievienošanos spēcīgi atbalsta ES dalībvalstis, un daudzas no tām sagaida ātru progresu septiņu pārējo sadaļu noslēgšanā līdz 2011. gada beigām.
<SPEAKER ID="367" NAME="Robert Goebbels" AFFILIATION="S&amp;D">
rakstiski. - (FR) Es balsoju atbalstoši par rezolūcijas priekšlikumu. Horvātijai noteikti ir vieta Eiropas Savienībā. Tomēr es nebalsošu par turpmāku kādas valsts dalību, ja vien būtiski netiks palielināts Eiropas Savienības budžets. Turpmāku paplašināšanos nevar sasniegt bez papildu līdzekļiem Eiropas Savienībai.
<SPEAKER ID="368" NAME="Bruno Gollnisch" AFFILIATION="NI">
rakstiski. - (FR) Mans balsojums par Parlamenta Ārlietu komitejas rezolūcijas priekšlikumu par Horvātijas progresu pievienošanās virzienā liecina par to, ka man nav pārliecības attiecībā uz Eiropas Savienības nodrošinātajiem ieguvumiem, un šāds pārliecības trūkums saskaņā ar viedokļu aptaujām ir arī vairumam horvātu. Vēlos paust nožēlu, ka valsts iestādes, kas ir kļuvušas par neatkarīgām un suverēnām iestādēm briesmīga konflikta laikā, vēlas valsti iejūgt svešzemnieku jūgā, lai gan sabiedrība to nevēlas. Es balsoju pret Māstrihtas līgumu. Es balsoju pret Eiropas Konstitūciju. Es būtu balsojis pret Lisabonas līgumu, ja manai valdībai būtu pieticis drosmes to piedāvāt Francijas iedzīvotājiem. Es ceru, ka ar horvātiem saistībā ar viņu valsts pievienošanos Eiropas Savienībai apspriedīsies tieši un ka tiks ņemta vērā viņu griba, kā gan tas nenotika Francijas, Īrijas un Nīderlandes gadījumā. Patiešām nebija iespējams balsot atbalstoši par rezolūciju, kurā pausta nožēla par to, ka to minoritāšu liktenis, kuras piekopj tādu vai citātu seksuālo orientāciju, nav galvenais jautājums, kura atbalsta aktīvu propagandu, lai mainītu negatīvās viedokļu aptaujas un kura mudina uz tādām pašām ekonomikas kļūdām, kādas ir pieļautas mūsu valstīs.
<SPEAKER ID="369" NAME="Sylvie Guillaume" AFFILIATION="S&amp;D">
rakstiski. - (FR) Es balsoju atbalstoši par rezolūcijas priekšlikumu par Horvātijas progresu, kas apstiprina šīs valsts centienus attiecībā uz tās gaidāmo pievienošanos Eiropas Savienībai. Patiešām Horvātijas dalībai ir vairākas priekšrocības, piemēram, miera un stabilitātes konsolidēšana Balkānu reģionā un ES pozīcijas nostiprināšana šajā reģionā. Mūsu pieņemtajā tekstā ir arī ierosināti joprojām problemātiski jautājumi, pie kā Horvātijai jāturpina strādāt, piemēram, valsts galvenās problēmas korupcijas apkarošana un atbalsts bēgļiem, kas pašlaik ir nepietiekams. Es ceru, ka Horvātija turpinās šo pozitīvo virzību.
<SPEAKER ID="370" NAME="Juozas Imbrasas" AFFILIATION="EFD">
rakstiski. - (LT) Es balsoju atbalstoši par rezolūcijas priekšlikumu par Horvātijas 2010. gada progresa ziņojumu, jo ar šo dokumentu Eiropas Parlaments apstiprināja, ka Horvātija ir panākusi progresu sarunās par iestāšanos Eiropas Savienībā. Pievienošanās sarunas ar Horvātiju var pabeigt samērā ātri, ja apņēmīgi tiks turpinātas un īstenotas nepieciešamās reformas. Ir jānostiprina valsts pārvalde un tiesu iestādes, jāapkaro korupcija, jānodrošina bēgļu atgriešanās procesa stabilitāte un pilnībā jāsadarbojas ar Starptautisko Kara noziegumu tribunālu (ICTY) utt.. Turklāt Horvātijas valdībai ir steidzami jānovērš ekonomikas strukturālie trūkumi un jāpievērš lielāka uzmanība reģionālajai sadarbībai, lai risinātu divpusējus jautājumus ar kaimiņvalstīm. Pienācīga īstenošana vai vismaz ievērojams progress šajās jomās parādīs un nostiprinās Horvātijas vēlmi un iespējas kļūt par ES dalībvalsti. Es uzskatu, ka Horvātijas pievienošanās mudinātu pārējās Rietumbalkānu valstis ātrāk tuvoties dalībai ES.
<SPEAKER ID="371" NAME="Giovanni La Via" LANGUAGE="IT">
Ar rezolūcijas priekšlikumu par Horvātijas 2010. gada progresa ziņojumu Parlaments vēlējās uzslavēt uzlabojumus, ko Horvātija ir panākusi attiecībā uz vairākiem aspektiem, kuri valsti tuvina dalībai Eiropas Savienībā. Ir jāmin šīs valsts sasniegumi pēdējā gada laikā, jo tās konstitūcijā ir ieviesti būtiski grozījumi, lai to pielāgotu pārējo 27 dalībvalstu pamata hartām. Attiecībā uz tiesu iestādēm ir piemēroti centieni, lai tās padarītu par objektīvu un neatkarīgu varu. Tiek arī organizēti tiesas procesi par kara noziegumiem, un būtisks progress ir panākts sieviešu tiesību un dzimuma vienlīdzības jomā. Es pilnībā atbalstu šo priekšlikumu, jo esmu cieši pārliecināts, ka Horvātija ir pelnījusi kļūt par dalībvalsti. Nav šaubu, ka ir jāpaveic vēl vairāk, it sevišķi saistībā ar korupcijas apkarošanu, bet nevar noliegt, ka šī valsts būtiski progresē savā virzībā uz dalību Eiropas Savienībā.
<SPEAKER ID="372" NAME="Petru Constantin Luhan" AFFILIATION="PPE">
rakstiski. - (RO) Es balsoju atbalstoši par šo ziņojumu, jo mēs visi vēlamies, lai mūsu kaimiņvalstis būtu stabilas un pārtikušas. Patiešām šos centienus var īstenot tikai, ja Rietumbalkāni tiks integrēti ES un eiroatlantiskajās struktūrās. Horvātija ir šā reģiona valsts, kas ir panākusi vislielāko progresu ES integrācijas procesā, uzsverot, ka tā izmanto un vēlas izmantot striktus mehānismus, lai apkarotu korupciju valsts sektorā. Zagreba šajā jautājumā jau ir panākusi progresu, parlamentā apstiprinot tiesību aktu, ar ko saskaņā var konfiscēt nelikumīgi iegūtus pamatlīdzekļus, kā arī īstenojot rīcību pret augstākā līmeņa ierēdņiem. Es šos pasākumus vērtēju atzinīgi, taču Zagrebai ir pārliecinoši jāparāda, ka korupcija un nesodāmība ir atstāta tās pagātnē. Horvātija var turpināt rēķināties ar Rumānijas atbalstu pievienošanās procesā Eiropas Savienībai, daloties kopējā pieredzē attiecībā gan uz pirmspievienošanās procesu, gan valsts pievienošanās ES aspektiem.
<SPEAKER ID="373" NAME="Monica Luisa Macovei" AFFILIATION="PPE">
rakstiski. - Es balsoju atbalstoši par šo rezolūciju, lai paustu atzinību Horvātijas progresam saistībā ar pievienošanos ES un uzsvērtu mērķus, kas vēl jāsasniedz tās iedzīvotāju interesēs. Es balsoju pret 1. un 4. grozījumu, jo ar tiem bija paredzēts svītrot atsauces uz valdības centieniem Horvātijā apkarot diskrimināciju, pamatojoties uz seksuālo orientāciju un rasi, lai gan šādi centieni ir nepieciešami, lai iestātos ES.
<P>
Kad rezolūciju izskatīja AFET komitejā, es ierosināju grozījumus par tiesu sistēmas efektivitāti un paredzamību. Tajos tika aicināts palielināt tiesu finansējumu, lai tās varētu strādāt ātri un efektīvi, kā arī saskaņot jurisprudenci un laikus publicēt visus spriedumus. Korupcijas lietām ir jānonāk tiesā, tās nedrīkst palikt apsūdzības/izmeklēšanas posmā; spriedumiem jābūt atturošiem. Ir jānovērtē pirmspievienošanās līdzekļu izlietojums tiesu reformas un korupcijas apkarošanas jomā.
<SPEAKER ID="374" NAME="David Martin" AFFILIATION="S&amp;D">
rakstiski. - Es balsoju atbalstoši par šo ziņojumu, bet nopietni apšaubu Horvātijas piemērotību dalībai. Ir jāpanāk būtisks progress vairākās jomās, ne tikai saistībā ar korupcijas apkarošanu.
<SPEAKER ID="375" NAME="Barbara Matera" LANGUAGE="IT">
Horvātijas pievienošanās Eiropas Savienībai ir svarīgs stimuls Balkānu valstīm turpināt to centienus un reformas, lai nākotnē pievienotos ES. Horvātijas pievienošanās ES paplašinās miera un stabilitātes telpu Eiropā, tādēļ ir saistīta ar divējādu Eiropas un reģionālo dimensiju, kam Rietumbalkānu valstis jāmudina panākt lielāku kohēziju reģionālā līmenī.
<P>
Es atzinīgi vērtēju Horvātijas pozitīvo progresu attiecībā uz cieņu pret minoritātēm un to aizsardzību, lai gan valstij ir arī jāiemēro atbilstīgi pasākumi, lai nodrošinātu lielāku aizsardzību romu minoritātei un tās lielāku dalību sabiedrībā. Romi joprojām tiek diskriminēti un viņiem nav pietiekamas pārstāvības Horvātijas centrālajās un vietējās politiskajās iestādēs. Ir jāizstrādā un jāīsteno sinerģijas reģionālā līmenī, it sevišķi Donavas stratēģijas ietvaros, jo lielāka sociālā apmaiņa un ekonomiskā tirdzniecība sniegtu ieguvumus Donavas makroreģionam.
<P>
Es it sevišķi runāju par sadarbību transporta, vides un ekonomiskas attīstības jomā. Lielāka kohēzijas reģionālā līmenī sekmēs visa Rietumbalkānu reģiona pievienošanos Eiropas Savienībai nākotnē.
<SPEAKER ID="376" NAME="Jean-Luc Mélenchon" AFFILIATION="GUE/NGL">
rakstiski. - (FR) Nav nekāds pārsteigums, ka saskaņā ar Eirobarometra datiem horvāti uzskata, ka Eiropas Savienība viņiem nesniedz ieguvumus, un tas tā patiešām ir. Es balsoju pret šo rezolūcijas priekšlikumu un tā antisociālajām norādēm.
<SPEAKER ID="377" NAME="Nuno Melo" LANGUAGE="PT">
Sarunas ar Horvātiju par tās pievienošanos ES var pabeigt tuvākajā laikā. Tomēr ir apņēmīgi jāturpina nepieciešamās reformas. Vissvarīgāk ir stiprināt valsts pārvaldi un tiesu iestādes, apkarot korupciju, atbalstīt bēgļu atgriešanās procesu, pilnībā sadarboties ar Starptautisko Kara noziegumu tribunālu bijušajai Dienvidslāvijai un restrukturizēt kuģu būvētavas.
<P>
Mums jāuzslavē jau panāktais progress. Tomēr šajā galīgajā posmā ir jāturpina apņēmīgi īstenot reformas, kas vajadzīgas, lai laikus pabeigtu sarunas par pievienošanos ES. Tas, ka vairums Horvātijas pilsoņu uzskata, ka pievienošanās ES valstij nesniegtu ieguvumus, ir satraucoši, tādēļ mums jāstrādā, lai nodrošinātu, ka horvāti Eiropas projektu sāk uzskatīt arī par savu. Tādēļ ir ļoti svarīgi pilsoņiem nodrošināt skaidru un uz faktiem pamatotu informāciju par to, ar ko ir saistīta Horvātijas pievienošanās ES.
<SPEAKER ID="378" NAME="Willy Meyer" AFFILIATION="GUE/NGL">
rakstiski. - (ES) Lai gan uzskatu, ka Horvātijas pievienošanās ES ir pozitīvs solis ar nosacījumu, ka Horvātijas iedzīvotāji arī to atbalsta, es neatbalstīju šo rezolūcijas priekšlikumu, jo tajā ir vairāki punkti, kuriem nepiekrītu, proti, it sevišķi visi tie, kas saistīti ar ES ekonomikas prasībām. Es domāju, ka ir gan piemēroti, gan vērtīgi pieprasīt, lai Horvātijas iestādes pieņem pasākumus, kas nosaka un uzlabo pilsoniskās sabiedrības dalību politikas izstrādes procesā un valsts iestāžu darbību uzraudzībā. Tomēr nevaru atbalstīt šo rezolūciju, ņemot vērā, ka esmu absolūti pret tajā ietverto neoloberāļu ekonomikas orientāciju un pasākumiem, kurus tā prasa īstenot šajā jomā. Tādējādi es uzskatu, ka ir nepieņemami, ka ES pieprasa Horvātijas valdībai samazināt valsts un valsts līdzekļu nozīmi resursu pārdalīšanā, un esmu pret aicinājumu piemērot "rentabilitāti” kā galveno kritēriju, lai novērtētu valsts veselības aprūpes un sociālas sistēmas.
<SPEAKER ID="379" NAME="Louis Michel" AFFILIATION="ALDE">
rakstiski. - (FR) Esmu ļoti gandarīts par Horvātijas panākto progresu saistībā ar tās pievienošanos Eiropas Savienībai, tai skaitā grozījumiem konstitūcijā, tiesu iestāžu reformu, preses brīvību, minoritāšu aizsardzību un ciešāku sadarbību ar Starptautisko Kara noziegumu tribunālu bijušajai Dienvidslāvijai. Tādēļ es pilnībā atbalstu Horvātijas 2010. gada progresa ziņojumu. Perspektīva pievienoties Eiropas Savienībai ir spēcīgs stimuls pārējām Rietumbalkānu valstīm virzīties uz Eiropas integrāciju, lai veiktu vajadzīgās politikas, ekonomikas un likumdošanas reformas, nostiprinātu stabilitāti un veicinātu līdzāspastāvēšanu un izlīgumu reģionā. Tomēr Horvātijas iestādēm joprojām ir jāpārvar šķēršļi un jāatrisina problēmas, piemēram, jāapkaro korupcija, jāstabilizē ekonomika, jāatrisina divpusēji strīdi ar kaimiņvalstīm un zemais nodarbinātības līmenis. Tādēļ ir jāmudina Horvātija turpināt nepieciešamās reformas, lai nodrošinātu atbilstību galīgajiem kritērijiem un pabeigtu sarunas.
<SPEAKER ID="380" NAME="Andreas Mölzer" AFFILIATION="NI">
rakstiski. - (DE) Atbalstot rezolūcijas priekšlikumu par Horvātijas 2010. gada progresa ziņojumu, es vēlos paust savu atbalstu šīs valsts nekavētai uzņemšanai ES. Ne tikai tās kultūra un vēsture sakņojas Centrāleiropā; tā arī atbilst pievienošanās kritērijiem. Lai gan daudzās jomās joprojām ir jāpaveic darbs, piemēram, jāapkaro korupcija, netrūkst pozitīvas gribas, ja ņemam vērā bijušā premjerministra Ivo Sanader apsūdzību. Horvātija arī, šķiet, ir gatava risināt savus pagātnes jautājumus, kā, piemēram, parāda atbalsts bēgļu atgriešanās procesam. Rezolūcijā tas detalizēti tiek aprakstīts.
<P>
Tomēr, atbalstot vairākus grozījumus, esmu arī paudis, ka neatbalstu rezolūcijas politkorekto valodu. Vairākos punktos tā ir absolūti neciešama. Tomēr, lai nebloķētu horvātu ceļu uz ES un parādītu mūsu labo gribu, es galu galā balsoju atbalstoši par šo ziņojumu.
<SPEAKER ID="381" NAME="Franz Obermayr" AFFILIATION="NI">
rakstiski. - (DE) Starp kandidātvalstīm Horvātija ir valsts, kas panākusi lielāko progresu. Tādējādi Horvātija ir apliecinājusi savu gatavību pievienoties ES jau vairākkārt, piemēram, saistībā ar zvejniecības strīdu. Progress ir arī atzīmēts saistībā ar cīņu pret korupciju, kā apliecina bijušā premjerministra Ivo Sanader apcietināšana. Runājot par kara noziegumiem, Horvātija šķietami attālinās no tās pagātnes, piemēram, sniedzot atbalstu kara bēgļiem, kas atgriežas. Rezolūcijas priekšlikumā ir dažas nevajadzīgas, politkorektas banalitātes, piemēram, attiecībā uz transseksuāļu aizsardzību 5. punktā. Tomēr lielā mērā ziņojums ir pieņemams. Tajā atsaucas uz panākto progresu un aicina nekavēti īstenot pievienošanās procesu. Tas vērtējams atzinīgi, un, skatoties no kultūras un vēstures skatupunkta, Horvātija cieši sakņojas Centrāleiropā. Tādēļ es balsoju atbalstoši par šo rezolūcijas priekšlikumu.
<SPEAKER ID="382" NAME="Wojciech Michał Olejniczak" LANGUAGE="PL">
Horvātija ir viena no valstīm, kas tuvojas dalībai Eiropas Savienībā. Pēdējo dažu gadu laikā Horvātija ir izrādījusi izteiktu iniciatīvu un panākusi progresu vairākās jomās, tai skaitā tiesu sistēmā un cilvēktiesību jomā. Progress šajās jomās man sniedz lielu gandarījumu, jo pirms gada es aicināju Horvātijas valdību palielināt tās centienus, lai grozītu tiesību aktus tieši šajās jomās.
<P>
Horvātiju pašlaik nomāc tās pašas problēmas, kādas skar lielāko daļu bijušo un pašreizējo Eiropas Savienības kandidātvalstu, proti, korupcija, vēsturisku atšķirību risināšana ar kaimiņvalstīm un diskriminācija, pamatojoties uz seksuālo orientāciju. Šāda veida problēmu risināšanai vajadzīgi lieli centieni ne tikai no iestāžu, bet arī sabiedrības puses. Nevar izmainīt seksuālās orientācijas vai etnisko minoritāšu situāciju, nepiemērojot nekādu spiedienu uz pilsoņu viedokļiem. Tomēr, kā liecina jauno dalībvalstu piemērs, dalība Eiropas Savienībā pakāpeniski palīdz sekmēt ārvalstu izcelsmes vai atšķirīgas seksuālās orientācijas pieņemšanu apkārtējos.
<P>
Horvātijai ir jāsniedz vēstījums, ka Eiropas Savienība ir gatava pieņemt jaunu dalībavlsti savā kopienā. Ceru, ka tas drīz notiks.
<SPEAKER ID="383" NAME="Rolandas Paksas" AFFILIATION="EFD">
rakstiski. - (LT) Es balsoju atbalstoši par šo rezolūcijas priekšlikumu, jo Horvātija ir panākusi lielu progresu, lai nodrošinātu atbilstību kritērijiem, kas vajadzīgi pievienošanās sarunu pabeigšanai. Turklāt jāņem vērā, ka Horvātijas pievienošanās mudinātu pārējās Rietumbalkānu valstis ātrāk tuvoties dalībai ES. Es atzinīgi vērtēju Horvātijas valdības centienus apkarot dažādus korupcijas veidus un īstenotās valsts pārvaldes un tiesu iestāžu reformas. Tomēr, lai pienācīgi īstenotu tiesiskumu un iegūtu pilsoņu uzticību tiesu sistēmai, jāsamazina neatrisināto lietu skaits un jāsaīsina tiesu procesu laiks. Turklāt mums jānodrošina, ka kara noziegumu tiesas procesi ir objektīvi un taisnīgi. Es atbalstu priekšlikumu, ka vairāk uzmanības ir jāpievērš drošībai Donavas elektrostacijās, ko plāno būvēt. Turklāt Horvātijas valdībai ir steidzami jānovērš ekonomikas strukturālie trūkumi un jāpievērš lielāka uzmanība reģionālajai sadarbībai, lai risinātu divpusējus jautājumus ar kaimiņvalstīm. Manuprāt, sarunas ar Horvātiju jāpabeidz tikai tad, kad ir īstenotas visas vajadzīgās reformas un citas saistības, nenosakot konkrētu termiņu.
<SPEAKER ID="384" NAME="Alfredo Pallone" LANGUAGE="IT">
Balkānu reģions ir ļoti svarīgs Eiropas Savienības nākotnes ģeopolitiskajai konfigurācijai un šajā saistībā Horvātija ir valsts, kas ir panākusi lielāko progresu pievienošanās procesā. Eiropa šajā reģionā varētu ieviest patiesas izmaiņas, nodrošinot dzinējspēku, pateicoties ekonomikas un politiskām reformām. Tādēļ es balsoju atbalstoši par šo rezolūcijas priekšlikumu, ņemot vērā politisko integrāciju un paplašināšanos Dienvidrietumeiropas demokrātijas un tirgus ekonomikas virzienā. Manuprāt, paplašināšanās, lai ietvertu Balkānu valstis, nepieļaušana un/vai kavēšana noteikti neizglābs Eiropas ekonomikas likteni. Ir svarīgi Horvātiju aplūkot kā valsti, kas palīdzēs visai Eiropas Savienībai atvērt tās durvis pārējām šā reģiona valstīm. Tādējādi tai būs stratēģiska nozīme kā pionierim šajā jaunajā integrācijas un attīstības procesā.
<SPEAKER ID="385" NAME="Maria do Céu Patrão Neves" LANGUAGE="PT">
Horvātijas virzībā uz pievienošanos Eiropas Savienībai ir panākts būtisks progress; tāds ir panākts it sevišķi saistībā ar sarunu sadaļās noteiktajiem kritērijiem. Jāuzsver, ka saskaņā ar Eirobarometra datiem, vairums horvātu vēl nesen uzskatīja, ka pievienošanās ES viņiem nesniegs ieguvumus. Ir svarīgi apsvērt, vai Horvātijas iedzīvotāji vēlas pievienoties ES vai ne, un nodrošināt viņiem izvēles brīvību. Eiropas projekta paplašināšana ir vēlama un veicinās vienotas miera, brīvības, demokrātijas, progresa un labklājības telpas izveidi. Tomēr ir ļoti svarīgi, lai šā projekta pamatā joprojām ir tikai un vienīgi cilvēku vēlmes. Horvātijas pievienošanās ir svarīga, skatoties no ģeopolitikas perspektīvas, lai mudinātu pārējās Rietumbalkānu valstis sākt un izlēmīgi īstenot reformas, kas saistītas ar pievienošanos Eiropas projektam. Saskaņā ar šiem kritērijiem es balsoju atbalstoši par šo rezolūciju.
<SPEAKER ID="386" NAME="Rovana Plumb" AFFILIATION="S&amp;D">
rakstiski. - (RO) Es atzinīgi vērtēju Horvātijas progresu saistībā ar atbilstības nodrošināšanu kritērijiem, kas vajadzīgi, lai pabeigtu pievienošanās sarunas. Tomēr Horvātijas valdībai ir jāuzlabo to centrālo pārvaldes iestāžu koordinācija, kuras atbildīgas par vides pārvaldību, it sevišķi par teritorijas plānošanu, kā arī atkritumu apsaimniekošanu, ūdens un gaisa kvalitātes pārvaldību, lai varētu pietiekami saglabāt unikālo vidi un uzturēt augstu bioloģiskās daudzveidības līmeni. Es domāju, ka reģiona ekonomikas attīstību varētu paātrināt, ja Horvātija cieši sadarbotos ar citām valstīm saistībā ar Donavas reģiona stratēģiju, izmantojot dažādus sadarbības veidus transporta, vides un ekonomikas attīstības jomā Donavas makroreģionā.
<SPEAKER ID="387" NAME="Miguel Portas" LANGUAGE="PT">
Es atturējos no šā balsojuma. Es principā neiebilstu pret nevienas valsts iestāšanos Eiropas Savienībā un es nevēlos to aplūkot kā klubu, kas ir slēgts valstīm, kuras ievēro demokrātijas un cilvēktiesību obligātās vērtības un kuru iedzīvotāji brīvi izvēlas pievienoties ES. Tomēr es nevaru pieņemt spiedienu, ko piemēro Horvātijai, lai tā paātrinātu valsts uzņēmumu privatizācijas procesu. Tāpat nevaru pieņemt Komisijas politisko iejaukšanos iekšējā lēmumu pieņemšanas procesā, atbalstot organizācijas, kas piekrīt tādas valsts dalībai ES, kurā saskaņā ar jaunākajiem Eirobarometra datiem vairums pilsoņu uzskata, ka šāda dalība nenodrošinātu ieguvumus; tas nav pārsteigums, ja ņemam vērā pašreizējās ES politikas antisociālās iezīmes.
<SPEAKER ID="388" NAME="Crescenzio Rivellini" LANGUAGE="IT">
Pievienošanās sarunas ar Horvātiju var pabeigt 2011. gada pirmajā pusē, ja apņēmīgi tiks turpinātas nepieciešamās reformas, jo īpaši turpinot apkarot korupciju, nodrošinot bēgļu atgriešanās procesa stabilitāti un restrukturizējot kuģu būvētavas, kā arī ieviešot reformas konstitūcijā un tiesu sistēmā.
<P>
Attiecībā uz korupciju jāsaka, ka, lai gan atzīstu Horvātijas valdības apņemšanos, ko, piemēram, parāda tiesas procesi saistībā ar diviem bijušajiem ministriem un bijušo premjerministru, tā tomēr ir fenomens, kas joprojām ir nopietna un plaši izplatīta problēma. Tiesu sistēmas reformas ir jāturpina, it sevišķi turpinot kara noziedznieku apsūdzēšanu un uzlabojot liecinieku aizsardzības programmas.
<P>
Tomēr lielākais izaicinājums varētu būt dalības ES nodrošināto ieguvumu izskaidrošana skeptiskajiem iedzīvotājiem. Patiešām nesens Eirobarometra pētījums norādīja, ka vairākums Horvātijas pilsoņu uzskata, ka dalība ES valstij nesniegs ieguvumus, kas vieš bažas. Tādēļ es aicinu valdību un pilsonisko sabiedrību strādāt, lai nodrošinātu, ka horvāti Eiropas projektu uzskata arī par savu projektu. Dalība ES jebkurā gadījumā būs atkarīga no referenduma.
<SPEAKER ID="389" NAME="Raül Romeva i Rueda" AFFILIATION="Verts/ALE">
rakstiski. - Ar šo rezolūciju Eiropas Parlaments uzslavē Horvātiju par panākto būtisko progresu, lai sasniegtu kritērijus, kas vajadzīgi pievienošanās sarunu pabeigšanai; tas Horvātijai prasa izlēmīgi turpināt nepieciešamās reformas, lai tā spētu sasniegt galīgos kritērijus un pabeigt sarunas; un tas aicina Komisiju izmantot visu savu veiktspēju, lai atbalstītu Horvātijas centienus panākt kritēriju izpildi.
<SPEAKER ID="390" NAME="Licia Ronzulli" LANGUAGE="IT">
Es balsoju atbalstoši par šo ziņojumu, jo tajā ir izskaidrots Horvātijas progress saistībā ar pievienošanās procedūru Eiropas Savienībai pabeigšanu. Ja Zagreba turpinās ieviest reformas, kā tā to ir darījusi pēdējo dažu gadu laikā, pastāv liela iespēja, ka sarunas tiks pabeigtas jau jūnijā.
<P>
Taču pašlaik lielākais izaicinājums, šķiet, ir pārliecināt vietējos iedzīvotājus, ka dalība ES viņu valstij nodrošinās patiesus ieguvumus, jo nesen veikta Eirobarometra aptauja parāda, ka viņi tā neuzskata. Tā kā dalība būs atkarīga no referenduma rezultātiem, mums jāstrādā, lai nodrošinātu, ka horvāti lielo Eiropas projektu uzskata par savai vēsturei un nākotnei piederīgu projektu.
<SPEAKER ID="391" NAME="Peter van Dalen" AFFILIATION="ECR">
rakstiski. - (NL) Līdz 2011. gada jūnijam kandidātvalsts Horvātija būs pabeigusi savas sarunas par pievienošanos Eiropas Savienībai. Esmu gandarīts ar sarunu progresu, bet vēlos, lai līdz tam tiktu īstenota zināma rīcība. Es nevēlos, lai mēs vēlāk nožēlotu Horvātijas pievienošanos. Lai Bulgārijas un Rumānijas pievienošanās ir mūsu mācība. Uz papīra korupcijas apkarošana nepārprotami ir viena no Horvātijas valdības prioritātēm, bet mēs neesam novērojuši, ka tiesā nonāktu pārāk daudz korupcijas lietu. Vairums lietu "iesprūst” izmeklēšanas posmā. Tas izteikti bieži notiek gadījumos, kad izmeklēšanu veic attiecībā uz augstākā līmeņa ierēdņiem. Es vēlos, lai Zagreba rīkojas. Galu galā Horvātija saņemts 4 miljardus eiro, kad pievienosies ES. Mums jāspēj uzticēties Horvātijas politiķiem, kas būs atbildīgi par šīs naudas izlietošanu.
<P>
Mums jāmācās no pieredzes saistībā ar Bulgāriju un Rumāniju. Šīs valstis ES pievienojās pārāk ātri un rezultātā Eiropas nauda nonāca dažādās nepareizajās kabatās. Tādējādi, kamēr vien cīņa pret korupciju būs iestrēgusi pašreizējā līmenī, mēs nespēsim pabeigt sarunu procesu ar Horvātiju: tas ir tik vienkārši.
<SPEAKER ID="392" NAME="Geoffrey Van Orden" AFFILIATION="ECR">
rakstiski. - ECR grupa pilnībā atbalsta ES paplašināšanos. Mēs uzskatām, ka tas ir viens no sekmīgākajiem ES politikas aspektiem ar nosacījumu, ka to īsteno saskaņā ar striktiem kritērijiem un ka mācāmies no pēdējiem pievienošanās gadījumiem. Tāpēc mēs balsojām atbalstoši par šo ziņojumu. Tomēr mēs uzskatām, ka joprojām pastāv nopietnas problēmas, kas ir jāatrisina pirms Horvātija pievienojas ES. Korupcija un tiesu sistēmas reforma nav pienācīgi risināta. Mums arī jāpauž bažas par plašsaziņas līdzekļu brīvību, organizētās noziedzības izplatību un lielo skaitu neatrisināto tiesas procesu. Turklāt joprojām ir neatrisināti robežu jautājumi ar Horvātijas kaimiņvalstīm, un mēs nevēlamies tos "ienest” ES. Mēs nevēlamies, lai Horvātija bloķētu citu kandidātvalstu centienus. Ar tādiem piemēriem saskaramies jau no citu valstu puses.
<SPEAKER ID="393" NAME="Angelika Werthmann" AFFILIATION="NI">
rakstiski. - (DE) Ārlietu komitejas iesniegtais rezolūcijas priekšlikums ir ļoti līdzsvarots. Tajā ir minēti visi atlikušie vājie punkti, kas pašlaik neļauj pabeigt pēdējo vēl nenoslēgto sarunu sadaļu. Ziņojuma ieteikumos Horvātijas iestādēm ir ņemta vērā ilgtspēja, tai skaitā attiecībā uz tiesu iestāžu reformām un cīņu pret korupciju, jo neatkarība būs svarīgākais elements Horvātijas turpmākā attīstībā. Turklāt ziņojumā nav aizmirsts norādīt, ka Horvātijas valdības labajam darbam ir ar tādu pašu mērķtiecību jāturpinās arī pēc pievienošanās ES.
<SPEAKER ID="394" NAME="Artur Zasada" LANGUAGE="PL">
Pēdējie mēneši ir parādījuši, ka Horvātijas centieni pievienoties Eiropas Savienībai pēc iespējas ātrāk ir snieguši taustāmus rezultātus. Reformas, kas sākās iepriekšējos gados, ir būtiski veicinājušas daudzu jomu attīstību. It sevišķi liels prieks ir par ciešāku sadarbību ar Starptautisko Kara noziegumu tribunālu bijušajai Dienvidslāvijai un Starptautisko tiesu Hāgā, kā arī par panākto progresu sieviešu tiesību un etnisko minoritāšu aizsardzības jomā. Tādas reģionālas iniciatīvas kā saprašanās starp Horvātiju, Serbiju un Slovēniju saistībā ar kopēju dzelzceļa uzņēmumu parāda vēlēšanos īstenot miermīlīgu sadarbību un sekmē ekonomikas attīstības paplašināšanos Balkānu valstīs.
<P>
Eiropas Savienības dalībvalstīm jāturpina atbalstīt Horvātijas reformu programma, pievēršot īpašu vērību lielākajām problēmām, proti, korupcijai, augstajam bezdarba līmenim un sarežģītajai situācijai sadrumstalotajā lauksaimniecības nozarē. Es ceru, ka saskaņā ar Ungārijas prezidentūras apgalvojumiem mēs pabeigsim sarunas ar Horvātiju jūnijā un ka 2011. gada otrajā pusē Polijas prezidentūras laikā Horvātija kļūs par Eiropas Savienības dalībvalsti.
