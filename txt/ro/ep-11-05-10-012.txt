<CHAPTER ID="012">
Explicații privind votul
<P>
Explicații orale privind votul
<SPEAKER ID="156" NAME="Daniel Hannan" AFFILIATION="ECR">
Dnă președintă, un miliard aici, un miliard acolo, și în curând vorbim de sume mari de bani. Sumele alocate de Uniunea Europeană acestor planuri de redresare micșorează cheltuielile interne ale guvernelor noastre naționale. Numai Regatul Unit a pus până acum la dispoziție 7 miliarde de lire sterline pentru Irlanda și acum urmează să i se ceară alte 4,2 miliarde de lire sterline pentru Portugalia.
<P>
7 miliarde de lire sterline reprezintă mai mult decât valoarea tuturor reducerilor interne pe care le-am făcut în domeniul asigurărilor sociale puse împreună - și toate pentru o politică care acum eșuează în mod vizibil. Atunci când planul elen de redresare a fost convenit inițial, ni s-a spus că va fi suficient să descurajăm speculatorii, că Grecia va împrumuta acum în mod competitiv pe piață și că nu va fi nevoie de mai mult. Cu toate acestea, vedem acum că Grecia negociază deschis o nerambursare și împrumuturi suplimentare.
<P>
Este clar că nu ne vom mai vedea banii. De asemenea, este clar că încălcăm legea. Aceste planuri de redresare nu sunt doar neautorizate în temeiul Tratatelor, ele sunt interzise în mod expres și, ceea ce este cel mai rău, sunt dăunătoare pentru țările beneficiare. Există o afacere - o schemă Ponzi - prin care guvernele și băncile sunt de acord să dea bani bancherilor și deținătorilor de obligațiuni din Europa, așteptând ca rambursarea să vină de la contribuabilii europeni obișnuiți. Irlanda și Grecia sunt acum nevoite să împrumute mai mulți bani pentru a-i trimite Portugaliei, iar în același timp Irlanda și Portugalia sunt nevoite să împrumute mai mulți bani pentru a-i trimite Greciei.
<P>
Doresc să închei prin a-l cita pe conaționalul meu, Rudyard Kipling.
<P>
"Veți vedea că este mai bine să spuneți:
<P>
Nu vom plăti niciun Danegeld,
<P>
Oricât de mică ar fi valoarea;
<P>
Căci sfârșitul acelui joc este opresiunea și rușinea,
<P>
Și națiunea care îl joacă este pierdută!”
<SPEAKER ID="157" NAME="Ashley Fox" AFFILIATION="ECR">
Dnă președintă, am votat astăzi cu privire la conturile din 2009 într-un moment în care guvernele din toată Europa sunt nevoie să ia măsuri de austeritate: cheltuielile scad și impozitele cresc. Cu toate acestea, în Uniunea Europeană, Comisia cere în fiecare an mai mulți bani și în fiecare an Curtea de Conturi răspunde că banii nu sunt bine cheltuiți.
<P>
Curtea de Conturi afirmă că aceste conturi din 2009, cu privire la care tocmai am votat, conțin erori semnificative și de aceea mă bucur foarte mult de faptul că descărcarea de gestiune a acestor conturi a primit un vot negativ din partea conservatorilor britanici și a bunilor noștri prieteni din Grupul Conservatorilor Europeni. UE ar trebui să aibă mai multă grijă de banii contribuabililor.
<SPEAKER ID="158" NAME="Syed Kamall" AFFILIATION="ECR">
Dnă președintă, când alegătorii mei mă întreabă de bugetul UE, unul dintre lucrurile pe care nu le înțeleg, mai ales în momentul dificil prin care trecem, este motivul pentru care noi cheltuim toți acești bani. Într-un moment în care guvernul nostru trebuie să facă reduceri și să scadă nivelul cheltuielilor publice, iar guvernele din UE trebuie să facă exact același lucru, în primul rând, de ce UE cere mai mulți bani pentru bugetele sale și perspectivele sale financiare și, pe de altă parte, de ce nu poate cheltui într-un mod eficient banii pe care îi are?
<P>
Așa cum a afirmat mai devreme colegul meu, dl Fox, conturile UE pentru 2009 au fost pline de erori. Ele nu au fost închise de 15 ani și, în tot acest timp, alegătorii noștri ne-au întrebat de ce nu le cheltuim banii mai bine. Este timpul să facem ordine în casa noastră. Indiferent de ce credeți despre Uniunea Europeană, cu siguranță este corect că ar trebui să cheltuim banii contribuabililor cu înțelepciune.
<SPEAKER ID="160" NAME="Bruno Gollnisch" AFFILIATION="NI">
(FR) Dnă președintă, am votat împotriva acordării descărcării de gestiune pentru execuția bugetului Parlamentului European, nu neapărat din motive financiare, cât mai ales din motive politice, deoarece acest Parlament este orice altceva decât un parlament. Aici nu are loc nicio discuție, aici nu există nicio oportunitate de a dezbate, chiar și atunci când sunt în joc drepturile fundamentale ale unuia dintre membrii săi.
<P>
Mai mult, îmi este rușine de instituția noastră care este împotmolită în corectitudinea politică. Nu există nicio confruntare de idei. Nu există o libertate reală de exprimare. Totul ține de conformism. Ne petrecem timpul făcând o activitate care ar fi mult mai bine realizată de o agenție tehnică responsabilă pentru armonizarea standardelor sau a normelor și, pe lângă asta, ne prefacem că suntem Organizația Națiunilor Unite. Dvs. apărați drepturile omului în Guatemala și Indonezia - oriunde în lume unde nu aveți nicio competență. Nu puteți apăra drepturile unuia dintre deputații dvs. Îmi este rușine de acest Parlament; este un Parlament inutil și un Parlament cu oameni inutili.
<SPEAKER ID="161" NAME="Hannu Takkula" AFFILIATION="ALDE">
(FI) Dnă președintă, aș dori să spun câteva cuvinte despre bugetul UE. Mai întâi de toate, cred că este foarte important să ne asigurăm că modul în care Parlamentul European își cheltuiește banii este transparent și deschis. De fapt, în Europa trecem printr-o perioadă în care toate statele membre sunt nevoite să facă reduceri de buget și să supravegheze fiecare bănuț, așa că și noi trebuie să aplicăm aceeași politică. Este foarte important ca deschiderea și transparența să aibă un rol important în tot ceea ce facem.
<P>
Există, totuși, câteva domenii mici - de o importanță aparent nesemnificativă - unde unii doreau să facă reduceri. În opinia mea, aceste tipuri de servicii și premii culturale, cum ar fi Premiul LUX, care ar reprezenta economii de câteva zeci de mii de euro, nu sunt domeniile oportune în care să se facă economii, deoarece putem constata că în ultima perioadă cultura și industria creativă au fost o sursă de creștere. În acest sens, este important ca, atunci când facem reduceri, să fim de părere că nu ar trebui să facem acest lucru în domeniile care sunt surse de creștere economică în Uniunea Europeană, ci, în schimb, să reducem birocrația care nu produce creștere.
<P>
În cele din urmă, sper că reformele plăților care ni se aplică nouă, deputaților în Parlamentul European, și care au fost adoptate, vor fi puse în aplicare pretutindeni, în fiecare stat membru al Uniunii Europene în același timp. Spun acest lucru deoarece am înțeles că această reformă s-a bazat pe ideea că toți deputații în Parlamentul European vor primi același salariu, lucru care a ar trebui să fie luat în considerare și de statele naționale în practicile lor de impozitare.
<SPEAKER ID="163" NAME="Jens Rohde" AFFILIATION="ALDE">
(DA) Dnă președintă, nu am putut vota rezoluția finală privind Pakistanul în acest Parlament astăzi, dar aș dori foarte mult să subliniez faptul că eu consider că este absolut rezonabil și oportun să ajutăm Pakistanul în situația foarte dificilă cu care se confruntă. UE a oferit Pakistanului 415 de milioane de euro sub formă de ajutor de urgență și acesta este un lucru bun. De asemenea, este pozitiv faptul că acum luăm inițiativa de a elimina taxele asupra la anumite produse de export importante în aceste regiuni, și anume produsele textile și cele confecționate din piele. Facem acest lucru pentru că experiența noastră ne arată că, în esență, liberul schimb este un lucru bun. Cu toate acestea, trebuie să spun că, în același timp, mi se pare regretabil și oarecum ipocrit faptul că facem, de asemenea, promisiuni vagi și declarăm că, dacă inițiativele pe care le luăm în ceea ce privește Pakistanul vor începe să lucreze, le vom întrerupe. Vom ridica din nou barierele vamale. Cred că Parlamentul ar trebui să își revizuiască punctul de vedere asupra modului în care ar trebui să fie tratată această problemă. Prin urmare, probabil este foarte rațional faptul că am amânat votul privind rezoluția.
<SPEAKER ID="164" NAME="Claudio Morganti" AFFILIATION="EFD">
(IT) Dnă președintă, doamnelor și domnilor, chiar dacă votul a fost amânat, eu mă opun cu fermitate raportului pentru că nu vreau să asist la moartea unei industrii - industria textilelor - care a fost factorul motrice autentic și coloana vertebrală economică a patriei mele, Toscana.
<P>
Astăzi permitem ca taxele la produsele textile din Pakistan să fie eliminate: apoi ar putea veni rândul Indiei și apoi cine știe al cui stat. Acesta este rezultatul unei politici comerciale deformate a Uniunii Europene. După inundații, Pakistanul a fost ajutat de Europa cu aproape jumătate de miliard de euro. Se pare că ajutorul este acordat în parte pentru a evita tendințele periculoase și antidemocratice. Cu toate acestea, dacă nu mă înșel, cel mai căutat și cel mai periculos terorist din istorie se ascundea în Pakistan. Autoritățile pakistaneze chiar nu știau acest lucru? Anul trecut, regiunea Veneto a fost de asemenea lovită de inundații extrem de severe, care au afectat multe întreprinderi locale din sectorul textilelor.
<P>
Semnând acest acord, riscăm ca toate eforturile pe care le facem pentru a reveni la producție să devină total inutile. Producătorii de textile, în special cei foarte mici, par acum a fi fost abandonați de Europa, unde marii producători - care s-au relocalizat - conduc totul. Cu toate acestea, noi, cei din Lega Nord, vom lupta până la sfârșitul anului pentru a păstra și dezvolta această resursă valoroasă pentru teritoriile noastre.
<SPEAKER ID="165" NAME="Paul Murphy" AFFILIATION="GUE/NGL">
Dnă președintă, după șase luni de la inundațiile din Pakistan ONU vorbea despre o criză umanitară de proporții epice. Au trecut încă trei luni și încă există un răspuns complet insuficient din partea UE și a OMC.
<P>
Am votat în favoarea acțiunii de a acorda Pakistanului preferințe comerciale de urgență pentru produse textile și de altă natură pentru ca aceste preferințe comerciale să nu fie pur și simplu o măsură pur simbolică care să umple buzunarele elitelor corupte din Pakistan. Solicit un control efectiv asupra veniturilor mărite, care să fie exercitat de sindicate democratice, pentru a se asigura că banii sunt îndreptați către refacerea școlilor și a spitalelor din zonele afectate de inundații.
<P>
O amenințare majoră la adresa intereselor colective ale tuturor lucrătorilor din Pakistan mi-a fost adusă la cunoștință de către Federația Muncitorilor Progresiști din Pakistan. Mă opun încercării dezonorante și amenințării guvernului de a nu mai permite organizarea de sindicate la nivel național.
<SPEAKER ID="167" NAME="Alfredo Antoniozzi" AFFILIATION="PPE">
(IT) Dnă președintă, Tratatul de la Lisabona enumeră investițiile străine directe printre chestiunile legate de politica comercială comună. Într-adevăr, în conformitate cu articolul 3 din Tratatul privind funcționarea Uniunii Europene, Uniunea are competență exclusivă în această chestiune.
<P>
După intrarea în vigoare a Tratatului de la Lisabona, statele membre au menținut un număr semnificativ de acorduri cu țări terțe privind investițiile străine directe. Dacă dorim să prevenim interferența acestor acorduri cu normele prevăzute de Tratat, nu putem decât să adoptăm politicile și măsurile cuprinse în raportul elaborat de dl Schlyter.
<P>
Adoptarea de măsuri pentru a înlocui acordurile existente este singura modalitate de a asigura un grad ridicat de protecție a investitorilor și de a asigura că drepturile lor sunt recunoscute și garantate de securitatea juridică a acestor acorduri. Proiectul evoluează cu siguranță de-a lungul acestor linii și, prin urmare, am votat în favoarea sa.
<SPEAKER ID="168" NAME="Antonello Antinoro" AFFILIATION="PPE">
(IT) Dnă președintă, am votat în favoarea acestui raport deoarece sunt absolut convins că trebuie să controlăm investițiile europene în străinătate într-un moment de mare criză și incertitudine economică. De fapt, odată cu intrarea în vigoare a noului Tratat, responsabilitatea pentru protecția investițiilor trece de la statele membre la Uniunea Europeană.
<P>
Sper, totuși, că în luna septembrie Comisia va prezenta un raport care să stabilească strategii privind această problemă. Noi trebuie să reglementăm faza de tranziție și este esențial ca, prin intermediul unui proces de autorizare, tratatele bilaterale de investiții (TBI) încheiate de statele membre să fie respectate și ca acestora să le fie permis, în anumite condiții, să renegocieze TBI-urile existente sau să le finalizeze pe cele în curs și să intre în negocieri pentru altele.
<P>
Securitatea juridică rămâne, totuși, un termen relativ, atât timp cât nu este finalizată tranziția de la regimul de protecție a investițiilor și atât timp cât nu sunt stabilite datele de expirare pentru TBI-urile existente ale statelor membre. Prin urmare, este necesară o perioadă de tranziție pentru a gestiona această schimbare și, pentru a evita lacunele juridice, regulamentul în cauză lasă gestionarea tratatelor în competența statelor membre.
<P>
Ținând cont de ceea ce am spus, îmi exprim din nou speranța că în scurt timp Comisia va stabili strategii adecvate.
<SPEAKER ID="170" NAME="Jens Rohde" AFFILIATION="ALDE">
(DA) Dnă președintă, am votat astăzi cu privire la furnizarea a 46 de milioane de euro în asistență macrofinanciară Georgiei. Evident, aceste fonduri nu vor fi furnizate fără a impune condiții de gestionare economică responsabilă și de transparență. Acest lucru este în mod evident important, dar este, de asemenea, important să ne amintim că furnizarea acestor bani este în propriile noastre interese, întrucât Georgia este foarte importantă din punct de vedere geopolitic. Țara a fost afectată de o dublă lovitură: prima a fost războiul cu Rusia din august 2008 și apoi criza financiară mondială. Ea încă suferă ca urmare a unui embargo comercial impus de Rusia. Prin urmare, este în interesul Uniunii Europene să susținem un guvern orientat spre Occident, care este dispus să întreprindă reforme, lucru pe care l-am făcut prin votul de astăzi.
<SPEAKER ID="171" NAME="Adam Bielan" AFFILIATION="ECR">
(PL) Dnă președintă, Georgia este o țară de importanță strategică, în special pentru țările situate în partea de est a Uniunii Europene. În plus, este participantă la programul Parteneriatului estic, care are drept scop consolidarea cooperării cu statele membre ale UE. Țara pune un accent puternic pe urmarea politicilor proeuroatlantice.
<P>
Conflictul recent ruso-georgian din august 2008 a demonstrat cât de important este să păstrăm această țară în domeniul politicii europene. Prin urmare, programul de asistență macrofinanciară destinat să consolideze economia Georgiei, care a fost pus în aplicare începând cu 2009, continuă să fie esențial pentru dezvoltarea ulterioară a relațiilor politice și economice pozitive, dar și pentru securitatea națională. Prin urmare, sunt pe deplin de acord cu propunerea Comisiei Europene în ceea ce privește alocarea de fonduri suplimentare pentru subvenții și împrumuturi în scopul de a îmbunătăți situația financiară a Georgiei.
<P>
Explicații scrise privind votarea
<SPEAKER ID="173" NAME="Luís Paulo Alves" AFFILIATION="S&amp;D">
în scris. - (PT) Votez pentru această propunere, deoarece sunt de acord cu procedurile de descărcare de gestiune, întrucât acestea propun credite adecvate pentru fiecare rubrică.
<SPEAKER ID="173" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestui raport și am fost de acord cu decizia Parlamentului European de a acorda Curții de Justiție descărcarea de gestiune pentru execuția bugetului său aferent exercițiului financiar 2009. În cursul pregătirii Raportului anual privind exercițiul financiar 2009, Curtea de Conturi a efectuat o evaluare detaliată a sistemelor de supraveghere și de control ale Curții de Justiție, care a inclus examinări legate de resursele umane și alte cheltuieli administrative. Această evaluare a avut rezultate în general pozitive, cu excepția observațiilor cu privire la un contract încheiat pentru furnizarea de servicii. Susțin sugestia Curții de Conturi conform căreia procedurile de achiziții publice ar trebui să fie mai bine pregătite și coordonate de către Curtea de Justiție. Curtea de Justiție a trecut prin dificultăți în ceea ce privește recrutarea de interpreți calificați de conferință, și limitările, precum și necesitatea de a utiliza o serie de tehnici de interpretare pentru a fi în măsură să satisfacă din punct de vedere calitativ și cantitativ toate cererile de interpretare. Sunt de acord cu raportorul că Curtea de Justiție ar trebui să includă această chestiune în viitoarele sale rapoarte anuale, având în vedere importanța interpretării pentru buna funcționare a activității judiciare.
<SPEAKER ID="173" NAME="Lara Comi" LANGUAGE="IT">
Am votat în favoarea autorizării descărcării de gestiune pentru bugetul Curții de Justiție aferent anului 2009 deoarece consider că acuratețea sa, atât la nivelul formei, cât și al fondului, este rezultatul unei munci extrem de competente depuse de întregul personal al acestei instituții.
<SPEAKER ID="173" NAME="Diogo Feio" AFFILIATION="PPE">
în scris. - (PT) Salut analiza exhaustivă realizată de Curtea de Conturi în acest raport și fac apel pentru continuarea schimbului de bune practici între instituții, precum și pentru cooperarea interinstituțională eficientă în ceea ce privește dezvoltarea și punerea în aplicare a unui sistem de gestionare integrat. Raportul semnalizează anumite situații care mai trebuie să fie revizuite, și sper ca acestora să li se acorde atenția cuvenită. Prin urmare, sprijin și salut concluziile raportorului.
<SPEAKER ID="173" NAME="Giovanni La Via" LANGUAGE="IT">
Controlul financiar al punerii în aplicare a bugetului Uniunii Europene are loc pe trei niveluri: controlul intern, în cadrul fiecărei instituții, controlul extern, efectuat de Curtea de Conturi Europeană și o procedură de descărcare de gestiune efectuată de Parlamentul European. Prin votul de astăzi, descărcarea de gestiune se acordă pentru execuția bugetului Curții Europene de Justiție aferent exercițiului financiar 2009. Am votat în favoarea descărcării de gestiune deoarece controalele efectuate de Curtea de Conturi și de Comisia pentru control bugetar au arătat că toate tranzacțiile au fost efectuate într-o manieră total legală și regulamentară.
<SPEAKER ID="174" NAME="David Martin" AFFILIATION="S&amp;D">
în scris. - Am votat să acordăm Curții de Justiție descărcarea de gestiune, în același timp am luat act de rezultatele mixte în ceea ce privește accelerarea procedurilor. Salut creșterea numărului cauzelor soluționate de Curtea de Justiție (377 de hotărâri și 165 de ordonanțe, comparativ cu 333 și, respectiv, 161, în 2008), iau act de faptul că numărul cauzelor cu hotărâri preliminare este cel mai mare de până acum (302) și salut scăderea numărului cauzelor pendinte la sfârșitul anului 2009 (741 de cauze, comparativ cu 768 de cauze la sfârșitul anului 2008). Cu toate acestea, constat cu îngrijorare faptul că, în ceea ce privește Tribunalul, în 2009 numărul cauzelor soluționate a scăzut, iar durata procedurilor a crescut și că, prin urmare, deși numărul cauzelor noi a fost mai mic în anul 2009 (568 de cauze noi, față de 629 în 2008), numărul cauzelor pendinte a continuat să crească (de la 1 178 în 2008 la 1 191 în 2009). De asemenea, salut faptul că Tribunalul Funcției Publice a finalizat mai multe cazuri decât în exercițiile anterioare (155 de cauze) și că durata medie a unei proceduri a fost de 15,1 luni, comparativ cu 17 luni în 2008.
<SPEAKER ID="174" NAME="Paulo Rangel" AFFILIATION="PPE">
în scris. - (PT) Ținând cont de declarația de asigurare privind fiabilitatea conturilor și legalitatea și regularitatea operațiunilor subiacente, întocmită de Curtea de Conturi în temeiul articolului 287 din Tratatul privind funcționarea Uniunii Europene, am votat pentru această decizie, care acordă grefierului Curții de Justiție descărcarea de gestiune pentru execuția bugetului Curții de Justiție aferent exercițiului financiar 2009.
<SPEAKER ID="175" NAME="Raül Romeva i Rueda" AFFILIATION="Verts/ALE">
în scris. - Acest raport acordă grefierului Curții de Justiție descărcarea de gestiune pentru execuția bugetului Curții de Justiție aferent exercițiului financiar 2009.
<SPEAKER ID="176" NAME="Licia Ronzulli" LANGUAGE="IT">
Prin rezoluția de astăzi, Parlamentul European acordă grefierului Curții de Justiție descărcarea de gestiune pentru execuția bugetului Curții de Justiție aferent exercițiului financiar 2009. Parlamentul ia act de faptul că, în cursul pregătirii Raportului anual privind exercițiul financiar 2009, Curtea de Conturi a realizat o evaluare detaliată a sistemelor de supraveghere și de control ale Curții de Justiție, ale Ombudsmanului și ale Autorității Europene pentru Protecția Datelor, care a inclus examinarea unui eșantion suplimentar de tranzacții care implicau plăți legate de resursele umane și de alte cheltuieli administrative.
<SPEAKER ID="177" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestui raport și am aprobat decizia de a acorda Ombudsmanului European descărcarea de gestiune pentru execuția bugetului aferent exercițiului financiar 2009. În cursul pregătirii Raportului anual privind exercițiul financiar 2009, Curtea de Conturi a realizat o evaluare detaliată a sistemelor de supraveghere și de control ale Curții de Justiție, ale Ombudsmanului și ale Autorității Europene pentru Protecția Datelor, care a inclus examinarea unui eșantion suplimentar de tranzacții care implicau plăți legate de resursele umane și de alte cheltuieli administrative. Curtea de Conturi a constatat că Ombudsmanul nu a adoptat dispozițiile generale privind procedurile de recrutare a personalului temporar, deși articolul relevant din Regimul aplicabil celorlalți agenți ai Comunităților Europene prevede că fiecare instituție trebuie să facă acest lucru. Sunt de acord cu raportorul că această omisiune ar putea afecta o mare parte a personalului Ombudsmanului, întrucât majoritatea posturilor acordate sunt temporare. Ombudsmanul ar trebui să raporteze cu privire la progresele înregistrate în acest domeniu în raportul său anual de activitate. Curtea de Conturi a indicat în raportul său anual faptul că auditul nu a dat naștere niciunei observații semnificative în ceea ce privește Ombudsmanul.
<SPEAKER ID="177" NAME="Lara Comi" AFFILIATION="PPE">
în scris. - (IT) Am votat în favoarea autorizării descărcării de gestiune a bugetului 2009 pentru Ombudsmanul European, deoarece, ținând cont de raportul referitor la activitățile sale și la observațiile pe care le-am putut face în privința sa, consider că procedurile de contabilitate au fost respectate, că gestionarea generală poate fi considerată corespunzătoare și că în următorii ani vom fi capabili să îmbunătățim aspectele care acum sunt considerate controversate.
<SPEAKER ID="177" NAME="Diogo Feio" AFFILIATION="PPE">
în scris. - (PT) Salut concluziile auditului din raportul anual al Curții de Conturi. De asemenea, salut punerea în aplicare a indicatorilor-cheie de performanță în planul anual de gestiune, faptul că obiectivele pentru 2009 au fost atinse, precum și decizia Ombudsmanului de a publica declarația anuală de interese pe site-ul său internet. În cele din urmă, susțin concluziile raportorului, apreciez calitatea raportului anual de activitate al Ombudsmanului și salut includerea în acesta a măsurilor adoptate pentru a da curs observațiilor formulate de Parlament în deciziile anterioare de descărcare de gestiune.
<SPEAKER ID="177" NAME="Giovanni La Via" LANGUAGE="IT">
Aș dori în primul rând să îi mulțumesc raportorului, dl Rivellini, pentru munca excelentă depusă pe tot parcursul procesului de descărcare de gestiune. Prin votul de astăzi am susținut cererea de descărcare de gestiune pentru execuția bugetului general al Uniunii Europene aferent exercițiului financiar 2009, secțiunea VIII - Ombudsmanul European. Curtea de Conturi, care este responsabilă pentru controlul financiar extern, a spus că, ulterior evaluării atente a bugetului, a primit asigurări rezonabile cu privire la fiabilitatea conturilor anuale pentru exercițiul financiar 2009, precum și la legalitatea și regularitatea operațiunilor pertinente. Salut, de asemenea, decizia Ombudsmanului de a-și publica declarația anuală de interese, inclusiv pe propriul său site internet, și aș dori să mă alătur Curții de Conturi în a lăuda calitatea raportului anual de activitate prezentat de Ombudsman.
<SPEAKER ID="178" NAME="David Martin" AFFILIATION="S&amp;D">
în scris. - Am votat pentru a acorda descărcarea de gestiune Ombudsmanului și constat cu satisfacție că în 2009 Ombudsmanul a putut oferi asistență în aproape 77 % din totalul plângerilor și s-a ocupat de 70 % din anchete în mai puțin de un an, și salut faptul că durata medie a anchetelor a fost redusă la 9 luni (de la 13 luni în 2008).
<SPEAKER ID="178" NAME="Paulo Rangel" AFFILIATION="PPE">
în scris. - (PT) Ținând cont de declarația de asigurare privind fiabilitatea conturilor și legalitatea și regularitatea operațiunilor subiacente, întocmită de Curtea de Conturi în temeiul articolului 287 din Tratatul privind funcționarea Uniunii Europene, am votat pentru această decizie, care acordă Ombudsmanului European descărcarea de gestiune pentru execuția bugetului aferent exercițiului financiar 2009.
<SPEAKER ID="179" NAME="Raül Romeva i Rueda" AFFILIATION="Verts/ALE">
în scris. - Acest raport acordă Ombudsmanului European descărcarea de gestiune pentru execuția bugetului aferent exercițiului financiar 2009.
<SPEAKER ID="180" NAME="Licia Ronzulli" AFFILIATION="PPE">
în scris. - (IT) Prin rezoluția de astăzi, Parlamentul European acordă Ombudsmanului European descărcarea de gestiune pentru execuția bugetului aferent exercițiului financiar 2009. Aș dori să subliniez că Parlamentul salută faptul că, în 2009, Ombudsmanul a putut oferi asistență în aproape 77 % din plângeri și că s-a ocupat de 70 % din anchete în mai puțin de un an. Salutăm faptul că durata medie a unei anchete a fost redusă la nouă luni (comparativ cu 13 luni în 2008).
<SPEAKER ID="181" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestui raport și am aprobat decizia de a acorda Autorității Europene pentru Protecția Datelor descărcarea de gestiune pentru execuția bugetului său aferent exercițiului financiar 2009. Curtea de Conturi a indicat în raportul său anual faptul că auditul nu a descoperit nicio deficiență semnificativă în legătură cu AEPD. În cursul pregătirii Raportului anual privind exercițiul financiar 2009, Curtea de Conturi a efectuat o evaluare detaliată a sistemelor de supraveghere și de control ale AEPD. Aceasta a inclus examinarea unui eșantion suplimentar de tranzacții care au implicat plăți legate de resursele umane și de alte cheltuieli administrative. Curtea de Conturi a constatat că, în anumite circumstanțe, AEPD se poate afla în pericolul de face plăți incorecte către personal. Eu susțin sugestia Curții de Conturi că membrii personalului AEPD ar trebui să fie invitați să prezinte, la intervale corespunzătoare, documente care să dovedească situația lor personală și că AEPD ar trebui să își îmbunătățească sistemul de monitorizare și control în timp util al acestor documente.
<SPEAKER ID="181" NAME="Lara Comi" AFFILIATION="PPE">
în scris. - (IT) Am votat în favoarea acordării descărcării de gestiune pentru execuția bugetului aferent exercițiului financiar 2009 Autorității Europene pentru Protecția Datelor, deoarece, în ciuda faptului că unele date au fost controversate și mai puțin transparente decât era necesar, AEPD s-a arătat disponibilă să se angajeze la realizarea unor verificări suplimentare ex-post începând cu 2011.
<SPEAKER ID="181" NAME="Diogo Feio" AFFILIATION="PPE">
în scris. - (PT) Salut concluziile auditului întreprins de Curtea de Conturi, al cărei raport anual constată că auditul nu a dat naștere niciunei observații semnificative. Salut, de asemenea, publicarea anuală a declarațiilor de interese financiare ale membrilor aleși ai instituției, cu informații relevante privind sarcinile sau activitățile remunerate, precum și cu activitățile profesionale care trebuie să fie declarate. În cele din urmă, salut concluzia raportorului cu privire la solicitarea adresată Autorității Europene pentru Protecția Datelor de a include un capitol în următorul său raport anual de activitate - exercițiul financiar 2010 - care să includă informații detaliate cu privire la măsurile adoptate pentru a da curs observațiilor formulate de Parlament în deciziile anterioare de descărcare de gestiune.
<SPEAKER ID="182" NAME="David Martin" AFFILIATION="S&amp;D">
în scris. - Am votat pentru a acorda descărcarea de gestiune Autorității Europene pentru Protecția Datelor (AEPD), însă iau act de constatările Curții de Conturi, conform cărora AEPD nu a pus în aplicare un sistem de verificare ex-post, când acest lucru a fost necesar, astfel cum prevede Regulamentul financiar, și că standardele de control intern adoptate de AEPD nu au prevăzut înregistrarea corespunzătoare într-un registru central a derogărilor de la procedurile financiare standard.
<SPEAKER ID="182" NAME="Paulo Rangel" AFFILIATION="PPE">
în scris. - (PT) Ținând cont de declarația de asigurare privind fiabilitatea conturilor și legalitatea și regularitatea operațiunilor subiacente, întocmită de Curtea de Conturi în temeiul articolului 287 din Tratatul privind funcționarea Uniunii Europene, am votat pentru această decizie, care acordă Autorității Europene pentru Protecția Datelor descărcarea de gestiune pentru execuția bugetului aferent exercițiului financiar 2009.
<SPEAKER ID="183" NAME="Raül Romeva i Rueda" AFFILIATION="Verts/ALE">
în scris. - Acest raport acordă Autorității Europene pentru Protecția Datelor descărcarea de gestiune pentru execuția bugetului aferent exercițiului financiar 2009.
<SPEAKER ID="184" NAME="Licia Ronzulli" AFFILIATION="PPE">
în scris. - (IT) Prin rezoluția de astăzi, Parlamentul acordă Autorității Europene pentru Protecția Datelor descărcarea de gestiune pentru execuția bugetului aferent exercițiului financiar 2009. Aș dori să subliniez că Parlamentul salută faptul că, în cursul pregătirii Raportului anual privind exercițiul financiar 2009, Curtea de Conturi a efectuat o evaluare detaliată a sistemelor de supraveghere și de control ale Curții de Justiție.
<SPEAKER ID="185" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestui raport. Curtea de Conturi a atras din nou atenția Parlamentului European asupra unui volum mare de reportări ale fondurilor necheltuite de mai multe agenții în exercițiul financiar 2009. Sunt de acord cu raportorul că agențiile în cauză ar trebui să își intensifice eforturile pentru a îmbunătăți planificarea și programarea financiară și bugetară. De asemenea, cred că cheltuielile agențiilor trebuie să fie previzibile și că ar trebui să se găsească o soluție care să respecte principiul anualității bugetului Uniunii Europene. Agențiile ar trebui să își consolideze controlul intern pentru a se asigura că contractele și procedurile de achiziții publice sunt aplicate în mod corect. În plus, este important să se garanteze pe deplin independența personalului și a experților agențiilor. Comisia ar trebui să ofere Parlamentului o prezentare detaliată a criteriilor aplicate pentru a asigura independența personalului recrutat. Sunt de acord că fiecare agenție trebuie să stabilească un program de lucru multianual, în conformitate cu strategia Uniunii Europene în sectorul de care se ocupă. Programul de lucru multianual este important pentru a permite unei agenții să își organizeze mai bine activitățile, să ofere o evaluare ameliorată a riscului activităților sale și să ia măsuri eficiente de organizare pentru punerea în aplicare a strategiei sale.
<SPEAKER ID="185" NAME="Lara Comi" AFFILIATION="PPE">
în scris. - (IT) Am votat în favoarea autorizării descărcării de gestiune a bugetului pentru 2009 pentru performanțele, gestiunea financiară și controlul agențiilor UE, deoarece consider că raportul este obiectiv, serios și independent. Aspectele critice sunt evidențiate în mod corespunzător, la fel ca și elementele pozitive.
<P>
Cu rapoarte atât de calitative, atâta vreme cât conținutul lor este respectat în următorii ani, calitatea administrației UE poate doar să crească, invalidând motivele plângerilor criticilor Uniunii Europene.
<SPEAKER ID="185" NAME="Diogo Feio" AFFILIATION="PPE">
în scris. - (PT) În ultimii ani, a existat o creștere fără precedent a numărului agențiilor, astfel încât Grupul de lucru interinstituțional privind agențiile este esențial, așa cum este și viitorul raport special al Curții de Conturi, cu un studiu privind rezultatele acestor agenții și o analiză comparativă a costurilor lor. Este important să menționăm nenumăratele deficiențe constatate de Curtea de Conturi și ca amploarea acestora să fie redusă rapid.
<P>
Prin urmare, sunt de acord cu raportorul cu privire la necesitatea de a îmbunătăți transparența estimărilor și gradul de responsabilitate pentru proiecte, de a consolida procedura de autorizare a achizițiilor publice la nivelul deciziilor privind finanțarea și al programului de lucru, de a corecta deficiențele în recrutarea de personal și de a crește obiectivitatea și transparența și de a pune în aplicare și a respecta regulamentul financiar la care sunt supuse.
<P>
În încheiere, aș dori să îl felicit pe raportor pentru munca sa, și fac apel la toate agențiile să includă concluziile care au fost adoptate.
<SPEAKER ID="185" NAME="Bruno Gollnisch" LANGUAGE="FR">
În fiecare an, Parlamentul European adoptă un raport referitor la agențiile europene care însoțește dezbaterile privind descărcarea de gestiune bugetară. Și în fiecare an ajungem la aceeași concluzie: irosirea banilor, deficiențe ale procesului de recrutare și ale procedurilor de achiziții publice, reportări și anulări de prea multe credite... Nu trebuie să divulgăm o fraudă, așa cum s-a întâmplat în cazul Comitetului Economic și Social European, pentru a ajunge la un verdict de gestionare defectuoasă.
<P>
Cu toate acestea, Parlamentul pretinde de fiecare dată că vede progrese și acordă descărcarea de gestiune. Ce este mai rău, nu pune sub semnul întrebării politica Comisiei de externalizare a acestor agenții, care pare să fie orientată mai puțin către punerea în aplicare eficientă a politicilor Uniunii Europene decât către acordarea unei mici părți din instituțiile europene pentru fiecare oraș important din Uniune. Din păcate, întrebarea sâcâitoare dacă aceste agenții sunt sau nu eficiente și utile rămâne fără răspuns an după an.
<P>
Puținele agenții care își analizează rezultatele fac acest lucru în conformitate cu procedurile și procesele care le sunt impuse și nu în raport cu rezultatele concrete. Agențiile sunt utile mai presus de toate ... pentru agenții. Acesta este motivul pentru care am refuzat să acordăm descărcarea de gestiune unui număr de agenții și ne-am abținut cu privire la rezoluțiile care le-au însoțit.
<SPEAKER ID="185" NAME="Cătălin Sorin Ivan" AFFILIATION="S&amp;D">
în scris. - Susțin raportul elaborat de Georgios Stavrakakis referitor la performanțele, gestiunea financiară și controlul agențiilor UE deoarece, în principal, acesta subliniază necesitatea de a încuraja agențiile să dezvolte și apoi să actualizeze în mod regulat, o situație cuprinzătoare care prezintă circuitele financiare ale acestora și responsabilitățile actorilor financiari și operaționali. În plus, amintește agențiilor importanța garantării pe deplin a independenței personalului și experților acestora. Acesta susține, în ansamblu, un proces mai constructiv și mai transparent.
<SPEAKER ID="185" NAME="Giovanni La Via" AFFILIATION="PPE">
în scris. - (IT) Apreciez activitatea desfășurată de raportor, dl Stavrakakis, și de toți cei care au participat la redactarea textelor referitoare la acordarea descărcării de gestiune pentru exercițiul financiar 2009. Putem spune, în termeni generali, că rezultatele obținute în anul 2009 sunt mai bune decât rezultatele anterioare. Cu toate acestea, este adevărat că, chiar și în ceea ce privește exercițiul financiar curent, Curtea de Conturi a constatat, la mai mult de o agenție, un nivel ridicat de reportări și anulări de credite operaționale și un număr ridicat de transferuri. Unele agenții au prezentat, de asemenea, o serie de deficiențe în procedurile de achiziții publice. Desigur, contextul actual al crizei economice grave trebuie să fie pe deplin luat în considerare atunci când sunt efectuate revizuiri și evaluări, dar este, de asemenea, important să se sublinieze necesitatea unei îmbunătățiri generale în gestionarea subvențiilor.
<SPEAKER ID="186" NAME="Monica Luisa Macovei" AFFILIATION="PPE">
în scris. - Am votat în favoarea raportului "Descărcarea de gestiune 2009: performanțele, gestiunea financiară și controlul agențiilor UE” pentru a confirma că funcționarea tuturor agențiilor UE trebuie să fie îmbunătățită în continuare. Procedura de descărcare de gestiune pentru exercițiul financiar 2009 a arătat că sunt necesare acțiuni imediate cu privire la transparență și eficiență. Pentru îmbunătățirea transparenței agențiilor UE, toate cele 21 de agenții și Comisia trebuie să publice o listă a tuturor contractelor atribuite în ultimii trei ani, precum și un raport referitor la membrii personalului care își schimbă locul de muncă de la o agenție la alta, iar acestea trebuie să pună în aplicare norme mai stricte privind conflictele de interese cât mai curând posibil.
<P>
În plus, pentru viitoarele proceduri de descărcare de gestiune, directorul fiecărei agenții a UE ar trebui să pună la dispoziția Parlamentului raportul întocmit de Serviciul de Audit Intern. Pentru a spori eficiența funcționării și a cheltuielilor agențiilor UE, trebuie să se analizeze cu atenție posibilitatea de a fuziona consiliile de administrație ale agențiilor care lucrează în domenii conexe. În plus, Comisia ar trebui să prezinte o evaluare a fezabilității fuzionării agențiilor UE cu activități care se suprapun.
<SPEAKER ID="187" NAME="David Martin" AFFILIATION="S&amp;D">
în scris. - Am votat pentru acest raport, însă sunt îngrijorat de constatările Curții de Conturi conform cărora mai multe agenții au avut deficiențe în ceea ce privește procedurile de achiziții publice. Îndemn agențiile să își consolideze controalele interne pentru a asigura o aplicare corectă a contractelor și procedurilor de achiziții publice. Parlamentul nu este pregătit să accepte incapacitatea cronică de a pune în aplicare un sistem de control care evită sau detectează la timp erori persistente ce subminează legalitatea și regularitatea operațiunilor agenției.
<P>
În acest sens, îndemn agențiile:
<P>
să îmbunătățească transparența estimărilor și gradul de responsabilitate pentru proiecte;
<P>
să își consolideze procedura de autorizare a achizițiilor publice la nivelul deciziilor privind finanțarea și al programului de lucru;
<P>
să asigure o prezentare cuprinzătoare a derogărilor în rapoartele lor anuale;
<P>
să se asigure că se iau măsuri adecvate în privința potențialelor nereguli;
<P>
să elaboreze controale ex-post și să raporteze cu privire la acestea.
<SPEAKER ID="188" NAME="Véronique Mathieu" LANGUAGE="FR">
Am votat în favoarea raportului referitor la descărcarea de gestiune 2009: performanțele, gestiunea financiară și controlul agențiilor UE. Dacă dorim ca Parlamentul să își ia în serios rolul de autoritate de descărcare de gestiune, deputații europeni trebuie să aibă acces la informații mai cuprinzătoare și mai detaliate cu privire la gestiunea bugetară și financiară a agențiilor. Constatăm că responsabilitățile sunt partajate, însă acestea par, de asemenea, a fi diminuate. Astfel, în ciuda faptului că este reprezentată în cadrul consiliilor de administrație, Comisia Europeană ne amintește, cu privire la subiectul erorilor contabile făcute de Colegiul European de Poliție (CEPOL), că o agenție este "o entitate cu personalitate juridică proprie și are o autonomie administrativă totală, care include autonomia financiară.” Cu toate acestea, consiliul de administrație deleagă uneori responsabilitatea administrativă totală directorului executiv. În cele din urmă, Parlamentul European decide dacă să acorde sau nu descărcarea de gestiune unei agenții, pe baza rapoartelor destul de scurte elaborate de auditorul extern și depinde de bunăvoința directorului executiv pentru a primi informații suplimentare. Cred că este imperativ să eliminăm această lacună legislativă în ceea ce privește rapoartele Serviciului de Audit Intern (IAS) referitoare la agenții și să propunem o soluție care va acorda competențe reale Parlamentului.
<SPEAKER ID="189" NAME="Raül Romeva i Rueda" AFFILIATION="Verts/ALE">
în scris. - Constat că, încă o dată, Curtea de Conturi a atras atenția asupra faptului că mai multe agenții au înregistrat un volum mare de reportări și anulări de credite operaționale în exercițiul financiar 2009. Constat, de asemenea, că există linii bugetare neutilizate și un număr mare de transferuri în unele agenții, și aș dori să invit agențiile în cauză să-și intensifice eforturile de îmbunătățire a planificării și programării financiare și bugetare.
<SPEAKER ID="190" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestui raport și sunt de acord că Parlamentul European ar trebui să își amâne decizia de acordare a descărcării de gestiune pentru execuția bugetului Colegiului European de Poliție aferent exercițiului financiar 2009. În raportul său, Curtea de Conturi a formulat din nou o opinie cu rezerve în ceea ce privește legalitatea și regularitatea tranzacțiilor subiacente. Colegiul demonstrează o lipsă persistentă de conformitate cu Regulamentul financiar în ceea ce privește normele privind achizițiile publice. O parte semnificativă a bugetului total al Colegiului conține nereguli. Curtea de Conturi a identificat deficiențe grave în normele administrative și financiare care reglementează cheltuielile privind organizarea de cursuri și seminarii, ceea ce reprezintă un procent important din cheltuielile operaționale ale Colegiului. Sunt de acord cu raportorul că este inacceptabil faptul că Regulamentul financiar revizuit al Colegiului nu a intrat în vigoare și că, în consecință, toate contractele de angajament semnate au fost ilegale. În interesul promovării transparenței, Colegiul ar trebui să ofere acces direct la bugetul său, care ar trebui să includă o listă a deciziilor sale legate de contracte și de achiziții publice și aceasta ar trebui să fie publicată pe site-ul internet al Colegiului.
<SPEAKER ID="190" NAME="Lara Comi" LANGUAGE="IT">
Am votat împotriva deciziei de a acorda Colegiului European de Poliție descărcarea de gestiune pentru anul 2009, așa cum a propus raportorul, pentru că nici măcar eu nu sunt convinsă de procedurile deficitare adoptate în perioada analizată. Consider că sunt necesare mai multe detalii pentru a oferi o explicație mai profundă și mai detaliată cu privire la regularitatea conturilor.
<SPEAKER ID="190" NAME="Marielle De Sarnez" LANGUAGE="FR">
Pentru al doilea an la rând, nu am fost în măsură să acordăm Colegiului European de Poliție (CEPOL) descărcarea de gestiune pentru exercițiul financiar 2009. Planul multianual de acțiune care a fost conceput în urma identificării problemelor de gestionare a agenției este lipsit de claritate, iar raportul de monitorizare nu reușește să ne ofere o înțelegere corectă a măsurilor puse în aplicare. După cum se știe, Colegiul s-a comportat mai bine în 2010, după plecarea fostului său director, Ulf Göransson, care a fost mustrat de Oficiul European de Luptă Antifraudă (OLAF) și Curtea de Conturi pentru cheltuielile sale pline de nereguli și chiar frauduloase. Cu toate acestea, este inacceptabil faptul că această agenție, înființată în anul 2006, nu îndeplinește încă criteriile de bună administrare. Trebuie să reflectăm cu privire la structura CEPOL, care este în mod clar prea mică pentru a funcționa în mod autonom având în vedere normele complexe pe care trebuie să le respecte în calitate de agenție. De asemenea, trebuie să ne punem întrebarea de ce această agenție, al cărei rol este de a organiza seminare de instruire pentru ofițeri superiori din poliția națională, are nevoie de un sediu propriu în loc să fie atașată la Europol, Oficiul European de Poliție cu sediul la Haga, pe care toată lumea îl laudă pentru serviciile sale eficiente.
<SPEAKER ID="190" NAME="Giovanni La Via" LANGUAGE="IT">
Prin acest vot, Parlamentul European a decis să nu acorde descărcarea de gestiune pentru execuția bugetului Colegiului European de Poliție aferent exercițiului financiar 2009, ci să amâne decizia. De fapt, decizia noastră se bazează pe considerațiile Curții de Conturi, care a formulat o opinie cu rezerve privind legalitatea și regularitatea tranzacțiilor subiacente bugetului Colegiului European de Poliție, ca urmare a faptului că procedurile de achiziții publice nu s-au conformat dispozițiilor Regulamentului financiar. Prin urmare, sprijin solicitarea adresată Colegiului și consiliului său de administrație de a informa autoritatea de descărcare de gestiune, până la 30 iunie 2011, cu privire la acțiunile întreprinse și la progresele realizate în raport cu toate punctele problematice și/sau incomplete ridicate în cursul acestei proceduri.
<SPEAKER ID="191" NAME="Monica Luisa Macovei" AFFILIATION="PPE">
în scris. - Raportul referitor la descărcarea de gestiune a bugetului Colegiului European de Poliție pentru anul 2009 a stabilit amânarea descărcării de gestiune. Am votat în favoarea acestui raport pentru a confirma problemele structurale cu care Colegiul se confruntă de mai mulți ani.
<P>
Pentru exercițiul financiar 2009, aproape jumătate din banii reportați pentru 2009 nu au fost cheltuiți și 43 % din bugetul pe 2009 a fost reportat în 2010. Curtea de Conturi Europeană a declarat că execuția bugetului Colegiului este împiedicată de deficiențe grave și recurente de programare și monitorizare. Mai mult decât atât, au fost identificate încălcări grave și repetate ale normelor privind achizițiile publice: cinci proceduri de achiziții publice - în valoare totală de 455 111 de euro - nu s-au conformat normelor. De asemenea, transparența rămâne o chestiune de îngrijorare, deoarece neregulile continuă să afecteze selecția personalului.
<P>
De asemenea, considerăm inacceptabilă lipsa unei anchete care să-l vizeze pe fostul director în legătură cu responsabilitățile sale în ceea ce privește creditele Colegiului care au fost folosite pentru a finanța cheltuieli private. Prin urmare, susțin fuziunea Colegiului cu Europol ca fiind cel mai bun mod de a atinge o mai mare eficiență a cheltuielilor și de a aborda problemele structurale și cronice ale Colegiului.
<SPEAKER ID="191" NAME="Véronique Mathieu" LANGUAGE="FR">
Am votat în favoarea amânării deciziei de a acorda descărcarea de gestiune pentru exercițiul financiar 2009: Curtea de Conturi a formulat din nou o opinie cu rezerve cu privire la legalitatea și regularitatea tranzacțiilor subiacente conturilor pentru exercițiul financiar 2009. În special, Curtea a identificat deficiențe grave în punerea în aplicare a normelor financiare privind achizițiile publice și a normelor care reglementează cheltuielile cu organizarea de cursuri. Raportul constată că s-au reportat pentru 2010 credite de plată reprezentând 43 % din bugetul total, ceea ce este în contradicție cu principiul anualității. Am dori ca agenția să informeze Parlamentul cu privire la măsurile luate și îmbunătățirile aduse și invităm Curtea de Conturi să efectueze un audit specific privind punerea în aplicare a planului de acțiune al Colegiului European de Poliție. Împreună cu colegii mei, propunem fuzionarea Colegiului cu Europol la Haga. Am îndoieli cu privire la capacitatea Colegiului de a rezolva problemele structurale legate de dimensiunile sale mici, de relocarea secretariatului său la Bramshill (la 70 de km de Londra) și de costurile ridicate de guvernanță.
<SPEAKER ID="191" NAME="Paulo Rangel" AFFILIATION="PPE">
în scris. - (PT) Luând în considerare raportul Curții de Conturi referitor la conturile anuale ale Colegiului European de Poliție (CEP) aferente exercițiului financiar 2009, însoțit de răspunsurile la acesta, am votat pentru această decizie, care amână acordarea descărcării de gestiune pentru execuția bugetului CEP aferent exercițiului financiar 2009 directorului CEP.
<SPEAKER ID="192" NAME="Raül Romeva i Rueda" AFFILIATION="Verts/ALE">
în scris. - Acest raport amână închiderea conturilor Colegiului European de Poliție pentru exercițiul financiar 2009.
<SPEAKER ID="193" NAME="Licia Ronzulli" LANGUAGE="IT">
Prin rezoluția de astăzi, Parlamentul European a amânat decizia de a-i acorda directorului Colegiului European de Poliție descărcarea bugetară. În rapoartele sale privind descărcarea anuală de gestiune pentru 2006 și 2007, Curtea de Conturi a formulat o opinie cu rezerve cu privire la legalitatea și regularitatea tranzacțiilor subiacente bugetului Colegiului European de Poliție, ca urmare a faptului că procedurile de achiziții publice nu au fost conforme cu dispozițiile Regulamentului financiar. Parlamentul European este preocupat în special de faptul că Curtea de Conturi a constatat deficiențe grave în normele administrative și financiare care reglementează cheltuielile cu organizarea de cursuri și seminarii, care reprezintă o mare parte a cheltuielilor operaționale ale Colegiului.
<SPEAKER ID="194" NAME="Angelika Werthmann" AFFILIATION="NI">
în scris. - (DE) Am votat pentru amânarea descărcării de gestiune. Având în vedere istoria rușinoasă a conduitei financiare a Colegiului European de Poliție, este esențial să se desfășoare o analiză detaliată. În acest sens, consider, de asemenea, că este regretabil faptul că dezbaterea privind încorporarea - în opinia mea, rațională - a Colegiului în EUROPOL și-a pierdut din nou din elan.
<SPEAKER ID="195" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestui raport și sunt de acord cu decizia Parlamentului European de a acorda descărcarea de gestiune pentru execuția bugetului Centrului de Traduceri pentru Organismele Uniunii Europene aferent exercițiului financiar 2009. Curtea de Conturi a hotărât că conturile anuale pentru exercițiul financiar 2009 sunt fiabile, iar tranzacțiile subiacente sunt legale și regulamentare. Salut planul Centrului de a efectua o evaluare la jumătatea perioadei a strategiei sale pentru 2008-2012. Sunt de acord cu raportorul că Centrul ar trebui să continue să dezvolte evaluarea rezultatelor sale prin îmbunătățirea legăturilor dintre acțiunile sale strategice și acțiunile prevăzute în programul său de lucru și prin revizuirea indicatorilor de performanță pentru monitorizarea acesteia, în scopul de a se conforma criteriilor SMART. Centrul ar trebui să ia măsuri mai eficiente și în ceea ce privește creșterea constantă a cheltuielilor în bugetul său.
<SPEAKER ID="195" NAME="Lara Comi" LANGUAGE="IT">
Am votat în favoarea deciziei de a acorda Centrului de Traduceri pentru Organismele Uniunii Europene descărcarea de gestiune bugetară pentru 2009, deoarece în acest raport am găsit o înaltă precizie, o transparență pronunțată și o orientare notabilă spre rezultate.
<SPEAKER ID="195" NAME="Diogo Feio" AFFILIATION="PPE">
în scris. - (PT) Salut și sunt de acord cu observațiile raportorului, și felicit Centrul de Traduceri pentru Organismele Uniunii Europene cu privire la activitatea pe care o efectuează. De asemenea, salut decizia luată de Centru de a realiza o evaluare la jumătatea perioadei a strategiei sale pentru 2008-2012 și îl felicit pentru rezultatele sale excelente, cu o creștere cu 41 % în domeniul serviciilor sale de traducere în raport cu anul 2008.
<SPEAKER ID="195" NAME="Giovanni La Via" LANGUAGE="IT">
Aș dori în primul rând să îi mulțumesc raportorului pentru munca deosebită pe care a efectuat-o. După cum se știe, controlul financiar al execuției bugetului comunitar are loc la trei niveluri: controlul intern, în cadrul fiecărei instituții, controlul extern, efectuat de Curtea de Conturi Europeană și procedura de descărcare de gestiune a Parlamentului European. Prin votul de astăzi, procedura de control financiar se încheie cu acordarea descărcării de gestiune pentru execuția bugetului aferent anului 2009 pentru Centrul de Traduceri pentru Organismele Uniunii Europene, ale cărui conturi sunt legale și regulamentare. În cele din urmă, aș dori să felicit Centrul pentru depunerea la Curtea de Conturi a unei comparații a operațiunilor sale efectuate în cursul anului 2008 și 2009, permițând autorității de descărcare de gestiune să facă o mai bună evaluare a rezultatelor Centrului de la un an la altul.
<SPEAKER ID="196" NAME="David Martin" AFFILIATION="S&amp;D">
în scris. - Am votat pentru a acorda descărcarea de gestiune Centrului de Traduceri. Cu toate acestea, fac apel la Centru să ia măsuri mai eficiente pentru a remedia ascensiunea constantă a excedentului; constat, de fapt, că de mai mulți ani Centrul a avut un excedent bugetar acumulat contrar Regulamentului (CE) nr. 2965/94 și că, în anul 2009, excedentul se ridica la 24 000 000 de euro, în vreme ce în 2008 era de 26 700 000 de euro, în 2006 de 16 900 000 de euro, în 2005 de 10 500 000 de euro și în 2004 de 3 500 000 de euro; observ că acest surplus este legat în principal de lipsa preciziei în previziunile pentru cererile de traduceri primite de la clienții săi. Salut, cu toate acestea, inițiativa Centrului de a rambursa 11 000 000 de euro clienților săi în 2009 și subliniez faptul că, în mod similar, în 2007 Centrul rambursase deja 9 300 000 de euro clienților săi.
<SPEAKER ID="196" NAME="Paulo Rangel" AFFILIATION="PPE">
în scris. - (PT) Luând în considerare raportul Curții de Conturi privind conturile anuale ale Centrului de Traduceri pentru Organismele Uniunii Europene pentru exercițiul financiar 2009, împreună cu răspunsurile Centrului, am votat pentru această decizie, care acordă directorului Centrului de Traduceri pentru Organismele Uniunii Europene descărcarea de gestiune pentru execuția bugetului Centrului aferent exercițiului financiar 2009.
<SPEAKER ID="197" NAME="Raül Romeva i Rueda" AFFILIATION="Verts/ALE">
în scris. - Acest raport acordă directorului Centrului de Traduceri pentru Organismele Uniunii Europene descărcarea de gestiune pentru execuția bugetului centrului aferent exercițiului financiar 2009.
<SPEAKER ID="198" NAME="Licia Ronzulli" LANGUAGE="IT">
Prin rezoluția de astăzi, Parlamentul European a acordat descărcarea de gestiune bugetară pentru 2009 directorului Centrului de Traduceri pentru Organismele Uniunii Europene. Parlamentul European salută faptul că Centrul va efectua o evaluarea la jumătatea perioadei a strategiei sale pentru 2008-2012; cu toate acestea, invită Centrul să dezvolte în continuare evaluarea propriilor rezultate, prin îmbunătățirea sinergiilor dintre activitățile sale strategice și activitățile prevăzute în programul său de lucru și prin revizuirea indicatorilor de monitorizare a rezultatelor sale, în scopul de a se conforma criteriilor SMART.
<SPEAKER ID="199" NAME="Angelika Werthmann" AFFILIATION="NI">
în scris. - (DE) Am votat în favoarea descărcării de gestiune. Centrul de traduceri a fost înființat în 1994 pentru a face față provocărilor reprezentate de natura multilingvă a UE - una dintre caracteristicile sale esențiale și o dovadă a diversității sale culturale. Agenția se autofinanțează din plățile efectuate de instituții/organisme pentru serviciile furnizate. Curtea de Conturi Europeană a declarat că a obținut asigurări rezonabile conform cărora conturile anuale pentru anul 2009 sunt legale și regulamentare.
<SPEAKER ID="200" NAME="Zigmantas Balčytis" AFFILIATION="S&amp;D">
în scris. - (LT) Am susținut acest raport și decizia de a acorda descărcarea de gestiune pentru execuția bugetului Centrului European pentru Dezvoltarea Formării Profesionale aferent exercițiului financiar 2009. Curtea de Conturi a hotărât că conturile anuale ale Centrului pentru exercițiul financiar 2009 sunt fiabile, iar tranzacțiile subiacente sunt legale și regulamentare. În 2011, Centrul intenționează să pună la dispoziție diagrame Gantt pentru toate activitățile operaționale cheie. Aceste diagrame subliniază intervalul de timp petrecut de fiecare membru al personalului pentru un proiect și încurajează o abordare orientată spre obținerea de rezultate. În 2009, Centrul a introdus un sistem de măsurare a performanței (PMS) vizând prioritățile sale pe termen mediu pentru perioada 2009-2011 și programul său anual de activitate. Introducerea unui sistem de măsurare a performanței ajută Centrul să gestioneze și să își evalueze impactul, eficiența, eficacitatea și relevanța. Sunt de acord cu raportorul că instituția ar trebui să continue să îmbunătățească programarea și monitorizarea și să respecte principiul anualității. În plus, Centrul trebuie să aplice mai eficient principiile bugetare ale specificității și transparenței.
<SPEAKER ID="200" NAME="Lara Comi" LANGUAGE="IT">
Am votat în favoarea acordării de descărcare de gestiune pentru execuția bugetului Centrului European pentru Dezvoltarea Formării Profesionale aferent exercițiului financiar 2009, întrucât Centrul și-a gestionat fondurile în mod corect și în conformitate cu prognozele anterioare.
<SPEAKER ID="201" NAME="Edite Estrela" AFFILIATION="S&amp;D">
în scris. - (PT)Am votat în favoarea raportului privind descărcarea de gestiune pentru execuția bugetului Centrului European pentru Dezvoltarea Formării Profesionale aferent exercițiului financiar 2009, deoarece acesta contribuie la controlul modului în care fondurile sunt utilizate de către instituțiile europene. În vederea realizării unei gestiuni financiare mai eficiente în viitor, centrul ar trebui să prezinte o comparație între operațiunile din cursul anului în curs și cele din anul precedent, pentru a permite autorității responsabile pentru descărcarea de gestiune să îi evalueze rezultatele anuale într-un mod mai eficient.
<SPEAKER ID="201" NAME="Diogo Feio" AFFILIATION="PPE">
în scris. - (PT) Mă bucură declarația Curții de Conturi că operațiunile subiacente conturilor anuale ale centrului pentru exercițiul financiar 2009 sunt legale și regulamentare. Aș dori să felicit Centrul pentru introducerea unui sistem de măsurare a performanței (PMS) în 2009 și pentru introducerea unor schimbări în procedurile de recrutare în urma observațiilor incluse de Curtea de Conturi în raportul său pe 2009; acestea au contribuit la îmbunătățirea transparenței. Salut și sunt de acord cu observațiile raportorului și felicit Centrul European pentru Dezvoltarea Formării Profesionale pentru activitatea pe care o desfășoară.
<SPEAKER ID="201" NAME="Giovanni La Via" LANGUAGE="IT">
Prin votul de astăzi am susținut cererea de descărcare de gestiune bugetară pentru 2009 pentru Centrul European pentru Dezvoltarea Formării Profesionale. Ca urmare a unei evaluări amănunțite a conturilor Centrului, Curtea de Conturi, care este responsabilă pentru controlul financiar extern, a declarat că a obținut asigurări rezonabile potrivit cărora conturile pentru 2009 sunt fiabile, iar tranzacțiile subiacente sunt legale și regulamentare. De asemenea, doresc să aplaud activitatea desfășurată de către Centrul European în calitate de primul centru care a întreprins în mod voluntar un audit-pilot privind cadrul său etic în 2009.
<SPEAKER ID="202" NAME="David Martin" AFFILIATION="S&amp;D">
în scris. - Am votat pentru a acorda descărcarea de gestiune Centrului European pentru Dezvoltarea Formării Profesionale. Felicit Centrul pentru introducerea unui sistem de măsurare a performanței (PMS) în 2009 vizând prioritățile sale pe termen mediu pentru perioada 2009-2011 și programul său anual de activitate, precum și pentru instituirea unui cadru de indicatori de performanță pentru a monitoriza progresele și a măsura realizările, rezultatul și impactul; eu consider, în special, că introducerea unui sistem de măsurare a performanței ajută Centrul gestioneze și să își evalueze impactul, eficiența, eficacitatea și relevanța; cred, de asemenea, că acest sistem ar putea include în continuare îmbunătățirea bugetului pe activități și o monitorizare mai atentă a creditelor de plată pentru a evita reportările.
<SPEAKER ID="203" NAME="Raül Romeva i Rueda" AFFILIATION="Verts/ALE">
în scris. - Acest raport acordă directorului Centrului European pentru Dezvoltarea Formării Profesionale descărcarea de gestiune pentru execuția bugetului centrului aferent exercițiului financiar 2009.
<SPEAKER ID="203" NAME="Paulo Rangel" AFFILIATION="PPE">
în scris. - (PT) Luând în considerare raportul Curții de Conturi privind conturile anuale ale Centrului European pentru Dezvoltarea Formării Profesionale pentru exercițiul financiar 2009, însoțit de răspunsurile Centrului, am votat pentru această decizie, care acordă directorului Centrului European pentru Dezvoltarea Formării Profesionale descărcarea de gestiune pentru execuția bugetului centrului aferent exercițiului financiar 2009.
<SPEAKER ID="204" NAME="Licia Ronzulli" LANGUAGE="IT">
Prin rezoluția de astăzi, Parlamentul European acordă directorului Centrului European pentru Dezvoltarea Formării Profesionale descărcarea de gestiune pentru execuția bugetului Centrului pentru 2009. Parlamentul European își exprimă mulțumirea față de declarația Curții de Conturi că tranzacțiile subiacente conturilor anuale ale Centrului pentru exercițiul financiar 2009 sunt legale și regulamentare.
<SPEAKER ID="205" NAME="Angelika Werthmann" AFFILIATION="NI">
în scris. - (DE) Am votat în favoarea descărcării de gestiune. Curtea de Conturi Europeană a fost în măsură să confirme legalitatea și regularitatea conturilor anuale pentru 2009. Centrul, înființat în 1975, efectuează analize ale sistemelor de formare profesională și furnizează informații pentru politici, cercetare și practică în acest domeniu, este necesar mai mult decât oricând în aceste vremuri când există preocupări în ceea ce privește nivelul de instruire și amenințarea lipsei de forță de muncă calificată. Ar trebui să fie reanalizată numai localizarea sa la distanță, în Grecia, ceea ce face necesar ca acesta să aibă un birou de contact la Bruxelles.
<SPEAKER ID="206" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestui raport și am acceptat decizia Parlamentului European de a acorda descărcarea de gestiune pentru execuția bugetului Agenției Comunitare pentru Controlul Pescuitului aferent exercițiului financiar 2009. Curtea de Conturi a hotărât că respectivele conturi anuale ale Agenției pentru exercițiul financiar 2009 sunt fiabile, iar operațiunile subiacente sunt legale și regulamentare. În 2010, Agenția și-a adoptat programul multianual de lucru pentru perioada 2011-2015. Acest document este important pentru a asigura că Agenția organizează în mod eficient punerea în aplicare a strategiei sale și realizarea obiectivelor sale. Sunt de acord cu raportorul în legătură cu faptul că Agenția ar trebui să prezinte o comparație între operațiunile realizate în exercițiul care face obiectul descărcării de gestiune și cele realizate în exercițiul precedent pentru a permite Parlamentul European să evalueze mai bine performanțele Agenției de la un exercițiu la altul. Agenția ar trebui să își îmbunătățească programul de lucru anual prin includerea unor obiective specifice și măsurabile, atât la nivel de domeniu tematic, cât și la nivelul activității operaționale. De asemenea, Agenția ar trebui să își remedieze deficiențele din planificarea recrutărilor.
<SPEAKER ID="207" NAME="Izaskun Bilbao Barandica" LANGUAGE="ES">
Am votat în favoarea descărcării de gestiune pentru execuția bugetului Agenției Comunitare pentru Controlul Pescuitului aferent exercițiului financiar 2009 după ce am văzut analiza efectuată de Curtea de Conturi, care afirmă că acțiunile Agenției sunt legale și regulamentare. Dintre activitățile Agenției, aș sublinia adoptarea programului multianual de lucru.
<SPEAKER ID="206" NAME="Lara Comi" LANGUAGE="IT">
Am votat în favoarea descărcării de gestiune a Agenției Comunitare pentru Controlul Pescuitului pentru 2009, întrucât apreciez corectitudinea, claritatea și transparența conturilor și eficiența rezultată în urma unei planificări cuprinzătoare și fezabile.
<SPEAKER ID="207" NAME="Diogo Feio" AFFILIATION="PPE">
în scris. - (PT) Sunt mulțumit de deciziile detaliate din raportul Curții de Conturi, potrivit cărora operațiunile subiacente sunt legale și regulamentare. Aș dori să felicit Agenția Comunitară pentru Controlul Pescuitului (ACCP) în legătură cu adoptarea unui-program -multianual -de lucru pentru perioada 2011 - 2015 care va face posibilă o organizare mai bună și atingerea obiectivelor propuse, precum și pentru crearea Structurii de Audit Intern (IAC), care este un mecanism de audit intern specializat în furnizarea de sprijin și consiliere directorului executiv al ACCP și conducerii Agenției.
<P>
Salut și sunt de acord cu observațiile raportorului și felicit ACCP pentru activitatea desfășurată.
<SPEAKER ID="208" NAME="João Ferreira" AFFILIATION="GUE/NGL">
în scris. - (PT) Punerea în aplicare a măsurilor de control și inspecție în raport cu aplicarea politicii comune în domeniul pescuitului (PCP) în zona economică a fiecărui stat membru ar trebui să intre în competența statelor membre și, drept urmare, acestea ar trebui să primească sprijin adecvat și suficient, la care ar trebui să contribuie Uniunea Europeană.
<P>
Nu negăm nevoia ca între diferitele state membre să existe căi de cooperare, de colaborare și de coordonare a activităților acestora de control și de combatere a pescuitului ilegal, însă am fost sceptici cu privire la beneficiile aduse de crearea Agenției Comunitare pentru Controlul Pescuitului (ACCP), întrucât credem că unele dintre competențele sale se întrepătrund cu cele ale statelor membre. Aceasta este o centralizare care, înainte de toate, nu este benefică din punctul de vedere al eficienței necesare a activităților de control.
<P>
De asemenea, ne-am afirmat dezacordul în ceea ce privește reprezentativitatea consiliului de administrație al ACCP, modelul său operațional și ponderea excesivă pe care o are Comisia Europeană în acest consiliu, și anume în ceea ce privește sistemul de votare. Mai mult, am spune în prezent că, dacă se alocă pentru ACCP un buget de 10 100 000 de euro (exercițiul financiar 2009), se refuză statelor membre posibilitatea de creștere a contribuției UE la finanțarea activităților de control, în conformitate cu propunerea pe care am prezentat-o recent Parlamentului și care a fost, din păcate, respinsă cu majoritate de voturi.
<SPEAKER ID="209" NAME="Ilda Figueiredo" AFFILIATION="GUE/NGL">
în scris. - (PT) Punerea în aplicare a măsurilor de control și inspecție în raport cu aplicarea politicii comune în domeniul pescuitului (PCP) în zona economică proprie ar trebui să intre în competența statelor membre. În acest context, statele membre ar trebui să primească sprijin adecvat și suficient, la care Uniunea Europeană ar trebui să contribuie.
<P>
Nu negăm nevoia ca între diferitele state membre să existe căi de cooperare, de colaborare și de coordonare a activităților acestora de control și de combatere a pescuitului ilegal, însă am fost sceptici cu privire la beneficiile aduse de crearea Agenției Comunitare pentru Controlul Pescuitului (ACCP), întrucât credem că unele dintre competențele sale se întrepătrund cu cele ale statelor membre. Aceasta este o centralizare care, înainte de toate, nu este benefică din punctul de vedere al eficienței necesare a activităților de control.
<P>
De asemenea, ne-am afirmat dezacordul în ceea ce privește reprezentativitatea consiliului de administrație al ACCP, modelul său operațional și ponderea excesivă pe care o are Comisia Europeană în acest consiliu, și anume în ceea ce privește sistemul de votare.
<P>
Mai mult, am spune în prezent că, dacă se alocă pentru ACCP un buget de 10 100 000 de euro (exercițiul financiar 2009), se refuză statelor membre posibilitatea de creștere a contribuției UE la finanțarea activităților de control, în conformitate cu propunerea pe care am prezentat-o recent Parlamentului și care a fost, din păcate, respinsă cu majoritate de voturi.
<SPEAKER ID="209" NAME="Pat the Cope Gallagher" LANGUAGE="GA">
Agenția Comunitară pentru Controlul Pescuitului a fost fondată în 2005 pentru a asigura că normele aferente politicii comune în domeniul pescuitului sunt respectate de statele membre. Agenția, care are sediul în Vigo, Spania, este foarte importantă în ceea ce privește controlul pescuitului și coordonarea statelor membre. Este un lucru bun, după părerea mea, faptul că Agenția a adoptat programul multianual de lucru pentru perioada 2011-2015, așa cum se recomandă în Strategia Europa 2020.
<P>
Programul multianual de lucru va contribui la cooperarea regională și la schimbul de resurse în baza unor planuri de dezvoltare, ceea ce va îmbunătăți eficiența costurilor. Salut decizia Curții de Conturi de a acorda descărcarea de gestiune și este clar faptul că Comisia pentru pescuit, care a acceptat o opinie din partea mea pe această temă, este de aceeași părere.
<SPEAKER ID="209" NAME="Juozas Imbrasas" AFFILIATION="EFD">
în scris. - (LT) Am susținut acest document, întrucât comisia competentă a decis aprobarea închiderii conturilor Agenției Europene de Siguranță a Aviației pentru exercițiul bugetar 2009. Curtea de Conturi a declarat că a obținut asigurări rezonabile cu privire la fiabilitatea conturilor anuale pentru exercițiul financiar 2009 și cu privire la legalitatea și regularitatea operațiunilor subiacente. Cu toate acestea, Agenția ar trebui să remedieze deficiențele constatate în programarea activităților sale, astfel încât, pe viitor, procedurile de elaborare a bugetului să fie suficient de riguroase pentru a se evita majorarea și/sau diminuarea creditelor la nivelul liniilor bugetare. Mai mult, Agenția nu a elaborat deocamdată un program de lucru multianual. Prin urmare, cred că este necesar să se țină seama de observațiile prezente.
<SPEAKER ID="209" NAME="Giovanni La Via" LANGUAGE="IT">
Atât Curtea de Conturi, cât și Comisia pentru control bugetar au emis o opinie pozitivă în ceea ce privește execuția bugetului Agenției Comunitare pentru Controlul Pescuitului. Din aceste motive, Parlamentul a votat astăzi acordarea descărcării de gestiune pentru 2009. Controalele efectuate au arătat că bugetul Agenției este fiabil, iar operațiunile subiacente sunt legale și regulamentare. Cu toate acestea, doresc să subliniez prezența unor deficiențe, înainte de toate, la nivelul planificării recrutărilor, în privința cărora sper să fie aduse îmbunătățiri rapide în cadrul procedurilor vizând viitoarele exerciții financiare.
<SPEAKER ID="210" NAME="David Martin" AFFILIATION="S&amp;D">
în scris. - Am votat pentru acordarea descărcării de gestiune Agenției Comunitare pentru Controlul Pescuitului. Cu toate acestea, îndemn directorul executiv al Agenției să își îndeplinească pe deplin obligația de a include în raportul său adresat autorității care acordă descărcarea de gestiune, care sintetizează Raportul Serviciului de Audit Intern (IAS), toate recomandările făcute (inclusiv cele care ar putea fi eventual refuzate de Agenție) și toate măsurile luate în urma acestor recomandări; Invit, prin urmare, directorul executiv al Agenției să furnizeze informații cu privire la cele patru recomandări "foarte importate” făcute de IAS și la măsurile luate de Agenție.
<SPEAKER ID="210" NAME="Maria do Céu Patrão Neves" AFFILIATION="PPE">
în scris. - (PT) Prin acest raport se acordă descărcarea de gestiune Agenției Comunitare pentru Controlul Pescuitului (ACCP) în raport cu activitățile sale din 2009, reînnoind descărcarea de gestiune acordată de Parlamentul European la 5 mai 2010, în raport cu execuția bugetului ACCP aferent exercițiului financiar 2008.
<P>
Întrucât Curtea de Conturi a primit asigurări rezonabile cu privire la fiabilitatea conturilor anuale pentru exercițiul financiar 2009 și cu privire la legalitatea și regularitatea operațiunilor subiacente, și întrucât o delegație din partea Comisiei pentru pescuit a vizitat ACCP în iunie 2010 și a fost extrem de satisfăcută de situația generală a activităților acesteia, în special de execuția planurilor de desfășurare comune, consider că Parlamentul ar trebui să adopte acest raport.
<SPEAKER ID="210" NAME="Paulo Rangel" AFFILIATION="PPE">
în scris. - (PT) Ținând seama de Raportul Curții de Conturi privind conturile anuale ale Agenției Comunitare pentru Controlul Pescuitului (ACCP) pentru exercițiul financiar 2009, însoțit de răspunsurile ACCP, am votat pentru această decizie, care acordă directorului executiv al ACCP descărcarea de gestiune pentru execuția bugetului ACCP aferent exercițiului financiar 2009.
<SPEAKER ID="211" NAME="Raül Romeva i Rueda" AFFILIATION="Verts/ALE">
în scris. - Acest raport acordă directorului executiv al Agenției Comunitare pentru Controlul Pescuitului descărcarea de gestiune pentru execuția bugetului Agenției aferent exercițiului financiar 2009.
<SPEAKER ID="212" NAME="Licia Ronzulli" LANGUAGE="IT">
}• Prin rezoluția de astăzi, Parlamentul European acordă descărcarea de gestiune aferentă anului 2009 directorului executiv al Agenției Comunitare pentru Controlul Pescuitului. Parlamentul European felicită Agenția pentru adoptarea programului multianual de lucru pentru perioada 2011-2015 și subliniază importanța unui astfel de document pentru ca Agenția să adopte scheme de organizare eficiente în vederea punerii în aplicare a strategiei și a realizării obiectivelor sale.
<SPEAKER ID="213" NAME="Angelika Werthmann" AFFILIATION="NI">
în scris. - (DE) Am votat în favoarea descărcării de gestiune. Curtea de Conturi Europeană a declarat că a primit asigurări rezonabile cu privire la legalitatea și regularitatea conturilor anuale aferente anului 2009, iar revizuirea programului de lucru multianual efectuată în 2010, precum și demararea unei inițiative de revizuire a procedurii sale bugetare m-au convins că Agenția Comunitară pentru Controlul Pescuitului pune în aplicare recomandările primite. În ceea ce privește obiectul său de activitate, Agenția - care a fost creată în 2005 - desfășoară o activitate foarte importantă - chiar esențială -, în contextul nerealizării niciunuia dintre obiectivele stabilite în 2002 și în situația în care politica comună în domeniul pescuitului este considerată a fi un eșec până în prezent. Agenția va fi indispensabilă în viitorul apropiat, având în vedere faptul că 88 % din stocurile de pește din UE sunt supraexploatate.
<SPEAKER ID="214" NAME="Vilija Blinkevičiūt" AFFILIATION="S&amp;D">
în scris. - (LT) Am votat în favoarea acestui raport și am susținut decizia Parlamentului European de a acorda descărcarea de gestiune Agenției Europene de Siguranță a Aviației pentru execuția bugetului aferent exercițiului financiar 2009. Curtea de Conturi a hotărât că respectivele conturi anuale ale Agenției pentru exercițiul financiar 2009 sunt fiabile, iar operațiunile subiacente sunt legale și regulamentare. Sunt de acord cu raportorul că Agenția ar trebui să ia în considerare introducerea unei diagrame Gantt în programarea tuturor activităților sale operaționale, astfel încât să indice într-o formă concisă timpul petrecut de fiecare membru al personalului pentru un anumit proiect și să promoveze o abordare orientată spre obținerea de rezultate. Mai mult, Agenția trebuie să pună în aplicare o structură pe activități pentru bugetul operațional cu scopul de a stabili o legătură clară între programul de lucru și previziunile financiare și de a îmbunătăți monitorizarea performanței și raportarea. Agenția ar trebui să prezinte o comparație între operațiunile realizate în exercițiul care face obiectul descărcării de gestiune și cele realizate în exercițiul precedent pentru a permite Parlamentului European să evalueze cu mai multă eficacitate performanțele Agenției de la un exercițiu la altul. În plus, trebuie să fie anexat bugetului aferent fiecărui exercițiu un raport privind creditele neutilizate reportate din exercițiile anterioare, indicându-se motivele neutilizării resurselor, precum și modalitățile și calendarul utilizării lor viitoare. Agenția dă dovadă și în prezent de deficiențe în procedurile de selecție a personalului, care au pus în pericol transparența acestor proceduri. Sunt de acord că Agenția trebuie să informeze Parlamentul European cu privire la măsurile întreprinse pentru remedierea acestei situații și să asigure mai multă transparență în procedurile de selecție.
<SPEAKER ID="214" NAME="Lara Comi" LANGUAGE="IT">
Am votat în favoarea descărcării de gestiune aferente anului 2009 pentru bugetul general al Agenției Europene de Siguranță a Aviației, întrucât, în pofida unei gestionări aparent îndoielnice a fondurilor disponibile, Curtea de Conturi a considerat conturile fiabile, iar operațiunile subiacente legale și regulamentare. Mai mult, sunt de acord cu faptul că este nevoie ca Agenția să creeze mecanisme mai precise de stabilire a obiectivelor și de evaluare a rezultatelor.
<SPEAKER ID="214" NAME="Diogo Feio" AFFILIATION="PPE">
în scris. - (PT) Salut deciziile prezentate în raportul Curții de Conturi cu privire la faptul că operațiunile subiacente sunt legale și regulamentare. Salut și sunt de acord cu observațiile raportorului și felicit Agenția Europeană de Siguranță a Aviației pentru activitatea pe care o desfășoară.
<SPEAKER ID="214" NAME="Juozas Imbrasas" AFFILIATION="EFD">
în scris. - (LT) Am aprobat acest document, întrucât Comisia competentă a decis să aprobe închiderea conturilor Agenției Europene de Siguranță a Aviației aferente exercițiului financiar 2009. Curtea de Conturi a declarat că a obținut asigurări rezonabile cu privire la fiabilitatea conturilor anuale pentru exercițiul financiar 2009 și cu privire la legalitatea și regularitatea operațiunilor subiacente. Cu toate acestea, Curtea de Conturi și-a exprimat îngrijorarea cu privire la lipsa de coordonare dintre necesități, personal și regulamentul financiar al Agenției și, în special, cu privire la faptul că procedurile de selecție a personalului au îngreunat recrutarea de personal cu calificări adecvate. Prin urmare, cred că este necesar să se țină seama de observațiile prezente.
<SPEAKER ID="214" NAME="Giovanni La Via" LANGUAGE="IT">
}• Prin votul de astăzi, Agenției Europene de Siguranță a Aviației i-a fost acordată descărcarea de gestiune pentru 2009. Controlul financiar al execuției bugetului Comunității se desfășoară pe trei niveluri: control intern, în cadrul fiecărei instituții; control extern, efectuat de Curtea de Conturi Europeană; și procedura de descărcare de gestiune a Parlamentului European. În mod evident, fiecare dezbatere privind descărcarea de gestiune are contextul său specific, iar descărcarea de gestiune de astăzi are loc într-un moment de criză economică și financiară, care a creat probleme atât din punct de vedere financiar, cât și bugetar pentru unele state membre. În ciuda unor astfel de condiții, doresc totuși să îmi exprim satisfacția în legătură cu rezultatele obținute de către Agenție și am votat, prin urmare, în sensul propus de raportor.
<SPEAKER ID="215" NAME="Bogdan Kazimierz Marcinkiewicz" AFFILIATION="PPE">
în scris. - (PL) Programul de lucru al Agenției pentru 2010 reprezintă o problemă care mă îngrijorează. În același timp, cred că ar trebui îmbunătățit prin stabilirea de obiective și de indicatori-cheie de performanță, precum și printr-un sistem de planificare mai bună a resurselor. De asemenea, aș sublinia nevoia de a îmbunătăți sistemul de monitorizare a proiectelor de certificare, cu scopul de a se asigura că, pe întreaga durată de desfășurare a unui proiect, onorariile percepute nu sunt semnificativ diferite de costurile efective. Am decis în cele din urmă să susțin acordarea descărcării de gestiune pentru execuția bugetului Agenției Europene de Siguranță a Aviației aferent exercițiului financiar 2009.
<SPEAKER ID="216" NAME="David Martin" AFFILIATION="S&amp;D">
în scris. - Am votat pentru acordarea descărcării de gestiune Agenției Europene de Siguranță a Aviației însă îndemn Agenția să implementeze o structură pe activități pentru bugetul operațional cu scopul de a stabili o legătură clară între programul de lucru și previziunile financiare și de a îmbunătăți monitorizarea performanței și raportarea; observ că Agenția pregătește în fiecare an un plan multianual care este discutat cu toate părțile interesate și aprobat de consiliul de administrație, plan în care este prezentat bugetul pentru fiecare activitate; și iau act de punctul de vedere al Curții de Conturi potrivit căruia structura bugetului operațional al Agenției (titlul III) a rămas parțial bazată pe intrări și că rectificările bugetare s-au făcut fără a actualiza programul de lucru, chiar și atunci când acestea au avut un impact semnificativ asupra repartizării resurselor umane și financiare.
<SPEAKER ID="216" NAME="Paulo Rangel" AFFILIATION="PPE">
în scris. - (PT) Luând în considerare Raportul Curții de Conturi privind conturile anuale ale Agenției Europene de Siguranță a Aviației (AESA) pentru exercițiul financiar 2009, însoțit de răspunsurile AESA, am votat pentru această decizie, care acordă directorului executiv al AESA descărcarea de gestiune pentru execuția bugetului AESA aferent exercițiului financiar 2009.
<SPEAKER ID="217" NAME="Raül Romeva i Rueda" AFFILIATION="Verts/ALE">
în scris. - Pe această cale se acordă directorului executiv al Agenției Europene de Siguranță a Aviației descărcarea de gestiune pentru execuția bugetului Agenției aferent exercițiului financiar 2009.
<SPEAKER ID="218" NAME="Licia Ronzulli" LANGUAGE="IT">
Prin rezoluția de astăzi, Parlamentul acordă directorului executiv al Agenției Europene de Siguranță a Aviației descărcarea de gestiune pentru execuția bugetului Agenției aferent exercițiului financiar 2009. Parlamentul salută faptul că Curtea de Conturi a considerat că respectivele conturi ale Agenției, aferente exercițiului financiar 2009, sunt fiabile, iar operațiunile sunt, din toate punctele de vedere, legale și regulamentare.
<SPEAKER ID="219" NAME="Angelika Werthmann" AFFILIATION="NI">
în scris. - (DE) Am votat în favoarea descărcării de gestiune. Curtea de Conturi Europeană a declarat că, pentru 2009, conturile anuale au fost regulamentare și a comentat în mod pozitiv pe marginea fiabilității conturilor. În același timp, aș dori să profit de această oportunitate pentru a accentua solicitarea din acest raport pentru un proces mai transparent de selecție a personalului. Date fiind sarcinile de mare răspundere pe care le asigură Agenția Europeană de Siguranță a Aviației și dificultățile semnalate de găsire a personalului calificat, ar trebui să se acorde o mare atenție acestui lucru.
<SPEAKER ID="220" NAME="Zigmantas Balčytis" AFFILIATION="S&amp;D">
în scris. - (LT) Am aprobat acest raport și descărcarea de gestiune pentru execuția bugetului Centrului European de Prevenire și Control al Bolilor aferent exercițiului financiar 2009. Centrul este o instituție importantă care poate consolida și dezvolta supravegherea bolilor la nivel european și poate evalua și comunica amenințările actuale și emergente la adresa sănătății umane generate de boli infecțioase. Curtea de Conturi a hotărât că respectivele conturi anuale ale Centrului aferente exercițiului financiar 2009 sunt fiabile, iar operațiunile subiacente sunt legale și regulamentare. Sunt de acord cu raportorul potrivit căruia Centrul trebuie să prezinte o comparație între operațiunile realizate în exercițiul care face obiectul descărcării de gestiune și cele realizate în exercițiul precedent pentru a permite Parlamentului European să evalueze mai bine performanțele Centrului de la un exercițiu la altul. De asemenea, sunt de acord cu faptul că atribuțiile Centrului ar trebui consolidate astfel încât Uniunea să dispună de mijloace proprii de evaluare a gravității riscului de infecție în cazul unei pandemii și astfel încât să se poată îmbunătăți cooperarea dintre statele membre.
<SPEAKER ID="220" NAME="Slavi Binev" AFFILIATION="NI">
în scris. - (BG) Bugetul Centrului European de Prevenire și Control al Bolilor aferent exercițiului financiar 2009 a crescut cu 25,3 % în comparație cu 2008. Dacă se va înregistra o creștere similară în următorii ani, cum vom face față crizei financiare cu cheltuielile noastre în continuă creștere? Cred că 51 de milioane de euro ar fi putut fi cheltuiți mult mai eficient dacă ar fi fost investiți în sisteme regionale de monitorizare a bolilor în fiecare stat membru în parte. Acest lucru nu numai că ajută la combaterea bolilor, ci și la consolidarea sistemelor de sănătate din statele membre.
<SPEAKER ID="220" NAME="Lara Comi" LANGUAGE="IT">
Am votat în favoarea acordării descărcării de gestiune pentru 2009 Centrului European de Prevenire și Control al Bolilor, întrucât raportorul a reușit să identifice problemele cele mai importante în ceea ce privește transparența și acuratețea conturilor și întrucât am încredere că această Agenție importantă și utilă își va îmbunătăți administrarea în vederea îmbunătățirii zonelor subliniate, fără a anula efectul activităților deja realizate cu succes.
<SPEAKER ID="221" NAME="Edite Estrela" AFFILIATION="S&amp;D">
în scris. - (PT) Am votat în favoarea raportului referitor la descărcarea de gestiune pentru execuția bugetului Centrului European de Prevenire și Control al Bolilor aferent exercițiului financiar 2009, întrucât acesta contribuie la analiza atentă a modului în care sunt folosite fondurile de către instituțiile europene. Consider că este o instituție foarte importantă care poate consolida și dezvolta supravegherea bolilor la nivel european și poate evalua și comunica amenințările actuale și emergente la adresa sănătății umane generate de boli infecțioase. Cu toate acestea, regret că principiul anualității nu a fost respectat și că a existat un număr mare de reportări.
<SPEAKER ID="221" NAME="Diogo Feio" AFFILIATION="PPE">
în scris. - (PT) Salut deciziile prezentate în raport de Curtea de Conturi, potrivit cărora operațiunile subiacente sunt legale și regulamentare. De asemenea, aș dori să menționez contribuția importantă a Centrului la măsurile de combatere a pandemiei de gripă H1N1 din 2009, îndeosebi prin publicarea unor orientări preliminare privind folosirea vaccinurilor antigripale specifice în perioada pandemiei de gripă N1H1 din 2009. Salut și sunt de acord cu observațiile raportorului și felicit Centrul European de Prevenire și Control al Bolilor pentru activitatea desfășurată.
<SPEAKER ID="221" NAME="Giovanni La Via" LANGUAGE="IT">
Dată fiind declarația Curții de Conturi potrivit căreia aceasta a obținut asigurări rezonabile cu privire la fiabilitatea conturilor anuale pentru exercițiul financiar 2009 și cu privire la legalitatea și regularitatea operațiunilor subiacente, am votat în favoarea acordării descărcării de gestiune pentru execuția bugetului Centrului European de Prevenire și Control al Bolilor aferent exercițiului financiar 2009. Evident, fiecare dezbatere pe tema descărcării de gestiune își are contextul său specific, iar contextul dezbaterii de astăzi este criza economică și financiară, care a generat probleme financiare și bugetare pentru o serie de state membre. Cu toate acestea, cred că Centrul a derulat o activitate excelentă în consolidarea supravegherii bolilor la nivel european și în evaluarea și comunicarea amenințărilor actuale și emergente la adresa sănătății umane generate de boli infecțioase. În sfârșit, aș dori să felicit Centrul pentru contribuția sa la măsurile de combatere a pandemiei de gripă N1H1 din 2009.
<SPEAKER ID="222" NAME="David Martin" AFFILIATION="S&amp;D">
în scris. - Am votat pentru acordarea descărcării de gestiune Centrului European de Prevenire și Control al Bolilor și sunt de părere că atribuțiile Centrului ar trebui consolidate astfel încât Uniunea să dispună de mijloace proprii de evaluare a gravității riscului de infecție în cazul unei pandemii și astfel încât să se poată îmbunătăți cooperarea dintre statele membre.
<SPEAKER ID="222" NAME="Paulo Rangel" AFFILIATION="PPE">
în scris. - (PT) Luând în considerare Raportul Curții de Conturi privind conturile anuale ale Centrului European de Prevenire și Control al Bolilor (ECDC) pentru exercițiul financiar 2009, însoțit de răspunsurile ECDC, am votat pentru această decizie, care acordă directorului executiv al ECDC descărcarea de gestiune pentru execuția bugetului ECDC aferent exercițiului financiar 2009.
<SPEAKER ID="223" NAME="Raül Romeva i Rueda" AFFILIATION="Verts/ALE">
în scris. - Prin acest vot se acordă directorului Centrului European de Prevenire și Control al Bolilor (ECDC) descărcarea de gestiune pentru execuția bugetului Centrului aferent exercițiului financiar 2009.
<SPEAKER ID="224" NAME="Licia Ronzulli" LANGUAGE="IT">
Prin rezoluția de astăzi Parlamentul acordă directorului Centrului European de Prevenire și Control al Bolilor descărcarea de gestiune pentru execuția bugetului Centrului aferent exercițiului financiar 2009. Parlamentul solicită din nou Centrului să prezinte, într-un tabel care să fie anexat la viitorul raport al Curții de Conturi, o comparație între operațiunile realizate în exercițiul care face obiectul descărcării de gestiune și cele realizate în exercițiul precedent pentru a permite autorității care acordă descărcarea de gestiune să evalueze mai bine performanțele Centrului de la un exercițiu la altul.
<SPEAKER ID="225" NAME="Angelika Werthmann" AFFILIATION="NI">
în scris. - (DE) M-am abținut de la vot. Centrul European de Prevenire și Control al Bolilor are o sarcină foarte importantă, iar existența sa se justifică și prin măsurile sale de combatere a epidemiei H1N1; cu toate acestea, m-aș fi așteptat ca descărcarea de gestiune să fie amânată până în momentul în care conținutul recomandărilor adresate de Serviciul de Audit Intern (IAS), amintite în raport vor fi fost disponibile - IAS a făcut într-un an o recomandare "foarte importantă” și șapte recomandări "importante” - și Centrul va fi prezentat un plan de punere în aplicare a acestor recomandări.
<SPEAKER ID="226" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestui raport și am susținut decizia Parlamentului European de a acorda descărcarea de gestiune pentru execuția bugetului Agenției Europene pentru Produse Chimice aferent exercițiului financiar 2009. Curtea de Conturi a hotărât că respectivele conturi anuale ale Agenției pentru exercițiul financiar 2009 sunt fiabile, iar operațiunile subiacente sunt legale și regulamentare. Sunt de acord cu raportorul că Agenția trebuie să reducă proporția reportărilor (Agenția a reportat 29 % din totalul creditelor) în vederea respectării principiului anualității. Salut inițiativele Agenției pentru sporirea focalizării pe clienți și îmbunătățirea procedurilor de feedback și felicit Agenția pentru că a efectuat un sondaj în rândul părților interesate în 2009 și pentru că și-a sporit numărul de activități de asistență destinate industriei. De asemenea, Agenția trebuie să își continue eforturile de planificare și monitorizare legate de achiziții și execuția bugetară pentru a reduce și mai mult proporția creditelor reportate. De notat că Agenția și-a luat un angajament de a reduce reportările de fonduri necheltuite pentru următorul an și de a le limita până la un nivel considerabil mai mic comparativ cu cel din 2008.
<SPEAKER ID="226" NAME="Slavi Binev" AFFILIATION="NI">
în scris. - (BG) Pentru ce plătim această sumă puțin peste 70 de milioane de euro? Pentru o agenție în care, potrivit Curții de Conturi, întârzierile în activitățile operaționale sunt cauzate de o lipsă de personal calificat și de dificultățile legate de punerea în aplicare a sistemului informatic? Aceste două aspecte sunt evident cruciale pentru funcționarea eficace a unei agenții însă acest lucru mă face să mă gândesc dacă Agenția poate face față obiectivelor pe care le-a stabilit în general. Am votat împotriva descărcării de gestiune întrucât, după părerea mea, banii aceștia pot fi cheltuiți mai eficient decât într-o agenție care funcționează cu greu.
<SPEAKER ID="226" NAME="Lara Comi" LANGUAGE="IT">
Am votat în favoarea acordării descărcării de gestiune pentru bugetul general aferent exercițiului financiar 2009 al Agenției Europene pentru Produse Chimice din moment ce raportul arată că, în pofida câtorva lipsuri și imperfecțiuni în ceea ce privește conturile, în parte din cauza creării recente a acestei Agenții, performanța sa în ceea ce privește controalele și gestionarea bugetului s-a îmbunătățit constant.
<SPEAKER ID="226" NAME="Diogo Feio" AFFILIATION="PPE">
în scris. - (PT) Agenția Europeană pentru Produse Chimice (ECHA) contribuie la îmbunătățirea calității vieții cetățenilor europeni prin garantarea unei utilizări sigure a substanțelor chimice și prin stimularea inovării. În fața complexității din ce în ce mai mari și a intensității folosirii și cercetării acestor tipuri de substanțe, consider că ECHA va deveni pe viitor mai importantă, lucru care justifică, prin urmare, o analiză și mai amănunțită a modului în care generează fondurile de care dispune.
<P>
Curtea de Conturi a atestat fiabilitatea conturilor sale pentru exercițiul financiar 2009, iar acestea par a reuși să depășească toate problemele emergente care sunt aproape inevitabile în cadrul unor organisme de acest tip. Sper că ECHA își va îndeplini scopul pentru care a fost creată și că își va îmbunătăți rigoarea bugetară și capacitatea de planificare.
<SPEAKER ID="226" NAME="Juozas Imbrasas" AFFILIATION="EFD">
în scris. - (LT) Am susținut acest document, întrucât comisia competentă a decis să aprobe închiderea conturilor Agenției Europene pentru Produse Chimice aferente exercițiului financiar 2009. Curtea de Conturi a declarat că a obținut asigurări rezonabile cu privire la fiabilitatea conturilor anuale pentru exercițiul financiar 2009 și cu privire la legalitatea și regularitatea operațiunilor subiacente. Cu toate acestea, Curtea de Conturi a evidențiat întârzierile în activitățile operaționale cauzate de dificultățile legate de punerea în aplicare a sistemului informatic și de o lipsă de personal calificat. Prin urmare, cred că este necesar să se țină seama de observațiile prezente.
<SPEAKER ID="226" NAME="Giovanni La Via" LANGUAGE="IT">
Controlul financiar al execuției bugetului Uniunii Europene se desfășoară pe trei niveluri: control intern, în cadrul fiecărei instituții; control extern, efectuat de Curtea de Conturi Europeană; și o procedură de descărcare de gestiune efectuată de Parlamentul European. Prin votul de astăzi se acordă directorului executiv al Agenției Europene pentru Produse Chimice descărcarea de gestiune pentru execuția bugetului Agenției aferent exercițiului financiar 2009. Am votat în favoare, întrucât controalele efectuate de Curtea de Conturi și de Comisia pentru control bugetar au arătat că toate operațiunile efectuate de Agenție sunt perfect legale și regulamentare. În sfârșit, felicit Agenția pentru crearea unei Structuri de audit intern (IAC) care să realizeze audituri interne și să îl consilieze pe directorul executiv cu privire la sistemele de gestionare a riscurilor și de control intern, prin formularea de avize și recomandări independente.
<SPEAKER ID="227" NAME="David Martin" AFFILIATION="S&amp;D">
în scris. - Am votat pentru acordarea descărcării de gestiune Agenției Europene pentru Produse Chimice însă invit Agenția să informeze autoritatea care acordă descărcarea de gestiune cu privire la măsurile luate pentru îmbunătățirea sistemelor sale de control prin consolidarea circuitelor financiare, a fluxurilor de lucru, auditurilor, planurilor de acțiune și evaluărilor de riscuri.
<SPEAKER ID="227" NAME="Paulo Rangel" AFFILIATION="PPE">
în scris. - (PT) Ținând seama de Raportul Curții de Conturi privind conturile anuale ale Agenției Europene pentru Produse Chimice (ECHA) pentru exercițiul financiar 2009, însoțit de răspunsurile ECHA, am votat pentru această decizie, care acordă directorului executiv al ECHA descărcarea de gestiune pentru execuția bugetului ECHA aferent exercițiul financiar 2009.
<SPEAKER ID="228" NAME="Raül Romeva i Rueda" AFFILIATION="Verts/ALE">
în scris. - Acest vot acordă directorului executiv al Agenției Europene pentru Produse Chimice descărcarea de gestiune pentru execuția bugetului Agenției aferent exercițiul financiar 2009.
<SPEAKER ID="229" NAME="Licia Ronzulli" LANGUAGE="IT">
Prin rezoluția de astăzi, Parlamentul acordă directorului executiv al Agenției Europene pentru Produse Chimice descărcarea de gestiune pentru execuția bugetului Agenției aferent exercițiului financiar 2009. Parlamentul salută inițiativele Agenției pentru sporirea focalizării pe clienți și îmbunătățirea procedurilor de feedback. În mod special, Parlamentul felicită Agenția pentru că a efectuat un sondaj în rândul părților interesate în 2009 și pentru că și-a sporit numărul de activități de asistență destinate industriei.
<SPEAKER ID="230" NAME="Angelika Werthmann" AFFILIATION="NI">
în scris. - (DE) Am votat în favoarea raportului elaborat de dl Stavrakakis, în care acesta invită Curtea de Conturi Europeană să supună tânăra (la nivel operațional) Agenție Europeană pentru Produse Chimice la audituri ale performanței. Plecând de la informațiile disponibile, s-a recomandat descărcarea de gestiune a Agenției, aceasta prezentând deja informații care vor fi solicitate și celorlalte agenții pe viitor (cum ar fi un tabel anexat cu o comparație între cifrele din două exerciții financiare consecutive).
<SPEAKER ID="231" NAME="Zigmantas Balčytis" AFFILIATION="S&amp;D">
în scris. - (LT) Am susținut acest raport și descărcarea de gestiune pentru execuția bugetului Agenției Europene de Mediu aferent exercițiului financiar 2009. Curtea de Conturi a hotărât că respectivele conturi anuale ale Agenției pentru exercițiul financiar 2009 sunt fiabile, iar operațiunile subiacente sunt legale și regulamentare. Agenția este un furnizor fiabil de informații independente de mediu pentru toate instituțiile Uniunii, statele membre ale UE și organele de elaborare a politicilor. Sunt de acord cu raportorul că Agenția trebuie să efectueze o comparație între operațiunile realizate în exercițiul care face obiectul descărcării de gestiune și cele realizate în exercițiul precedent. Agenția trebuie să continue dezvoltarea metodelor de comunicare pentru a atrage o acoperire media mai vastă a concluziilor sale, alimentând astfel dezbaterea publică asupra unor aspecte de mediu importante. Astfel de măsuri pot duce la o metodă de lucru mai transparentă și la un interes mai mare al publicului pentru activitatea Agenției.
<SPEAKER ID="231" NAME="Slavi Binev" AFFILIATION="NI">
în scris. - (BG) De ce ar trebui să finanțăm agenții care nu reușesc să pună în aplicare recomandările adresate de Serviciul de Audit Intern? În 2006, 27 de recomandări au fost adresate, dintre care doar nouă au fost puse în aplicare până în prezent. Acest lucru mă face să cred că Agenția Europeană de Mediu nu funcționează în mod corespunzător și că finanțarea sa trebuie sistată.
<SPEAKER ID="231" NAME="Lara Comi" LANGUAGE="IT">
Am votat în favoarea acordării descărcării de gestiune pentru 2009 Agenției Europene de Mediu, întrucât cred că activitatea pe care o desfășoară este esențială în aceste zile și în aceste timpuri. Prin urmare, cred că aspectele critice subliniate trebuie într-adevăr să fie corectate însă fără a pierde din vedere obiectivele strategice pe termen lung.
<SPEAKER ID="232" NAME="Edite Estrela" AFFILIATION="S&amp;D">
în scris. - (PT) Am votat în favoarea raportului privind descărcarea de gestiune pentru bugetul Agenției Europene de Mediu aferent exercițiului financiar 2009, întrucât contribuie la analiza atentă a modului în care sunt folosite fondurile de către instituțiile europene. Consider că este o instituție foarte importantă, în special în raport cu adaptarea la schimbările de climă, evaluarea ecosistemului, consumul și producția durabile, precum și cu prevenirea și gestionarea dezastrelor.
<SPEAKER ID="232" NAME="Diogo Feio" AFFILIATION="PPE">
în scris. - (PT) Obiectivul Agenției Europene de Mediu (AEM) este de a pune la dispoziție informații credibile și independente referitoare la mediu. Mandatul AEM include două aspecte: în primul rând, sprijin pentru statele membre ale Uniunii Europene în formularea unei politici economice care include aspecte legate de mediu și durabilitate; în al doilea rând, coordonarea informațiilor legate de mediu prin Rețeaua de informare și observare a mediului (Eionet).
<P>
Printre aspectele importante care justifică o monitorizare strânsă din partea AEM se numără evaluarea situației mediului; identificarea direcțiilor în care se îndreaptă mediul, inclusiv factorii sociali și economici care stau la baza tensiunilor legate de mediu; monitorizarea politicilor de mediu și a eficacității acestora; și previzionarea tendințelor și problemelor viitoare.
<SPEAKER ID="233" NAME="João Ferreira" AFFILIATION="GUE/NGL">
în scris. - (PT) Raportorul face o serie de observații și recomandări pe care le considerăm pertinente în ceea ce privește procesele bugetare pe care Agenția Europeană de Mediu (AEM) trebuie să le ia în considerare. În același timp, sunt evidențiate deficiențele importante ale proceselor de recrutare ale AEM, care pun sub semnul întrebării transparența acestui proces, în special: anunțurile de posturi vacante nu specificau un număr maxim de candidați incluși pe lista de rezerve, întrebările utilizate pentru testele scrise și pentru interviu nu fuseseră decise înainte de analizarea candidaturilor, deciziile juriilor de selecție nu au fost suficient de documentate, punctajele minime pentru invitarea la interviu sau pentru înscrierea pe lista de rezervă nu au fost definite în avans, iar procesele-verbale nu erau complete. Acestea sunt deficiențe importante care trebuie urgent corectate.
<P>
AEM poate și trebuie să aibă un rol important în compilarea de informații obiective, fiabile și comparabile, referitoare la mediu, în Europa, și în punerea acestora la dispoziție într-un mod accesibil și sistematic. Cu toate acestea, este important să depună eforturi pentru a garanta o mai bună cooperare, colaborare și coordonare cu instituțiile competente de la nivelul statelor membre, prin promovarea sinergiilor și a unei mai bune circulații a informațiilor.
<SPEAKER ID="233" NAME="Juozas Imbrasas" AFFILIATION="EFD">
în scris. - (LT) Am susținut acest document întrucât comisia competentă a decis să aprobe închiderea conturilor Agenției Europene de Mediu aferente exercițiului financiar 2009. Curtea de Conturi a consemnat utilizarea unor proceduri de elaborare a bugetului insuficient de riguroase, ceea ce a dus la un număr considerabil de transferuri bugetare care afectau majoritatea liniilor bugetare (circa 8 % din bugetul Agenției). Curtea constată, îndeosebi, că unele dintre aceste transferuri au condus la creșteri și scăderi succesive în aceleași rubrici bugetare, în timp ce unele credite nu au fost utilizate și au fost transferate la alte linii bugetare în timpul exercițiului. Prin urmare, consider că procedurile de elaborare a bugetului trebuie să fie mai riguroase, întrucât o mare parte din resursele financiare provin din subvenții ale Uniunii.
<SPEAKER ID="233" NAME="Giovanni La Via" LANGUAGE="IT">
Controlul financiar al execuției bugetului Uniunii Europene se desfășoară pe trei nivele: control intern, în cadrul fiecărei instituții; control extern, efectuat de Curtea de Conturi Europeană; și o procedură de descărcare de gestiune efectuată de Parlament. Votul de astăzi acordă descărcarea de gestiune pentru execuția bugetului Agenției Europene de Mediu aferent exercițiului financiar 2009. Am votat în favoare, întrucât controalele efectuate de Curtea de Conturi și de Comisia pentru control bugetar au arătat că toate operațiunile efectuate de Agenție sunt perfect legale și regulamentare. În plus, cred că Agenția are un rol foarte important și sprijin eforturile sale recente de a implica din ce în ce mai mult publicul în legătură cu probleme importante de mediu, de exemplu în legătură cu schimbările climatice, biodiversitatea și gestionarea resurselor naturale.
<SPEAKER ID="234" NAME="David Martin" AFFILIATION="S&amp;D">
în scris. - Am votat pentru acordarea descărcării de gestiune Agenției Europene de Mediu cu privire la bugetul său. Cu toate acestea, solicit Agenției să îmbunătățească, până la sfârșitul anului curent, acuratețea informațiilor furnizate de departamentele operaționale cu privire la estimarea cheltuielilor operaționale anticipate.
<SPEAKER ID="234" NAME="Paulo Rangel" AFFILIATION="PPE">
în scris. - (PT) Luând în considerare Raportul Curții de Conturi privind conturile anuale ale Agenției Europene de Mediu (AEM) pentru exercițiul financiar 2009, însoțit de răspunsurile AEM, am votat pentru această decizie care acordă directorului executiv al AEM descărcarea de gestiune pentru execuția bugetului AEM aferent exercițiului financiar 2009.
<SPEAKER ID="235" NAME="Raül Romeva i Rueda" AFFILIATION="Verts/ALE">
în scris. - Acest vot acordă directorului executiv al Agenției Europene de Mediu descărcarea de gestiune pentru execuția bugetului Agenției aferent exercițiului financiar 2009.
<SPEAKER ID="236" NAME="Licia Ronzulli" LANGUAGE="IT">
Prin rezoluția de astăzi Parlamentul acordă directorului Agenției Europene de Mediu descărcarea de gestiune pentru execuția bugetului Agenției aferent exercițiului financiar 2009. Parlamentul salută în mod deosebit Agenția ca furnizor fiabil de informații independente și sigure de mediu pentru toate instituțiile Uniunii, statele membre ale UE și organele de elaborare a politicilor.
<SPEAKER ID="237" NAME="Angelika Werthmann" AFFILIATION="NI">
în scris. - (DE) Am votat în favoarea descărcării de gestiune întrucât Curtea de Conturi Europeană a declarat că a obținut asigurări rezonabile cu privire la legalitatea și regularitatea conturilor anuale pentru exercițiul financiar 2009. Agenția Europeană de Mediu a desfășurat o activitate importantă în ultimii ani prin furnizarea de informații și date independente și fiabile, referitoare la mediu, care reprezintă o mare îngrijorare pentru o mare parte dintre cetățenii Europei, așa cum a fost subliniat în rapoartele anuale ale Comisiei pentru petiții. De asemenea, salut solicitarea din raport potrivit căreia Curtea de Conturi Europeană ar trebui să realizeze audituri ale performanței în cadrul Agenției.
<SPEAKER ID="238" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestui raport și am susținut decizia Parlamentului European de acordare a descărcării de gestiune pentru execuția bugetului Autorității Europene pentru Siguranța Alimentară aferent exercițiului financiar 2009. Curtea de Conturi a hotărât că respectivele conturi anuale ale Autorității aferente exercițiului financiar 2009 sunt fiabile și că operațiunile subiacente sunt legale și regulamentare. Sunt de acord cu raportorul că Autoritatea ar trebui să consolideze planificarea și monitorizarea proceselor bugetare legate de creditele diferențiate. Autoritatea trebuie își îmbunătățească gestiunea bugetară pentru a reduce această valoare ridicată a reportărilor. De asemenea, Autoritatea trebuie să se asigure că oferă consultanță independentă și de calitate pentru a garanta respectarea standardelor de siguranță ale Uniunii și excelența științifică și independența în toate aspectele cu impact direct sau indirect asupra siguranței alimentelor și furajelor și asupra protecției plantelor.
<SPEAKER ID="238" NAME="Izaskun Bilbao Barandica" LANGUAGE="ES">
Am votat pentru acest raport întrucât Curtea de Conturi a declarat că deține asigurări rezonabile cu privire la fiabilitatea conturilor anuale ale Autorității Europene pentru Siguranța Alimentară (EFSA) pentru exercițiul financiar 2009 și cu privire la legalitatea și regularitatea operațiunilor subiacente și pentru că, la 5 mai 2010, Parlamentul a acordat directorului executiv al Autorității Europene pentru Siguranța Alimentară descărcarea de gestiune pentru execuția bugetului EFSA pentru 2008.
<P>
De asemenea, am votat pentru întrucât, deși ar trebui să consolideze planificarea și monitorizarea proceselor bugetare, sunt de acord că EFSA trebuie să se asigure că oferă consultanță independentă și de înaltă calitate pentru a garanta respectarea standardelor de siguranță ale Uniunii și excelența științifică și independența în toate aspectele cu impact direct sau indirect asupra siguranței alimentelor și furajelor și asupra protecției plantelor.
<SPEAKER ID="238" NAME="Slavi Binev" AFFILIATION="NI">
în scris. - (BG) Nu putem desconsidera faptul că timp de trei ani consecutivi - 2006, 2007 și 2008 - Autoritatea Europeană pentru Siguranța Alimentară a reportat o mare parte din angajamentele sale pentru activități operaționale. Un fapt și mai controversat este că Curtea de Conturi a raportat dificultăți în punerea în aplicare a programului de lucru al Autorității pentru 2009. Din aceste motive, cred că această agenție nu ar trebui descărcată de gestiune pentru execuția bugetului său, întrucât contribuabilii europeni nu merită ca banii lor să fie cheltuiți pentru o agenție care nu face față angajamentelor care i-au fost încredințate.
<SPEAKER ID="238" NAME="Lara Comi" LANGUAGE="IT">
Am votat în favoarea acordării descărcării de gestiune pentru bugetul general pentru 2009 al Autorității Europene pentru Siguranța Alimentară, nu numai datorită faptului că Curtea de Conturi a declarat conturile ca fiind fiabile, iar operațiunile subiacente ca fiind regulamentare și legale, ci și pentru că agenția a alocat unele fonduri din rezerva proprie pentru completarea unei serii de proiecte importante în infrastructură, dezvoltarea tehnologiei informației și cooperarea științifică, de exemplu. Cu toate acestea, cred că trebuie realizate mai multe audituri privind folosirea unor fonduri, iar gestiunea bugetară ar trebui îmbunătățită pentru a reduce numărul mare de reportări.
<SPEAKER ID="239" NAME="Edite Estrela" AFFILIATION="S&amp;D">
în scris. - (PT) Am votat în favoarea raportului referitor la descărcarea de gestiune pentru bugetul Autorității Europene pentru Siguranța Alimentară (EFSA) aferent exercițiului financiar 2009, dat fiind că acesta contribuie la analiza atentă a modului în care sunt folosite fondurile de către instituțiile europene. Cred că EFSA ar trebui să garanteze în continuare excelența științifică și independența, acest lucru însemnând că sunt necesare măsuri legate de declarațiile de interese ale personalului EFSA și ale experților care lucrează pentru EFSA.
<SPEAKER ID="239" NAME="Diogo Feio" AFFILIATION="PPE">
în scris. - (PT) Activitatea Autorității Europene pentru Siguranța Alimentară (EFSA) cuprinde toate stadiile din lanțul de producție și de aprovizionare, de la producția inițială la aprovizionarea consumatorilor cu alimente, inclusiv siguranța hranei pentru animale. Agenția colectează informații și analizează noi progrese științifice pentru a identifica și a evalua toate riscurile potențiale pentru lanțul alimentar. Aceasta poate continua evaluarea științifică a oricărei probleme care ar putea avea efecte directe sau indirecte asupra siguranței lanțului alimentar, inclusiv a problemelor legate de sănătatea sau bunăstarea animală sau de sănătatea plantelor. Dacă siguranța alimentară este una dintre principalele cerințe și cele mai mari îngrijorări ale unei piețe cu peste 500 de milioane de consumatori, modul în care este evaluată și studiată necesită niveluri extrem de ridicate de profesionalism, performanță și imparțialitate. Uniunea și-a argumentat capacitatea de a monitoriza tipurile de hrană "de la fermă la consumator” însă trebuie să recunoaștem că sunt încă multe de făcut.
<SPEAKER ID="239" NAME="Juozas Imbrasas" AFFILIATION="EFD">
în scris. - (LT)Am susținut acest document întrucât comisia competentă a decis să aprobe închiderea conturilor Autorității Europene pentru Siguranța Alimentară aferente exercițiului financiar 2009. Curtea de Conturi a declarat că a obținut asigurări rezonabile cu privire la fiabilitatea conturilor anuale pentru exercițiul financiar 2009 și cu privire la legalitatea și regularitatea operațiunilor subiacente.
<SPEAKER ID="239" NAME="Giovanni La Via" LANGUAGE="IT">
În primul rând, aș dori să mulțumesc tuturor celor care au lucrat la raport și să felicit Autoritatea Europeană pentru Siguranța Alimentară care a respectat nevoia de a asigura consultanță independentă și de înaltă calitate pentru a garanta respectarea standardelor de siguranță, precum și excelența științifică și independența în toate aspectele cu impact direct sau indirect asupra siguranței alimentelor. Din păcate trebuie să evidențiez câteva dificultăți raportate de Curtea de Conturi ca urmare a auditurilor realizate pe parcursul punerii în aplicare a programului de lucru 2009. Prin urmare, mă alătur invitațiilor adresate Autorității de a lua măsurile necesare pentru remedierea acestor neajunsuri, care, în orice caz, nu au anulat regularitatea și fiabilitatea generală a bugetului aferent exercițiului financiar 2009.
<SPEAKER ID="240" NAME="David Martin" AFFILIATION="S&amp;D">
în scris. - Am votat pentru acordarea descărcării de gestiune Autorității Europene pentru Siguranța Alimentară însă regret faptul că, pentru al treilea exercițiu consecutiv, Curtea de Conturi a constatat că angajamentele pentru activități operaționale reportate din exercițiul anterior au trebuit să fie anulate (19 % din angajamentele pentru activități operaționale reportate din 2008, 37 % din angajamentele pentru activități operaționale reportate din 2007 și 26 % din angajamentele pentru activități operaționale reportate din 2006). Parlamentul solicită Autorității să schimbe această situație și să notifice Curții de Conturi măsurile luate.
<SPEAKER ID="240" NAME="Paulo Rangel" AFFILIATION="PPE">
în scris. - (PT) Luând în considerare Raportul Curții de Conturi privind conturile anuale ale Autorității Europene pentru Siguranța Alimentară pentru exercițiul financiar 2009, însoțit de răspunsurile EFSA, am votat pentru această decizie, care acordă directorului executiv al EFSA descărcarea de gestiune pentru execuția bugetului EFSA aferent exercițiului financiar 2009.
<SPEAKER ID="241" NAME="Raül Romeva i Rueda" AFFILIATION="Verts/ALE">
în scris. - Acest vot acordă directorului executiv al Autorității Europene pentru Siguranța Alimentară descărcarea de gestiune pentru execuția bugetului Autorității aferent exercițiului financiar 2009.
<SPEAKER ID="242" NAME="Licia Ronzulli" LANGUAGE="IT">
Prin rezoluția de astăzi Parlamentul acordă directorului executiv al Autorității Europene pentru Siguranța Alimentară descărcarea de gestiune pentru execuția bugetului Autorității aferent exercițiului financiar 2009. Parlamentul felicită Autoritatea pentru că a prezentat, într-un tabel anexat la Raportul anual al Curții de Conturi pentru 2009, o comparație între operațiunile desfășurate în 2008 și în 2009, astfel încât să permită autorității care acordă descărcarea de gestiune să evalueze cu mai multă eficacitate performanțele Autorității de la un exercițiu la altul. De asemenea, Parlamentul salută faptul că Autoritatea a elaborat mai multe documente tematice și informări privind politicile de profil.
<SPEAKER ID="243" NAME="Angelika Werthmann" AFFILIATION="NI">
în scris. - (DE) În ceea ce privește Autoritatea Europeană pentru Siguranța Alimentară, nu am fost de aceeași părere cu recomandarea raportorului de a acorda descărcarea de gestiune "pe baza datelor disponibile”; deficiențele evidente ale gestionării bugetului sunt pur și simplu prea serioase. Serviciul de Audit Intern (IAS) a adresat 48 de recomandări referitoare la gestionarea granturilor, dintre care 27 se încadrează chiar la categoria "critică”. În plus, există îngrijorări în ceea ce privește conflictele posibile de interese și lipsa de transparență.
<SPEAKER ID="244" NAME="Zigmantas Balčytis" AFFILIATION="S&amp;D">
în scris. - (LT) Am susținut acest raport și descărcarea de gestiune pentru execuția bugetului Observatorului European pentru Droguri și Toxicomanie aferent exercițiului financiar 2009. Curtea de Conturi a hotărât că respectivele conturi anuale ale Observatorului aferente exercițiului financiar 2009 sunt fiabile, iar operațiunile subiacente sunt legale și regulamentare. Salut inițiativa Observatorului de a crea o rețea computerizată pentru colectarea și schimbul de informații, denumită "Rețeaua europeană de informare privind drogurile și toxicomania”. Această rețea conectează rețelele naționale de informare privind drogurile, centrele de specialitate din statele membre și sistemele de informare ale organizațiilor internaționale care colaborează cu Observatorul. Sunt de acord că Observatorul ar trebui să ia în considerare introducerea unei diagrame Gantt în programarea fiecărei activități operaționale pentru a indica în mod concis timpul dedicat unui proiect de către fiecare membru al personalului și pentru a favoriza o abordare orientată spre obținerea de rezultate. De asemenea, cred că este important ca Observatorul să își îmbunătățească programarea și monitorizarea activităților în vederea reducerii reportărilor pentru anul următor. Salut inițiativa Observatorului de a furniza Parlamentului European raportul anual de audit intern asupra Observatorului realizat de Serviciul de Audit Intern, întrucât acest lucru este un semn de transparență și un exemplu de bune practici.
<SPEAKER ID="245" NAME="Izaskun Bilbao Barandica" LANGUAGE="ES">
Am votat în favoarea descărcării de gestiune pentru execuția bugetului Observatorului aferent exercițiului financiar 2009. Ca și în cazurile precedente, Curtea de Conturi a declarat că acțiunile sale sunt legale și regulamentare. Ar trebui să se ia în considerare faptul că Parlamentul i-a acordat descărcarea de gestiune în luna mai. Găsesc că gestionarea Observatorului este crucială și am fost foarte încântată să salut crearea Rețelei europene de informare privind drogurile și toxicomania (REITOX), care face posibil un contact mai bun între rețelele de informare privind drogurile și centrele specializate pentru partajarea bunelor practici. Consider că este un lucru pozitiv crearea unui cadru de comparație cu 2009 și 2008, întrucât a facilitat analiza creșterii activităților sale.
<SPEAKER ID="245" NAME="Lara Comi" LANGUAGE="IT">
Am votat în favoarea acordării descărcării de gestiune pentru bugetul general din 2009 al Observatorului European pentru Droguri și Toxicomanie întrucât și-a gestionat resursele cu prudență și conform așteptărilor. După cum arată raportul, gestionarea mai poate fi îmbunătățită, mai presus de toate în ceea ce privește gestionarea numerarului și analiza reportărilor.
<SPEAKER ID="245" NAME="Diogo Feio" AFFILIATION="PPE">
în scris. - (PT) Acest observator are un rol foarte important în contextul european. Acesta are competența de a furniza informații obiective, fiabile și comparabile, care să dea posibilitatea Uniunii Europene și statelor membre de a dispune de o perspectivă amplă privind fenomenul toxicomaniei și consecințele acestuia.
<P>
Rigoarea în ceea ce privește informațiile impune un nivel similar de rigoare și în contabilitate. Sper că Observatorul nu va înceta să îndeplinească, în mod sincer și precis, misiunea care i-a fost încredințată și că o va îndeplini în timp ce va gestiona bugetul cât de bine va putea. De asemenea, sper că orice informație colectată va ajuta statele membre să urmărească îndeaproape cauzele și consecințele acestei molime și să indice căi și soluții care să le dea posibilitatea europenilor afectați să se elibereze de dependența care îi distruge pe ei și familiile lor.
<SPEAKER ID="245" NAME="Juozas Imbrasas" AFFILIATION="EFD">
în scris. - (LT) Am susținut acest document întrucât comisia competentă a decis aprobarea închiderii conturilor Observatorului European pentru Droguri și Toxicomanie pentru exercițiul financiar 2009. În același timp, bugetul Observatorului a fost mai mic cu 2,25 % decât bugetul pentru 2008.
<SPEAKER ID="245" NAME="Giovanni La Via" LANGUAGE="IT">
Controlul financiar al execuției bugetului Uniunii Europene se desfășoară pe trei niveluri: control intern, în cadrul fiecărei instituții; control extern, efectuat de Curtea de Conturi Europeană; și o procedură de descărcare de gestiune efectuată de Parlament. Votul de astăzi atestă acordarea descărcării de gestiune pentru execuția bugetului Observatorului European pentru Droguri și Toxicomanie aferent exercițiului financiar 2009. Am votat în favoare pe baza raportului Curții de Conturi, care a declarat că a obținut asigurări rezonabile cu privire la fiabilitatea conturilor și cu privire la legalitatea și regularitatea operațiunilor subiacente. În cele din urmă, salut decizia Observatorului de a crea și a administra o rețea computerizată pentru colectarea și schimbul de informații denumită Rețeaua europeană de informare privind drogurile și toxicomania. Rețeaua va conecta rețelele naționale de informare privind drogurile, centrele de specialitate din statele membre și sistemele de informare ale organizațiilor internaționale care colaborează cu Observatorul.
<SPEAKER ID="246" NAME="David Martin" AFFILIATION="S&amp;D">
în scris. - Am votat pentru acordarea descărcării de gestiune Observatorului European pentru Droguri și Toxicomanie și, prin aceasta, salut faptul că Observatorul a continuat să își îmbunătățească previziunile anuale privind necesarul de numerar; observ că aceste previziuni sunt actualizate în mod constant și prezentate ca document justificativ serviciilor competente ale Comisiei pentru a justifica solicitarea trimestrială a Observatorului privind plata următoarei tranșe a subvenției sale anuale alocate de Uniune.
<SPEAKER ID="246" NAME="Paulo Rangel" AFFILIATION="PPE">
în scris. - (PT) Luând în considerare Raportul Curții de Conturi privind conturile anuale ale Observatorului European pentru Droguri și Toxicomanie (OEDT) pentru exercițiul financiar 2009, însoțit de răspunsurile OEDT, am votat pentru această decizie, care acordă directorului executiv al OEDT descărcarea de gestiune pentru execuția bugetului OEDT aferent exercițiului financiar 2009.
<SPEAKER ID="247" NAME="Raül Romeva i Rueda" AFFILIATION="Verts/ALE">
în scris. - Acest vot acordă directorului Observatorului European pentru Droguri și Toxicomanie descărcarea de gestiune pentru execuția bugetului Observatorului aferent exercițiului financiar 2009.
<SPEAKER ID="248" NAME="Licia Ronzulli" LANGUAGE="IT">
Prin rezoluția de astăzi Parlamentul acordă directorului executiv al Observatorului European pentru Droguri și Toxicomanie descărcarea de gestiune pentru execuția bugetului Observatorului aferent exercițiului financiar 2009. Parlamentul salută inițiativa Observatorului de a crea o rețea computerizată pentru colectarea și schimbul de informații, denumită "Rețeaua europeană de informare privind drogurile și toxicomania”. Parlamentul observă că această rețea conectează rețelele naționale de informare privind drogurile, centrele de specialitate din statele membre și sistemele de informare ale organizațiilor internaționale care colaborează cu Observatorul.
<SPEAKER ID="249" NAME="Angelika Werthmann" AFFILIATION="NI">
în scris. - (DE) Am votat în favoarea descărcării de gestiune. Conturile anuale pentru 2009 au fost considerate regulamentare. Observatorul European pentru Droguri și Toxicomanie (OEDT) este exemplar în modul în care își administrează bugetul. Observatorul a prezentat deja un tabel ce compară exercițiile financiare 2008 și 2009 - nu numai din punctul de vedere al cifrelor (care indică o reducere de 2,25 % a fondurilor față de 2008), ci și al măsurilor aplicate. Pentru a asigura întru totul transparența, OEDT dorește să prezinte raportul complet al Serviciului de Audit Intern.
<SPEAKER ID="250" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestui raport și am susținut decizia Parlamentului European de acordare a descărcării de gestiune pentru execuția bugetului Agenției Europene pentru Siguranța Maritimă aferent exercițiului financiar 2009. Curtea de Conturi a hotărât că respectivele conturi anuale ale Agenției pentru exercițiul financiar 2009 sunt fiabile, iar operațiunile subiacente sunt legale și regulamentare. Sunt de acord ca Agenția să ia în considerare introducerea unei diagrame Gantt în programarea tuturor activităților sale operaționale, astfel încât să indice într-o formă concisă timpul petrecut de fiecare membru al personalului pentru un anumit proiect și să promoveze o abordare orientată spre obținerea de rezultate. Agenția ar trebui să prezinte o comparație între operațiunile realizate în exercițiul care face obiectul descărcării de gestiune și cele realizate în exercițiul precedent pentru a permite Parlamentului European să evalueze cu mai multă eficacitate performanțele Agenției de la un exercițiu la altul. În 2009, Curtea de Conturi a constatat din nou un număr ridicat de transferuri bugetare; prin urmare Agenția trebuie să continue îmbunătățirea planificării și monitorizării în vederea reducerii numărului de transferuri bugetare. Agenția trebuie, de asemenea, să ia măsuri de depășire a deficiențelor din procedurile de selecție a personalului, deficiențe care au pus în pericol transparența acestor proceduri.
<SPEAKER ID="251" NAME="Izaskun Bilbao Barandica" LANGUAGE="ES">
Am votat pentru acest raport. Curtea de Conturi declară că respectivele conturi ale acestei Agenții sunt fiabile și că operațiunile subiacente sunt legale și regulamentare. Pentru a-mi susține părerea, consider adoptarea programului multianual pe cinci ani ca fiind pozitivă, deși - așa cum a declarat Curtea de Conturi - ar trebui să își îmbunătățească planificarea bugetară și gestionarea. Cu toate acestea, evaluarea activităților sale a fost pozitivă.
<SPEAKER ID="251" NAME="Lara Comi" LANGUAGE="IT">
Am votat în favoarea acordării descărcării de gestiune pentru execuția bugetului general pentru 2009 al Agenției Europene pentru Siguranța Maritimă întrucât, în pofida lipsei inițiale a unui program multianual și a prezenței unei îngrijorări semnificative referitoare la numărul mare de transferuri bugetare în 2008, Agenția a dat dovadă de îmbunătățiri în ceea ce privește gestiunea și, în ansamblu, Curtea de Conturi a avut o părere pozitivă cu privire la conturile anuale și la operațiunile subiacente.
<SPEAKER ID="251" NAME="Diogo Feio" AFFILIATION="PPE">
în scris. - (PT) Dezastrele ecologice ale navelor Erika și Prestige au scos la lumină nevoia de a face mai mult pentru siguranța maritimă la nivel european. Agenția, cu sediul, evident, la Lisabona, are competențe importante în domeniu și merită să fie sprijinită în activitatea sa solicitantă. Această agenție ar trebui totuși să depună eforturi pentru a își îmbunătăți politicile de planificare și de monitorizare.
<SPEAKER ID="251" NAME="Giovanni La Via" LANGUAGE="IT">
În primul rând, aș dori să îi mulțumesc raportorului, dlui Stavrakakis, pentru excelenta sa activitate. Am votat astăzi în favoarea acordării descărcării de gestiune Agenției Europene pentru Siguranța Maritimă pentru execuția bugetului său aferent exercițiului financiar 2009. Cu toate acestea, aș dori să atrag atenția asupra faptului că Curtea de Conturi a constatat un număr ridicat de transferuri bugetare în 2009 și mă alătur cererii adresate Agenției de a depune eforturi în vederea îmbunătățirii viitoarelor planificări și monitorizări în vederea reducerii numărului de transferuri bugetare.
<SPEAKER ID="252" NAME="Bogdan Kazimierz Marcinkiewicz" LANGUAGE="PL">
Salut activitatea desfășurată de Agenția Europeană pentru Siguranța Maritimă. Sunt de asemenea convins că adoptarea, în martie 2010, a unei strategii pe cinci ani reprezintă un progres în ceea ce privește acțiunile sale și îmbunătățirea viitoarei activități. Prin urmare, am decis să votez în favoarea acordării descărcării de gestiune pentru execuția bugetului Agenției Europene pentru Siguranța Maritimă aferent exercițiului financiar 2009.
<SPEAKER ID="253" NAME="David Martin" AFFILIATION="S&amp;D">
în scris. - Am votat pentru acordarea descărcării de gestiune Agenției Europene pentru Siguranța Maritimă pentru bugetul pe 2009 însă solicit Agenției să reducă în continuare numărul de angajamente a posteriori (și anume angajamente juridice asumate înaintea efectuării angajamentelor bugetare corespunzătoare); reamintește Agenției faptul că, începând din 2006, Curtea de Conturi a semnalat încălcări ale articolului 62 alineatul (1) din Regulamentul financiar; salută însă eforturile Agenției de a îmbunătăți această situație oferind formare ad-hoc pentru a evita angajamentele a posteriori.
<SPEAKER ID="253" NAME="Maria do Céu Patrão Neves" AFFILIATION="PPE">
în scris. - (PT) Acest raport descarcă de gestiune conturile anuale ale Agenției Europene pentru Siguranța Maritimă (AESE) pentru exercițiul financiar 2009.
<P>
Întrucât Curtea de Conturi a obținut asigurări rezonabile cu privire la fiabilitatea conturilor anuale pentru exercițiul financiar 2009 și cu privire la legalitatea și regularitatea operațiunilor subiacente, consider că Parlamentul ar trebui să adopte acest raport.
<P>
Cu toate acestea, ar trebui subliniat faptul că, în 2009, Curtea de Conturi a constatat din nou un număr ridicat de transferuri bugetare (49 în 2009, 52 în 2008 și 32 în 2007), prin urmare este de dorit ca EMSA să își îmbunătățească planificarea și monitorizarea în vederea reducerii numărului de transferuri.
<P>
De asemenea, este de dorit ca EMSA să prezinte, într-un tabel care să fie anexat la viitorul raport al Curții de Conturi, o comparație între operațiunile realizate în exercițiul care face obiectul descărcării de gestiune și cele realizate în exercițiul precedent pentru a permite autorității care acordă descărcarea de gestiune să evalueze cu mai multă eficacitate performanțele EMSA de la un exercițiu la altul.
<SPEAKER ID="253" NAME="Paulo Rangel" AFFILIATION="PPE">
în scris. - (PT) Luând în considerare Raportul Curții de Conturi privind conturile anuale ale Agenției Europene pentru Siguranța Maritimă (EMSA) pentru exercițiul financiar 2009, însoțit de răspunsurile EMSA, am votat pentru această decizie, care acordă directorului executiv al EMSA descărcarea de gestiune pentru execuția bugetului EMSA aferent exercițiului financiar 2009.
<SPEAKER ID="254" NAME="Raül Romeva i Rueda" AFFILIATION="Verts/ALE">
în scris. - Acest vot acordă directorului executiv al Agenției Europene pentru Siguranța Maritimă descărcarea de gestiune pentru execuția bugetului Agenției aferent exercițiului financiar 2009.
<SPEAKER ID="255" NAME="Licia Ronzulli" LANGUAGE="IT">
Prin rezoluția de astăzi, Parlamentul acordă directorului Agenției Europene pentru Siguranța Maritimă descărcarea de gestiune pentru execuția bugetului Agenției aferent exercițiului financiar 2009. Parlamentul salută faptul că Curtea de Conturi a considerat că respectivele conturi anuale ale Agenției pentru exercițiul financiar 2009 sunt fiabile, iar operațiunile subiacente sunt, în ansamblu, legale și regulamentare.
<SPEAKER ID="255" NAME="Dominique Vlasto" LANGUAGE="FR">
Cu votul privind descărcarea de gestiune pentru execuția bugetului Agenției Europene pentru Siguranța Maritimă (EMSA) aferent exercițiului financiar 2009, Parlamentul a putut confirma buna guvernanță a acestei agenții și folosirea creditelor care îi revin pentru scopul inițial stabilit. Salut acest vot întrucât reafirmă angajamentul Parlamentului față de Agenție care joacă un rol vital în monitorizarea și supravegherea mărilor Europei. Dat fiind că presiunea pe zona noastră maritimă crește, avem datoria de a fi extrem de vigilenți cu privire la utilizarea acesteia. Astfel, sunt deosebit de încântată că propunerile cuprinse în raportul meu din 2008 referitor la controlul statului portului au devenit principii-cheie care stau la baza activității EMSA. Acestea se referă, de exemplu, la inspecții ale vaselor și la coordonarea diferitelor sisteme naționale de control de către Agenție. Marea este o zonă care aparține tuturor europenilor și face parte din patrimoniul nostru. Prin promovarea schimbului de bune practici, combaterea neobosită a poluării și a activităților ilegale de pe mare și prevenirea accidentelor, vom putea beneficia de potențialul de creștere al mării pentru încă o perioadă de timp îndelungată.
<SPEAKER ID="256" NAME="Angelika Werthmann" AFFILIATION="NI">
în scris. - (DE) Finanțarea Agenției Europene pentru Siguranța Maritimă a fost de asemenea redusă în 2009, cu 3,8 %. Sarcinile Agenției, care includ dezastrele ecologice pe mare, sunt de o importanță deosebită în ceea ce privește situația apelor UE. Am votat în favoarea descărcării de gestiune din moment ce deficiențele amintite se referă în principal la procedurile de achiziții și de selecție de personal, în timp ce Curtea de Conturi Europeană a pronunțat un verdict pozitiv cu privire la conturile anuale pentru 2009. Cu toate acestea, deficiențele trebuie remediate în 2010, iar recomandările "foarte importante” ale Serviciului de Audit Intern (IAS) trebuie să fie toate puse în aplicare dacă este vizată acordarea descărcării de gestiune în 2010.
<SPEAKER ID="257" NAME="Zigmantas Balčytis" AFFILIATION="S&amp;D">
în scris. - (LT) Am susținut acest raport și descărcarea de gestiune pentru execuția bugetului Agenției Europene pentru Securitatea Rețelelor Informatice și a Datelor aferent exercițiului financiar 2009. Curtea de Conturi a hotărât că respectivele conturi anuale ale Agenției pentru exercițiul financiar 2009 sunt fiabile, iar operațiunile subiacente sunt legale și regulamentare. Sunt de acord cu raportorul că Agenția ar trebui să își consolideze controalele interne pentru a garanta faptul că procedurile și contractele de achiziții publice sunt executate corect. De asemenea, Agenția trebuie să furnizeze informații periodice privind circuitele sale financiare și responsabilitățile actorilor relevanți de la nivel financiar și operațional. Deficiențele din cadrul procedurilor Agenției de selecție a personalului se mențin în continuare și pun în pericol transparența acestor proceduri. Agenția trebuie să remedieze această situație și să informeze Parlamentul European cu privire la măsurile luate în acest sens. De asemenea, sunt de acord cu faptul că Agenția ar trebui să introducă controale ex post cu ajutorul unui furnizor profesionist în domeniu.
<SPEAKER ID="257" NAME="Izaskun Bilbao Barandica" LANGUAGE="ES">
Am votat pentru acest raport. Am făcut acest lucru întrucât Curtea de Conturi afirmă că dispune de suficiente asigurări potrivit cărora conturile pentru 2009 ale Agenției Europene pentru Securitatea Rețelelor Informatice și a Datelor (ENISA) sunt fiabile și operațiunile subiacente sunt legale și regulamentare și întrucât, la 5 mai 2010, Parlamentul a acordat directorului executiv al ENISA descărcarea de gestiune pentru execuția bugetului său pentru 2008. Cu toate acestea, accept faptul că Agenția ar trebui să își îmbunătățească transparența în ceea ce privește estimările bugetare și atribuirea responsabilităților pentru proiecte, procedurile de achiziții și măsurile ca răspuns la potențialele nereguli constatate.
<SPEAKER ID="257" NAME="Lara Comi" LANGUAGE="IT">
Am votat în favoarea acordării descărcării de gestiune pentru 2009 Agenției Europene pentru Securitatea Rețelelor Informatice și a Datelor, întrucât am citit în acest raport detaliat despre regularitatea procedurilor adoptate și despre domeniile specifice care par a nu fi transparente.
<SPEAKER ID="257" NAME="Diogo Feio" AFFILIATION="PPE">
în scris. - (PT) Ca urmare a dematerializării contactului între oameni și a creșterii folosirii platformelor de internet, ar fi de preferat ca Uniunea Europeană să plaseze securitatea pe internet în categoria "esențială”. Într-adevăr, un volum mai mare ca niciodată de informații se acumulează pe internet, iar oamenii se folosesc de internet din ce în ce mai mult pentru cele mai diverse dintre activitățile lor cotidiene. Astfel de circumstanțe reprezintă o creștere exponențială a riscurilor de încălcare a intimității și de folosire ilicită a datelor, a informațiilor, a sunetelor sau a imaginilor de către terți. Curtea de Conturi a certificat fiabilitatea conturilor Agenției, dar a subliniat o serie de remedieri ce trebuie realizate.
<SPEAKER ID="257" NAME="Pat the Cope Gallagher" LANGUAGE="GA">
Încă de la înființarea sa, Agenția Europeană pentru Siguranța Maritimă a acordat un sprijin extrem de important Comisiei Europene și statelor membre, în special în ceea ce privește siguranța maritimă și prevenirea poluării de către nave.
<SPEAKER ID="257" NAME="Juozas Imbrasas" AFFILIATION="EFD">
în scris. - (LT) Am susținut acest document, întrucât comisia competentă a decis să aprobe închiderea conturilor Agenției Europene pentru Securitatea Rețelelor Informatice și a Datelor aferente exercițiului financiar 2009. Cu toate acestea, Curtea de Conturi a depistat deficiențe în procedurile de achiziții publice, în special în ceea ce privește subestimarea bugetului aferent unui contract-cadru. Bugetul Agenției pentru anul 2009 a fost cu 3,5 % mai mic decât bugetul aferent exercițiului financiar 2008. Consider că deficiențele actuale trebuie remediate.
<SPEAKER ID="257" NAME="Giovanni La Via" LANGUAGE="IT">
Controlul financiar al execuției bugetului Uniunii Europene se desfășoară pe trei niveluri: control intern, în cadrul fiecărei instituții; control extern, efectuat de Curtea de Conturi Europeană; și o procedură de descărcare de gestiune efectuată de Parlamentul European. Prin votul de astăzi se acordă descărcarea de gestiune pentru execuția bugetului Agenției Europene pentru Securitatea Rețelelor Informatice și a Datelor aferent exercițiului financiar 2009, încheind astfel procedura pentru 2009. Am votat în favoare, pe baza declarațiilor Curții de Conturi, care a confirmat faptul că a primit asigurări rezonabile cu privire la fiabilitatea conturilor anuale pentru exercițiul financiar 2009 și cu privire la legalitatea și regularitatea operațiunilor subiacente.
<SPEAKER ID="258" NAME="David Martin" AFFILIATION="S&amp;D">
în scris. - Am votat pentru descărcarea de gestiune a Agenției Europene pentru Securitatea Rețelelor Informatice și a Datelor și, drept urmare, constat cu dezamăgire că nu s-au făcut progrese față de exercițiul financiar anterior în ceea ce privește rambursarea sumei de 45 000 de euro, care reprezintă cuantumul TVA-ului plătit în avans de Agenție către autoritățile fiscale din statul membru gazdă; prin urmare, îndemn Agenția să aducă la cunoștință autorității care acordă descărcarea de gestiune data efectuării acestei rambursări de către statul membru gazdă.
<SPEAKER ID="258" NAME="Paulo Rangel" AFFILIATION="PPE">
în scris. - (PT) Luând în considerare Raportul Curții de Conturi privind conturile anuale ale Agenției Europene pentru Securitatea Rețelelor Informatice și a Datelor (ENISA) pentru exercițiul financiar 2009, însoțit de răspunsurile ENISA, am votat pentru această decizie, care acordă directorului executiv al ENISA descărcarea de gestiune pentru execuția bugetului ENISA aferent exercițiului financiar 2009.
<SPEAKER ID="259" NAME="Raül Romeva i Rueda" AFFILIATION="Verts/ALE">
în scris. - Acest vot acordă directorului executiv al Agenției Europene pentru Securitatea Rețelelor Informatice și a Datelor descărcarea de gestiune pentru execuția bugetului Agenției aferent exercițiului financiar 2009.
<SPEAKER ID="260" NAME="Licia Ronzulli" LANGUAGE="IT">
Prin rezoluția de astăzi Parlamentul acordă directorului executiv al Agenției Europene pentru Securitatea Rețelelor Informatice și a Datelor descărcarea de gestiune pentru execuția bugetului Agenției aferent exercițiului financiar 2009. Parlamentul subliniază faptul că Curtea de Conturi a declarat că a obținut asigurări rezonabile cu privire la fiabilitatea conturilor anuale pentru exercițiul financiar 2009 și cu privire la legalitatea și regularitatea operațiunilor subiacente.
<SPEAKER ID="261" NAME="Angelika Werthmann" AFFILIATION="NI">
în scris. - (DE) Nu am votat în favoarea descărcării de gestiune. Deficiențele enumerate de către Serviciul de Audit Intern (IAS) sunt prea numeroase și prea grave. Dacă ar fi să numim numai una: după reexaminarea procedurii de achiziții aplicate de către Agenția Europeană pentru Securitatea Rețelelor Informatice și a Datelor au fost găsite mai multe puncte slabe în acest domeniu. Cele 18 recomandări adresate de IAS vizând îmbunătățirea serviciilor Agenției trebuie puse în aplicare pe larg și fără întârziere. Având în vedere faptul că Agenția a refuzat cinci dintre cele 18 recomandări, se pare totuși că până și voința necesară în acest sens îi lipsește.
<SPEAKER ID="262" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestui raport și am susținut decizia Parlamentului European de a acorda descărcarea de gestiune pentru execuția bugetului Agenției Europene a Căilor Ferate aferent exercițiului financiar 2009. Curtea de Conturi a informat Parlamentul European că a obținut asigurări rezonabile cu privire la fiabilitatea conturilor anuale ale Agenției pentru exercițiul financiar 2009 și cu privire la legalitatea și regularitatea operațiunilor subiacente. Sunt de acord cu raportorul că folosirea a două sedii (Lille și Valenciennes) pentru desfășurarea activităților generează costuri suplimentare pentru Agenție. Prin urmare, consider că trebuie să se ia măsuri de către Consiliu pentru a modifica decizia prin care obligă Agenția să aibă un sediu dublu. Consider că Agenția ar trebui să efectueze o comparație între operațiunile realizate în exercițiul care face obiectul descărcării de gestiune și cele realizate în exercițiul precedent pentru a permite Parlamentului European să evalueze cu mai multă eficacitate performanțele Agenției de la un exercițiu la altul. Felicit Agenția, în urma observațiilor Curții de Conturi, pentru punerea în aplicare a unui sistem centralizat de înregistrare a facturilor intrate. Această măsură este necesară pentru a asigura înregistrarea la timp a tuturor facturilor și contribuie la evitarea întârzierilor în procesarea plăților. Salut inițiativa Agenției de a institui o structură de audit intern care să acorde sprijin și consiliere directorului și conducerii Agenției cu privire la controlul intern, evaluarea riscurilor și auditul intern.
<SPEAKER ID="263" NAME="Izaskun Bilbao Barandica" LANGUAGE="ES">
Am votat în favoarea descărcării de gestiune pentru execuția bugetului Agenției Europene a Căilor Ferate aferent exercițiului financiar 2009 deoarece Parlamentul a acordat directorului Agenției descărcarea de gestiune în luna mai. Cu toate acestea, sunt de acord - astfel cum menționează raportul - că reportarea creditelor trebuie să fie mai bine gestionată deoarece încalcă principiul bugetar al anualității. De asemenea, sunt de acord cu observațiile Curții de Conturi cu privire la întârzierile în procedurile de achiziții publice. Apreciez efortul depus pentru a institui un sistem centralizat de înregistrare a facturilor intrate care este necesar pentru a îmbunătăți gestionarea acestora.
<SPEAKER ID="263" NAME="Lara Comi" LANGUAGE="IT">
Am votat în favoarea acordării descărcării de gestiune pentru bugetul general 2009 al Agenției Europene a Căilor Ferate deoarece, după cum arată raportul, aceasta și-a gestionat eficient resursele în ansamblu. De asemenea, sunt de acord că este necesar să se facă o serie de îmbunătățiri în domeniul verificării conturilor și al gestionării bugetului cu scopul de a reduce nivelul de reportări și anulări care este în continuare foarte ridicat.
<SPEAKER ID="263" NAME="Diogo Feio" AFFILIATION="PPE">
în scris. - (PT) Sectorul feroviar european suferă din cauza incompatibilității normelor naționale tehnice și de siguranță, care reprezintă un dezavantaj grav pentru dezvoltarea sa. Este de datoria agenției să atenueze această incompatibilitate și să stabilească obiective comune de siguranță. Sediul dublu conduce la costuri mai mari, lucru care nu ar trebui, probabil, să se întâmple. Întârzierea în efectuarea unei serii de activități a pus la îndoială principiul bugetar al anualității, ceea ce a cauzat reportarea creditelor bugetare.
<SPEAKER ID="263" NAME="Juozas Imbrasas" AFFILIATION="EFD">
în scris. - (LT) M-am abținut de la vot în ceea ce privește acest document, deși comisia competentă a decis să aprobe închiderea conturilor Agenției Europene a Căilor Ferate pentru exercițiul financiar 2009. Bugetul Agenției pentru exercițiul 2009 a fost cu 16,6 % mai mare decât bugetul pentru exercițiul financiar 2008. Curtea de Conturi a declarat că a obținut asigurări rezonabile cu privire la fiabilitatea conturilor anuale pentru exercițiul financiar 2009 și cu privire la legalitatea și regularitatea operațiunilor subiacente. Este alarmant faptul că s-a exprimat îngrijorare cu privire la deficiențele identificate de auditul Curții de Conturi în cadrul procedurilor de achiziții publice - anulări și întârzieri în procedurile de achiziții publice, întârzieri repetate în execuția plăților și modificări semnificative aduse programului de lucru în cursul anului. Curtea de Conturi a identificat deficiențe la nivelul gestiunii inventarului activelor imobilizate, dar ia act de asigurările oferite de Agenție cu privire la remedierea acestor deficiențe în conturile anuale din 2010. Consider că incertitudinile legate de amplasarea activelor imobilizate constituie o nouă ilustrare a problemelor menționate și a costurilor suplimentare care rezultă în urma utilizării a două sedii. Acesta este, de asemenea, motivul pentru care m-am abținut de la vot.
<SPEAKER ID="263" NAME="Giovanni La Via" LANGUAGE="IT">
Prin rezoluția de astăzi, Parlamentul a acordat directorului Agenției Europene a Căilor Ferate descărcarea de gestiune pentru execuția bugetului Agenției aferent exercițiului financiar 2009. Din păcate, procesul de audit a identificat anulări și întârzieri în cadrul procedurilor de achiziții publice, întârzieri repetate în execuția plăților și modificări semnificative aduse programului de lucru în cursul anului. Consider că astfel de probleme trebuie să fie evitate în anii următori. În acest sens, sunt foarte încântat de crearea de către Agenție a structurii de audit intern care să acorde sprijin și consiliere cu privire la controlul intern.
<SPEAKER ID="264" NAME="Bogdan Kazimierz Marcinkiewicz" AFFILIATION="PPE">
în scris.. - (PL) Am votat în favoarea acordării descărcării de gestiune pentru execuția bugetului Agenției Europene a Căilor Ferate aferent exercițiului financiar 2009. Cu toate acestea, consider că ar trebui să se ia măsuri de către Consiliu pentru a elimina unul dintre sediile Agenției deoarece acesta generează costuri suplimentare inutile, iar Agenția nu are nevoie de două sedii pentru a acționa în mod eficient. În plus, mă îngrijorează faptul că Statutul funcționarilor și normele de aplicare a acestuia nu au fost respectate.
<SPEAKER ID="265" NAME="David Martin" AFFILIATION="S&amp;D">
în scris. - Am votat în favoarea acordării descărcării de gestiune Agenției Europene a Căilor Ferate pentru bugetul 2009. Cu toate acestea, regret deficiențele identificate de Curtea de Conturi la nivelul gestiunii inventarului activelor imobilizate, dar iau act de garanțiile oferite de Agenție cu privire la remedierea acestor deficiențe în conturile anuale din 2010; consideră că incertitudinile legate de amplasarea activelor imobilizate constituie o nouă ilustrare a problemelor menționate și a costurilor suplimentare care rezultă în urma utilizării a două sedii.
<SPEAKER ID="265" NAME="Paulo Rangel" AFFILIATION="PPE">
în scris. - (PT) Având în vedere Raportul Curții de Conturi privind conturile anuale ale Agenției Europene a Căilor Ferate (AEF) pentru exercițiul financiar 2009, însoțit de răspunsurile AEF, am votat în favoarea acestei decizii care acordă directorului executiv al AEF descărcarea de gestiune pentru execuția bugetului Agenției aferent exercițiului financiar 2009.
<SPEAKER ID="266" NAME="Raül Romeva i Rueda" AFFILIATION="Verts/ALE">
în scris. - Această rezoluție acordă directorului Agenției Europene a Căilor Ferate descărcarea de gestiune pentru execuția bugetului agenției aferent exercițiului financiar 2009.
<SPEAKER ID="267" NAME="Licia Ronzulli" LANGUAGE="IT">
Prin rezoluția de astăzi, Parlamentul acordă directorului Agenției Europene a Căilor Ferate descărcarea de gestiune pentru execuția bugetului agenției aferent exercițiului financiar 2009. Parlamentul este preocupat de faptul că Curtea de Conturi a evidențiat încă o dată anulări și întârzieri în procedurile de achiziții publice, întârzieri repetate în execuția plăților și modificări semnificative aduse programului de lucru în cursul anului.
<SPEAKER ID="268" NAME="Angelika Werthmann" AFFILIATION="NI">
în scris. - (DE) M-am abținut de la vot în acest caz deoarece aș fi preferat ca descărcarea de gestiune să fie amânată. Acest raport arată că raportul anual de activitate conține informații insuficiente cu privire la planificarea, alocarea și utilizarea resurselor umane. Mai mult, în cazul în care se solicită un raport referitor la neutilizarea și planificarea resurselor doar pentru anul următor, se ia în considerare doar într-o măsură redusă preocuparea exprimată de Curtea de Conturi Europeană cu privire la anulările și întârzierile repetate din cadrul procedurilor de achiziții publice.
<SPEAKER ID="269" NAME="Zigmantas Balčytis" AFFILIATION="S&amp;D">
în scris. - (LT) Am susținut acest raport și descărcarea de gestiune pentru execuția bugetului Fundației Europene de Formare aferent exercițiului financiar 2009. Curtea de Conturi a informat Parlamentul European cu privire la fiabilitatea conturilor anuale ale Fundației pentru exercițiul financiar 2009 și cu privire la legalitatea și regularitatea operațiunilor subiacente. Salut intenția Fundației de a îmbunătăți performanțele sistemelor de educație și formare profesională din țările partenere ale Fundației și de a dezvolta o metodologie comună cu organizațiile internaționale și donatorii bilaterali pentru a își îmbunătăți rolul. Consider că Fundația trebuie să prezinte o comparație între operațiunile înregistrate în exercițiul care face obiectul descărcării de gestiune și cele înregistrate în exercițiul precedent pentru a permite Parlamentului European să evalueze mai bine performanța Fundației de la un exercițiu la altul. Sunt de acord cu raportorul că Fundația trebuie să elaboreze mai riguros procedurile bugetare. Acest lucru ar ajuta la evitarea unui număr semnificativ de transferuri bugetare. De asemenea, salut inițiativa Fundației de a furniza Parlamentului European raportul anual de audit intern asupra Fundației realizat de Serviciul de Audit Intern.
<SPEAKER ID="269" NAME="Izaskun Bilbao Barandica" LANGUAGE="ES">
Am votat în favoarea acestui raport. Am făcut acest lucru deoarece Curtea de Conturi afirmă că are asigurări suficiente cu privire la fiabilitatea conturilor pentru anul 2009 ale Fundației Europene de Formare (ETF) și cu privire la legalitatea și regularitatea operațiunilor subiacente și deoarece la 5 mai 2010 Parlamentul a acordat directorului executiv al ETF descărcarea de gestiune pentru execuția bugetului 2008. Sunt de acord cu întregul conținut al raportului și aș sublinia inițiativa ETF de a furniza autorității care acordă descărcarea de gestiune raportul anual de audit intern realizat de Serviciul de Audit Intern deoarece acest lucru este un semn de transparență care ar trebui urmat de toate celelalte agenții.
<SPEAKER ID="269" NAME="Lara Comi" LANGUAGE="IT">
Am votat în favoarea acordării descărcării de gestiune Fundației Europene de Formare pentru exercițiul financiar 2009 deoarece, astfel cum subliniază raportul, s-au constat legalitatea și regularitatea gestionării conturilor și ale operațiunilor în ansamblu. Cu toate acestea, consider că lipsa de transparență în procedurile de selecție a personalului și ancheta deschisă de către Oficiul European de Luptă Antifraudă (OLAF) sunt îngrijorătoare. Sper că Fundația va lua măsurile necesare cu privire la această chestiune pentru a își îmbunătăți performanțele.
<SPEAKER ID="269" NAME="Diogo Feio" AFFILIATION="PPE">
în scris. - (PT) Obiectivul Fundației Europene de Formare (ETF) este de a contribui la dezvoltarea sistemelor de formare profesională prin consolidarea cooperării cu privire la formarea profesională și prin asigurarea coordonării ajutorului. Activitățile ETF vizează țările candidate la aderarea la Uniunea Europeană, țările din Balcanii de Vest, din Europa de Est și din Asia Centrală, precum și țările partenere din regiunea mediteraneeană. Atât prudența, cât și rigoarea sunt necesare atunci când se utilizează fondurile disponibile în aspecte legate de formarea profesională care implică țările în curs de dezvoltare.
<SPEAKER ID="269" NAME="Juozas Imbrasas" LANGUAGE="LT">
Am susținut acest document deoarece comisia competentă a decis să aprobe închiderea conturilor Fundației Europene de Formare pentru exercițiul financiar 2009. Cu toate acestea, este alarmant faptul că s-a exprimat îngrijorare în legătură cu constatările Curții de Conturi referitoare la lipsa de transparență în procedurile de selecție a personalului și în legătură cu intervenția Oficiului European de Luptă Antifraudă (OLAF), care a deschis o anchetă (OF/2009/0370). Toate deficiențele trebuie să fie depășite pentru a obține o mai mare transparență și pentru a elimina orice incertitudine legată de activitatea Fundației Europene de Formare.
<SPEAKER ID="269" NAME="Giovanni La Via" LANGUAGE="IT">
Având în vedere declarația Curții de Conturi referitoare la faptul că a obținut asigurări rezonabile cu privire la fiabilitatea conturilor anuale pentru exercițiul financiar 2009 și cu privire la legalitatea și regularitatea operațiunilor subiacente, am votat în favoarea acordării descărcării de gestiune pentru execuția bugetului Fundației Europene de Formare aferent exercițiului financiar 2009. Evident, fiecare dezbatere cu privire la descărcarea de gestiune are propriul său context specific, iar contextul dezbaterii de astăzi este criza economică și financiară care a cauzat probleme financiare și bugetare pentru o serie state membre. În pofida acestor dificultăți, felicit Fundația pentru intenția sa de a îmbunătăți performanțele sistemelor de educație și formare profesională din țările partenere ale Fundației (Procesul de la Torino) realizând totodată o revizuire aprofundată a procedurilor sale de selecție a personalului.
<SPEAKER ID="270" NAME="David Martin" AFFILIATION="S&amp;D">
în scris. - Am votat în favoarea acordării descărcării de gestiune Fundației Europene de Formare pentru bugetul său aferent exercițiului financiar 2009 și salut inițiativa Fundației de a furniza autorității care acordă descărcarea de gestiune raportul anual de audit intern asupra Fundației realizat de IAS. Parlamentul consideră că acesta este un semn de transparență și un exemplu de bune practici care ar trebui urmat de toate celelalte agenții.
<SPEAKER ID="270" NAME="Paulo Rangel" AFFILIATION="PPE">
în scris. - (PT) Având în vedere Raportul Curții de Conturi privind conturile anuale ale Fundației Europene de Formare (ETF) pentru exercițiul financiar 2009, însoțit de răspunsurile ETF, am votat în favoarea acestei decizii, care acordă directorului executiv al ETF descărcarea de gestiune pentru execuția bugetului ETF aferent exercițiului financiar 2009.
<SPEAKER ID="271" NAME="Raül Romeva i Rueda" AFFILIATION="Verts/ALE">
în scris. - Această rezoluție acordă directorului Fundației Europene de Formare descărcarea de gestiune pentru execuția bugetului Fundației aferent exercițiului financiar 2009.
<SPEAKER ID="271" NAME="Angelika Werthmann" AFFILIATION="NI">
în scris. - (DE) Descărcarea de gestiune a fost acordată. Raportul comentează în mod pozitiv faptul că bugetul 2009 oferă o imagine fidelă a situaţiei financiare a Fundaţiei. Bugetul a fost redus cu 0,5 % comparativ cu 2008. Pot fi făcute potenţiale economii suplimentare printr-o cooperare sporită cu Centrul European pentru Dezvoltarea Formării Profesionale (Cedefop). Fundaţia speră să se ocupe de lipsa de transparenţă criticată în recrutarea de personal printr-o revizuire aprofundată a procesului.
<SPEAKER ID="272" NAME="Zigmantas Balčytis" LANGUAGE="LT">
Am votat în favoarea acestui raport și am susținut descărcarea de gestiune pentru execuția bugetului Agenției Europene pentru Sănătate și Securitate în Muncă aferent exercițiului financiar 2009. Curtea de Conturi a informat Parlamentul European cu privire la fiabilitatea conturilor anuale ale Agenției pentru exercițiul financiar 2009 și cu privire la legalitatea și regularitatea operațiunilor subiacente. Sunt de acord cu raportorul că Agenția trebuie să prezinte o comparație între operațiunile realizate în exercițiul care face obiectul descărcării de gestiune și cele realizate în exercițiul precedent pentru a permite Parlamentului European să evalueze mai bine performanțele Agenției de la un exercițiu la altul. Salut inițiativa Agenției de a lansa până în 2020 previziuni privind siguranța inovațiilor tehnologice din locurile de muncă ecologice și impactul lor asupra sănătății. Consider că Agenția trebuie să reducă rata crescută a anulărilor și să informeze Parlamentul European cu privire la măsurile luate. De asemenea, Agenția trebuie să acorde o atenție deosebită angajamentelor nerealizate la sfârșitul anului în vederea folosirii fondurilor neutilizate pentru acoperirea obligațiilor financiare și legale ulterioare.
<SPEAKER ID="272" NAME="Lara Comi" LANGUAGE="IT">
Am votat în favoarea acordării descărcării de gestiune pentru execuția bugetului Agenției Europene pentru Sănătate și Securitate în Muncă aferent exercițiului financiar 2009 deoarece consider că, în ciuda unor neconcordanțe identificate de Curtea de Conturi în privința gestionării unor fonduri și în ciuda unor nereguli în privința unei proceduri de achiziții publice, se poate spune că gestionarea în ansamblu a fost eficientă. Mai mult, sprijin observațiile Curții de Conturi privind necesitatea de a îmbunătăți programarea și monitorizarea activităților cu scopul de a utiliza creditele disponibile cât mai eficient posibil.
<SPEAKER ID="273" NAME="Edite Estrela" AFFILIATION="S&amp;D">
în scris. - (PT) Am votat în favoarea raportului privind descărcarea de gestiune pentru execuția bugetului Agenției Europene pentru Sănătate și Securitate în Muncă aferent exercițiului financiar 2009 deoarece contribuie la examinarea modului în care sunt utilizate fondurile de către instituțiile europene. Ar trebui evidențiate efectele finanțării acordate de către această agenție asupra măsurilor referitoare la sănătatea și siguranța femeilor care lucrează.
<SPEAKER ID="273" NAME="Diogo Feio" AFFILIATION="PPE">
în scris. - (PT) Această agenție este responsabilă pentru furnizarea de informații tehnice, științifice și economice utile cu privire la sănătatea și siguranța la locul de muncă autorităților Uniunii, statelor membre și părților interesate. Aceste informații sunt esențiale pentru a permite evaluarea condițiilor de sănătate și siguranță la locul de muncă în Uniune, precum și a celor mai bune practici în domeniu din Europa.
<P>
Deși Curtea de Conturi a declarat fiabile conturile Agenției și aceasta a coordonat în mod eficient rețeaua de agenții în cadrul procedurii de descărcare de gestiune pentru execuția bugetului aferent exercițiului financiar 2009, raportorul a subliniat faptul că aceasta nu a furnizat informații suficiente pentru a compara acțiunile desfășurate cu cele din anii următori. Consider necesare astfel de informații și un tabel ar trebui să fie anexat la următorul raport al Curții de Conturi, astfel cum se sugerează în raport.
<SPEAKER ID="273" NAME="Juozas Imbrasas" AFFILIATION="EFD">
în scris. - (LT) Am susținut acest document deoarece comisia competentă a decis să aprobe închiderea conturilor Agenției Europene pentru Sănătate și Securitate în Muncă pentru exercițiul financiar 2009. Curtea de Conturi a identificat nereguli în privința unei proceduri de achiziții publice (utilizarea unui contract-cadru în pofida depășirii valorii maxime). Bugetul Agenției pentru exercițiul financiar 2009 s-a ridicat la 15 100 000 de euro, ceea ce reprezintă o majorare cu 0,6 % față de exercițiul financiar 2008. Consider că este necesar ca Agenția Europeană pentru Sănătate și Securitate în Muncă să abordeze deficiențele din cadrul procedurilor de achiziții publice.
<SPEAKER ID="273" NAME="Giovanni La Via" LANGUAGE="IT">
Având în vedere declarația Curții de Conturi potrivit căreia aceasta a obținut asigurări rezonabile cu privire la fiabilitatea conturilor anuale pentru exercițiul financiar 2009 și cu privire la legalitatea și regularitatea operațiunilor subiacente, am votat în favoarea acordării descărcării de gestiune pentru execuția bugetului Agenției Europene pentru Sănătate și Securitate în Muncă aferent exercițiului financiar 2009. Evident, fiecare dezbatere cu privire la descărcarea de gestiune are propriul său context specific, iar contextul dezbaterii de astăzi este criza economică și financiară care a cauzat probleme financiare și bugetare pentru o serie state membre. În ciuda acestor dificultăți, felicit Agenția pentru progresul înregistrat, în pofida câtorva greșeli, precum și pentru activitatea sa eficace în calitate de coordonator al rețelei de agenții în procedura de descărcare de gestiune 2009.
<SPEAKER ID="274" NAME="David Martin" AFFILIATION="S&amp;D">
în scris. - Am votat în favoarea acordării descărcării de gestiune Agenției Europene pentru Sănătate și Securitate în Muncă. Salut inițiativa Agenției de a furniza autorității care acordă descărcarea de gestiune raportul anual de audit intern asupra Agenției realizat de Serviciului de Audit Intern (IAS). Felicit Agenția pentru progresul considerabil realizat în acest sens. Parlamentul recunoaște că toate recomandările "foarte importante” adresate Agenției de IAS au fost aplicate în mod adecvat și închise, cu excepția recomandării privind validarea sistemelor contabile, care a fost reclasificată ca "importantă” ca urmare a faptului că a fost parțial pusă în aplicare; solicită, prin urmare, contabilului-șef al Agenției să descrie metodologia de validare a sistemului său contabil; sprijină ideea de a dezvolta cooperarea cu rețeaua existentă a contabililor agențiilor pentru a elabora cerințe și o metodologie comune pentru validarea sistemelor contabile din agenții.
<SPEAKER ID="274" NAME="Paulo Rangel" AFFILIATION="PPE">
în scris. - (PT) Având în vedere Raportul Curții de Conturi privind conturile anuale ale Agenției Europene pentru Sănătate și Securitate în Muncă pentru exercițiul financiar 2009, însoțit de răspunsurile Agenției, am votat în favoarea acestei decizii care acordă directorului executiv al Agenției Europene pentru Sănătate și Securitate în Muncă descărcarea de gestiune pentru execuția bugetului Agenției aferent exercițiului financiar 2009.
<SPEAKER ID="275" NAME="Raül Romeva i Rueda" AFFILIATION="Verts/ALE">
în scris. - Această rezoluție acordă directorului Agenției Europene pentru Sănătate și Securitate în Muncă descărcarea de gestiune pentru execuția bugetului Agenției aferent exercițiului financiar 2009.
<SPEAKER ID="276" NAME="Licia Ronzulli" LANGUAGE="IT">
Prin rezoluția de astăzi, Parlamentul acordă directorului Agenției Europene pentru Sănătate și Securitate în Muncă descărcarea de gestiune pentru execuția bugetului Agenției aferent exercițiului financiar 2009. Parlamentul salută inițiativa Agenției de a lansa până în 2020 "previziuni” privind siguranța inovațiilor tehnologice din "locurile de muncă ecologice” și impactul lor asupra sănătății. De asemenea, Parlamentul remarcă faptul că au fost colectate date privind siguranța și sănătatea femeilor la locul de muncă.
<SPEAKER ID="277" NAME="Angelika Werthmann" AFFILIATION="NI">
în scris. - (DE) Descărcarea de gestiune a fost acordată. Agenția Europeană pentru Sănătate și Securitate în Muncă, în cadrul căreia atât angajatorii, cât și angajații sunt reprezentați și care oferă consultanță companiilor cu privire la modalitățile simple și eficiente de îmbunătățire a condițiilor de muncă, se confruntă cu nereguli în domeniul achizițiilor publice, precum și în cazul principiului bugetar al anualității. Pe de altă parte, Agenția a dat deja asigurări că va acorda o atenție deosebită acestor dificultăți; în plus, a asigurat o transparență maximă prezentând raportul anual de audit intern.
<SPEAKER ID="278" NAME="Zigmantas Balčytis" LANGUAGE="LT">
Am votat în favoarea acestui raport și am susținut descărcarea de gestiune pentru execuția bugetului Agenției de Aprovizionare a Euratom aferent exercițiului financiar 2009. Curtea de Conturi a informat Parlamentul European cu privire la fiabilitatea conturilor anuale ale Agenției pentru exercițiul financiar 2009 și cu privire la legalitatea și regularitatea operațiunilor subiacente. În lipsa unui buget autonom, Agenția este, de facto, integrată în structurile Comisiei. Sunt de acord cu raportorul că această situație contravine Statutului Agenției și că ridică problema necesității de a menține Agenția în forma și organizarea actuală.
<SPEAKER ID="278" NAME="Lara Comi" LANGUAGE="IT">
Am votat în favoarea acordării descărcării de gestiune în anul 2009 Agenției de Aprovizionare a Euratom deoarece aceasta și-a gestionat finanțele cu precizie și cu atenție. Cu toate acestea, consider că este necesar, astfel cum menționează raportul, să se revizuiască poziția juridică a Agenției deoarece aceasta este integrată în continuare în cadrul Comisiei.
<SPEAKER ID="278" NAME="Diogo Feio" AFFILIATION="PPE">
în scris. - (PT) Comunitatea Europeană a Energiei Atomice (Euratom) desfășoară activități în domenii legate de energia atomică, în special cercetare și elaborare de orientări pentru utilizarea sigură și pașnică a energiei nucleare. Prin crearea acestei agenții, Euratom a vizat să asigure o aprovizionare regulată și echitabilă cu minereuri, materii prime și cu materiale combustibile speciale în Uniunea Europeană. În ciuda preocupărilor recente cauzate de accidentul de la centrala Fukushima, energia nucleară face parte din "mixul energetic” european. Prin urmare, este esențială aprovizionarea cu materiale care permit atingerea obiectivelor Agenției în cazul în care Euratom va rămâne activă.
<P>
Raportorul a confirmat că agenția este, de fapt, o parte a Euratom și nu are un buget propriu, ceea ce ne face să ne gândim la utilitatea păstrării organizării actuale. Nu am informații suficiente pentru a adopta o poziție, dar consider că trebuie aleasă soluția care reduce costurile UE și oferă cea mai mare eficiență și transparență.
<SPEAKER ID="279" NAME="Catherine Grèze" LANGUAGE="FR">
Când bugetul pentru Euratom este de 5,5 miliarde de euro, comparativ cu 1,2 miliarde de euro pentru sursele regenerabile de energie, refuz, în principiu, să acord descărcarea de gestiune conducerii Euratom. Este timpul să se modifice această tendință, prin urmare, m-am abținut cu privire la acest raport.
<SPEAKER ID="279" NAME="Giovanni La Via" LANGUAGE="IT">
În primul rând, aș dori să îi mulțumesc raportorului pentru munca extraordinară pe care a depus-o. După cum știm, controlul financiar asupra execuției bugetului Uniunii Europene are loc la trei niveluri: control intern, în cadrul fiecărei instituții; control extern, efectuat de Curtea de Conturi Europeană; și o procedură de descărcare de gestiune efectuată de către Parlamentul European. Votul de astăzi încheie procedura de control financiar prin acordarea descărcării de gestiune Agenției de Aprovizionare a Euratom pentru execuția bugetului 2009, ale cărei conturi sunt considerate legale și fiabile.
<SPEAKER ID="280" NAME="David Martin" AFFILIATION="S&amp;D">
în scris. - Am votat în favoarea acordării descărcării de gestiune Agenției de Aprovizionare a Euratom. Făcând acest lucru, am constatat că, în anul 2009, Agenția nu a primit nicio subvenție pentru finanțarea activităților sale operaționale. Comisia a suportat toate cheltuielile efectuate de către Agenție pentru execuția bugetului aferent exercițiului financiar 2009. Această situație persistă de la crearea Agenției în 2008. În lipsa unui buget autonom, Agenția este, de facto, integrată în structurile Comisiei. În opinia mea, acest aspect ridică problema necesității de a menține Agenția în forma și organizarea actuală.
<SPEAKER ID="280" NAME="Paulo Rangel" AFFILIATION="PPE">
în scris. - (PT) Având în vedere Raportul Curții de Conturi privind conturile anuale ale Agenției de Aprovizionare a Euratom (Comunitatea Europeană a Energiei Atomice) pentru exercițiul financiar 2009, însoțit de răspunsurile Agenției, am votat în favoarea acestei decizii care acordă directorului executiv al ESA descărcarea de gestiune pentru execuția bugetului Agenției de Aprovizionare a Euratom aferent exercițiului financiar 2009.
<SPEAKER ID="281" NAME="Raül Romeva i Rueda" AFFILIATION="Verts/ALE">
în scris. - Această rezoluție acordă directorului general al Agenției de Aprovizionare a Euratom descărcarea de gestiune pentru execuția bugetului Agenției aferent exercițiului financiar 2009.
<SPEAKER ID="282" NAME="Licia Ronzulli" LANGUAGE="IT">
Prin rezoluția de astăzi, Parlamentul acordă directorului general al Agenției de Aprovizionare a Euratom descărcarea de gestiune pentru execuția bugetului Agenției aferent exercițiului financiar 2009. Parlamentul subliniază faptul că Curtea de Conturi a declarat că a obținut asigurări rezonabile cu privire la fiabilitatea conturilor anuale pentru exercițiul financiar 2009 și cu privire la legalitatea și regularitatea operațiunilor subiacente.
<SPEAKER ID="283" NAME="Angelika Werthmann" AFFILIATION="NI">
în scris. - (DE) M-am abținut de la vot cu privire la descărcarea de gestiune a Agenției de Aprovizionare a Euratom care are sarcina de a asigura că Uniunea Europeană este aprovizionată cu materiale fisionabile (inclusiv magazine). Potrivit acestui raport, există neconcordanțe în ceea ce privește organizarea actuală a Agenției și forma sa juridică. Acest aspect ridică problema necesității de a menține Agenția în forma și organizarea actuală. Aș fi dorit să se clarifice această chestiune, în special în ceea ce privește procesul actual de regândire a energiei nucleare la nivel european.
<SPEAKER ID="284" NAME="Zigmantas Balčytis" LANGUAGE="LT">
Am susținut acest raport și descărcarea de gestiune pentru execuția bugetului Fundației Europene pentru Îmbunătățirea Condițiilor de Viață și de Muncă aferent exercițiului financiar 2009. Curtea de Conturi a informat Parlamentul European cu privire la fiabilitatea conturilor anuale ale Fundației pentru exercițiul financiar 2009 și cu privire la legalitatea și regularitatea operațiunilor subiacente. Salut intenția Fundației de a prezenta o comparație între operațiunile realizate în exercițiul care face obiectul descărcării de gestiune și cele realizate în exercițiul precedent. Aceasta va permite Parlamentului European să evalueze cu mai multă eficacitate performanțele Fundației de la un exercițiu la altul. Consider că evaluarea ex post a programului său de lucru pentru 2005-2008 este extrem de utilă pentru Fundație. Acest exercițiu oferă Fundației învățăminte și recomandări utile în ceea ce privește provocările cu care se confruntă viitoarea sa fază de programare. Sunt de acord cu raportorul că Fundația trebuie să își dezvolte în continuare sistemul de monitorizare a performanței Eurofound pentru a garanta că rezultatele exercițiului său de monitorizare a performanței sunt introduse în procesul de luare a deciziilor și în planificarea gestiunii. De asemenea, consider că Fundația trebuie să ia măsuri pentru a-și îmbunătăți procedura de evaluare și de examinare în domeniul achizițiilor publice cu scopul de a evita repetarea unor erori de evaluare și a neconcordanțelor identificate de Curtea de Conturi. În plus, Fundația trebuie să se asigure că fondurile sunt utilizate numai atunci când sunt aprobate creditele.
<SPEAKER ID="284" NAME="Lara Comi" LANGUAGE="IT">
Am votat în favoarea acordării descărcării de gestiune pentru execuția bugetului 2009 Fundației Europene pentru Îmbunătățirea Condițiilor de Viață și de Muncă deoarece controlul efectuat de Curtea de Conturi asupra conturilor și operațiunilor subiacente arată că Fundația a desfășurat o activitate corectă, oportună și transparentă. În ciuda unor deficiențe în procesul de selecție a personalului și în procedurile de achiziții publice, cred cu tărie că există perspective bune pentru viitoare îmbunătățiri și că Fundația se angajează să le pună în aplicare.
<SPEAKER ID="285" NAME="Edite Estrela" AFFILIATION="S&amp;D">
în scris. - (PT) Am votat în favoarea raportului privind descărcarea de gestiune pentru execuția bugetului Fundației Europene pentru Îmbunătățirea Condițiilor de Viață și de Muncă (Eurofound) aferent exercițiului financiar 2009, întrucât acesta contribuie la evaluarea modului în care sunt utilizate fondurile de către instituțiile europene. Deși Curtea de Conturi a declarat legalitatea și regularitatea operațiunilor legate de conturile sale anuale, ar trebui subliniat faptul că au existat lacune majore în conturile inițiale prezentate de Eurofound. În viitor, prin resurse și programe de formare suplimentare, Eurofound ar trebui să pună în aplicare în mod corect proceduri de închidere a exercițiului și să respecte termenele pentru prezentarea conturilor sale.
<SPEAKER ID="285" NAME="Diogo Feio" AFFILIATION="PPE">
în scris. - (PT) Fundația Europeană pentru Îmbunătățirea Condițiilor de Viață și de Muncă (Eurofound) este un organism tripartit al Uniunii, înființat în anul 1975 cu scopul de a contribui la o mai bună planificare și stabilire a condițiilor de muncă și de viață în Europa. Mai exact, aceasta evaluează și analizează condițiile de muncă și de viață, oferă opinii și consiliere autorizate actorilor-cheie din domeniul politicii sociale a UE, contribuie la îmbunătățirea calității vieții și oferă informații cu privire la evoluții și tendințe, în special cu privire la cele care aduc modificări.
<P>
Raportorul a fost preocupat de transparența gestionării resurselor umane ale Eurofound și aceste preocupări au fost împărtășite de alți membri ai Comisiei pentru bugete. Cred ar fi bine ca aceste preocupări să fie eliminate.
<SPEAKER ID="285" NAME="Juozas Imbrasas" LANGUAGE="LT">
Am susținut acest document deoarece comisia competentă a decis să aprobe închiderea conturilor Fundației Europene pentru Îmbunătățirea Condițiilor de Viață și de Muncă pentru exercițiul financiar 2009. Bugetul Fundației pentru exercițiul 2009 s-a ridicat la 20 200 000 de euro, ceea ce reprezintă o reducere de 3,8 % față de exercițiul financiar 2008. Cu toate acestea, Curtea de Conturi a scos în evidență erori și anomalii cu ocazia evaluării unei proceduri deschise de achiziții publice, care au afectat calitatea acesteia. Fundația trebuie, prin urmare, să ia măsuri pentru a-și îmbunătăți procedura de evaluare și de examinare cu scopul de a evita repetarea unor astfel de erori. Este regretabil că Curtea de Conturi a fost obligată să emită rezerve cu privire la declarația bugetară și financiară a Fundației, subliniind că conturile provizorii inițiale prezentate de aceasta conțineau lacune majore indicând deficiențe semnificative în organizarea financiară a Fundației. Consider că trebuie să se ia în considerare observațiile făcute și preocupările exprimate și să se ia măsuri corespunzătoare.
<SPEAKER ID="285" NAME="Giovanni La Via" LANGUAGE="IT">
Atât Curtea de Conturi, cât și Comisia pentru control bugetar au emis avize pozitive cu privire la execuția bugetului Fundației Europene pentru Îmbunătățirea condițiilor de Viață și de Muncă aferent exercițiului financiar 2009. Din aceste motive, Parlamentul a votat astăzi în favoarea acordării descărcării de gestiune pentru exercițiul financiar 2009. Cu toate acestea, consider că este important să se sublinieze prezența unor erori și anomalii pe care Curtea de Conturi le-a identificat cu ocazia evaluării unei proceduri deschise de achiziții publice, care au afectat calitatea acesteia. Prin urmare, solicit și eu Fundației Europene pentru Îmbunătățirea Condițiilor de Viață și de Muncă să ia măsuri pentru a își îmbunătăți procedura de evaluare și de examinare.
<SPEAKER ID="286" NAME="David Martin" AFFILIATION="S&amp;D">
în scris. - Am votat în favoarea acordării descărcării de gestiune Fundației Europene pentru Îmbunătățirea Condițiilor de Viață și de Muncă, dar solicit Fundației să se asigure că respectivele credite sunt puse la dispoziție numai după ce se încasează venitul alocat aferent; observă, de fapt, că Curtea de Conturi a semnalat că bugetul Fundației nu prevedea linii bugetare specifice diferitelor programe finanțate din venituri alocate, contrar regulamentului său financiar (articolul 19); observă, în plus, că în cadrul unui program finanțat din venituri alocate, Fundația a angajat 184 000 de euro, deși veniturile alocate efectiv încasate au fost de doar 29 000 de euro. Regret faptul că Curtea de Conturi a fost obligată să emită rezerve cu privire la declarația bugetară și financiară a Fundației, subliniind că conturile provizorii inițiale prezentate de aceasta conțineau lacune majore indicând deficiențe semnificative în organizarea financiară a Fundației; salută confirmarea de către Fundație a faptului că aceasta va asigura prin resurse și programe de formare suplimentare corectitudinea aplicării procedurilor de închidere a exercițiului și respectarea termenelor pentru prezentarea conturilor sale.
<SPEAKER ID="287" NAME="Raül Romeva i Rueda" AFFILIATION="Verts/ALE">
în scris. - Această rezoluție acordă directorului Fundației Europene pentru Îmbunătățirea Condițiilor de Viață și de Muncă descărcarea de gestiune pentru execuția bugetului Fundației aferent exercițiului financiar 2009.
<SPEAKER ID="288" NAME="Licia Ronzulli" LANGUAGE="IT">
Prin rezoluția de astăzi, Parlamentul acordă directorului Fundației Europene pentru Îmbunătățirea Condițiilor de Viață și de Muncă descărcarea de gestiune pentru execuția bugetului Fundației aferent exercițiului financiar 2009. Parlamentul constată că Curtea de Conturi a scos în evidență erori și anomalii cu ocazia evaluării unei proceduri deschise de achiziții publice, care au afectat calitatea acesteia. Prin urmare, Parlamentul invită Fundația să ia măsuri pentru a-și îmbunătăți procedura de evaluare și de examinare cu scopul de a evita repetarea unor astfel de erori.
<SPEAKER ID="289" NAME="Angelika Werthmann" AFFILIATION="NI">
în scris. - (DE) M-am abținut de la vot în ceea ce privește acordarea descărcării de gestiune. Raportul enumeră o serie de deficiențe, dar, în același timp se referă la asigurările Fundației Europene pentru Îmbunătățirea Condițiilor de Viață și de Muncă referitoare la remedierea în mod eficient a acestora. Deși acest lucru este binevenit, având în vedere deficiențele (deficiențele din procedurile de recrutare au fost identificate încă din 2006, conturile provizorii prezentate Curții de Conturi Europene conțineau lacune majore indicând deficiențe semnificative în organizarea financiară), nu este posibil să votez în favoarea descărcării de gestiune. Personal calificat ar trebui să supună Fundația din Dublin unui control detaliat și ar trebui să votăm cu privire la descărcarea de gestiune numai după ce se efectuează modificările necesare rezultate în urma controlului.
<SPEAKER ID="290" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestui raport și am susținut descărcarea de gestiune pentru execuția bugetului Eurojust aferent exercițiului financiar 2009. Potrivit informațiilor oferite de Curtea de Conturi, conturile anuale ale Eurojust pentru exercițiul financiar 2009 sunt fiabile și operațiunile subiacente sunt legale și regulamentare. Salut inițiativa Agenției de a include indicatori-cheie de performanță în planurile sale pentru unități pentru 2010. Sunt de acord cu raportorul că Agenția trebuie să informeze Parlamentul European cu privire la acești indicatori-cheie și la legătura lor cu obiectivele, bugetul și programul de lucru al Eurojust. Punerea în relație a indicatorilor cu obiectivele, bugetul și programul de lucru al Agenției va permite părților interesate să evalueze mai bine performanța Eurojust. Se remarcă faptul că Curtea de Conturi nu a prezentat comentarii cu privire la nivelul de reportări și anulări de credite în 2009. Felicit Agenția pentru instituirea unor măsuri cu scopul de a estima valoarea de piață a produselor/serviciilor relevante înainte de a începe procedura de achiziții publice.
<SPEAKER ID="290" NAME="Lara Comi" LANGUAGE="IT">
Am votat în favoarea acordării descărcării de gestiune Eurojust pentru exercițiul financiar 2009 întrucât, după cum indică raportul, Eurojust și-a gestionat resursele extrem de bine și, utilizând numeroși indicatori pentru a explica situația sa financiară, a făcut acest lucru într-un mod extrem de transparent. Totuși, regret cererile continue pe care Curtea de Conturi a trebuit să le adreseze cu privire la procedurile de achiziții publice și de recrutare și care nu au primit încă un răspuns sau o soluție adecvată.
<SPEAKER ID="290" NAME="Diogo Feio" AFFILIATION="PPE">
în scris. - (PT) Eurojust este un organism al Uniunii Europene care ajută investigatorii și reprezentanții parchetelor din UE să lucreze împreună la combaterea criminalității transfrontaliere. Acesta joacă un rol esențial în schimbul de informații și în procedurile de extrădare. Importanța deosebită și sensibilitatea acestor chestiuni face necesar ca Eurojust să aibă mijloace care să îi permită să le urmărească în mod eficient, deși mijloacele necesare nu sunt niciodată suficiente, ceea ce este evident atunci când este vorba de justiție și de combaterea criminalității.
<P>
Gestionarea eficientă a resurselor umane pare să fie principala problemă a Eurojust. Faptul că 24 % din posturile din cadrul Eurojust sunt vacante și că numeroase poziții de conducere sunt ocupate de personal ineficient dă naștere la temeri cu privire la continuitatea și desfășurarea eficientă a activităților Eurojust.
<SPEAKER ID="290" NAME="Juozas Imbrasas" AFFILIATION="EFD">
în scris. - (LT) M-am abținut de la vot cu privire la acest document, deși comisia competentă a decis aprobarea închiderii conturilor Eurojust pentru exercițiul financiar 2009. Curtea de Conturi a declarat că a obținut asigurări rezonabile cu privire la fiabilitatea conturilor anuale pentru exercițiul financiar 2009 și cu privire la legalitatea și regularitatea operațiunilor subiacente. M-am abținut deoarece Curtea de Conturi a constatat din nou deficiențe în procedurile de achiziții publice, la fel ca în cazul celor trei exerciții financiare precedente. Curtea de Conturi a constat din nou deficiențe în planificarea și punerea în aplicare a procedurilor de recrutare a personalului, în timp ce subvenția acordată Agenției în 2009 a fost cu 6,4 % mai mare decât în 2008.
<SPEAKER ID="290" NAME="Giovanni La Via" LANGUAGE="IT">
Controlul financiar asupra execuției bugetului Uniunii Europene are loc la trei niveluri: control intern, în cadrul fiecărei instituții; control extern, efectuat de Curtea de Conturi Europeană; și o procedură de descărcare de gestiune efectuată de către Parlament. Votul de astăzi acordă Eurojust descărcarea de gestiune pentru execuția bugetului său aferent exercițiului financiar 2009. Am votat în favoare deoarece, în urma controalelor efectuate de Curtea de Conturi și de Comisia pentru control bugetar, Curtea de Conturi a afirmat că a obținut asigurări rezonabile cu privire la fiabilitatea conturilor anuale pentru exercițiul financiar 2009 și cu privire la legalitatea și regularitatea operațiunilor subiacente.
<SPEAKER ID="291" NAME="David Martin" AFFILIATION="S&amp;D">
în scris. - Am votat în favoarea acordării descărcării de gestiune Eurojust și felicit agenția pentru instituirea unor măsuri cu scopul de a estima valoarea de piață a produselor/serviciilor relevante înainte de a începe procedura de achiziții publice. Consider că această inițiativă este o practică importantă de urmat și de alte agenții. În plus, salut planul anual de achiziții publice pentru 2009 al Agenției, care a fost foarte util pentru unitățile și serviciile Eurojust în gestionarea procedurilor lor de ofertare. Consider că aceste inițiative permit ordonatorului de credite să își îmbunătățească misiunea de orientare și control.
<SPEAKER ID="292" NAME="Raül Romeva i Rueda" AFFILIATION="Verts/ALE">
în scris. - Această rezoluție acordă directorului administrativ al Eurojust descărcarea de gestiune pentru execuția bugetului Eurojust aferent exercițiului financiar 2009.
<SPEAKER ID="293" NAME="Licia Ronzulli" LANGUAGE="IT">
Prin rezoluția de astăzi, Parlamentul acordă directorului administrativ al Eurojust descărcarea de gestiune pentru execuția bugetului Eurojust aferent exercițiului financiar 2009. Parlamentul constată cu satisfacție că Curtea de Conturi nu a prezentat comentarii cu privire la nivelul de reportări și anulări de credite în 2009 și că descărcarea de gestiune pentru execuția bugetului Agenției ar trebui să se bazeze în mai mare măsură pe performanțele acesteia din cursul exercițiului.
<SPEAKER ID="294" NAME="Angelika Werthmann" AFFILIATION="NI">
în scris. - (DE) Nu am votat în favoarea acordării descărcării de gestiune. Am votat împotrivă, în principal din cauza faptului că, potrivit raportului, doar patru dintre cele 26 de recomandări făcute de Serviciul de Audit Intern în 2008 au fost puse în aplicare și că punerea în aplicare a încă 15 dintre celelalte recomandări înregistrează întârzieri de peste 12 luni. Această situație trebuie remediată imediat înainte de acordarea unei noi descărcări de gestiune.
<SPEAKER ID="295" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestui document și am susținut descărcarea de gestiune pentru execuția bugetului Agenției Europene pentru Gestionarea Cooperării Operative la Frontierele Externe ale Statelor Membre ale Uniunii Europene (FRONTEX) aferent exercițiului financiar 2009. Curtea de Conturi a raportat faptul că conturile anuale ale Agenției pentru exercițiul financiar 2009 sunt fiabile și că operațiunile subiacente sunt legale și regulamentare. În iunie 2009, consiliul de administrație al Agenției a adoptat un plan multianual pentru perioada 2010-2013, ceea ce va permite Agenției o mai bună planificare a activităților și o mai bună evaluare a riscurilor conexe. Salut inițiativa Agenției de a lansa în 2009 așa numitul "sistem de gestionare a performanței Frontex”, pentru a informa mai bine consiliul de administrație al Agenției oferindu-i date referitoare la impactul operațiunilor Agenției. De asemenea, sunt de acord cu raportorul că este necesar ca Agenția să își îmbunătățească gestiunea financiară în ceea ce privește rambursarea costurilor suportate de statele membre prin identificarea, în cooperare cu acestea, a cauzelor problemei pentru a aplica, împreună, soluțiile adecvate.
<SPEAKER ID="295" NAME="Lara Comi" LANGUAGE="IT">
Am votat în favoarea acordării descărcării de gestiune Agenției Europene pentru Gestionarea Cooperării Operative la Frontierele Externe ale Statelor Membre ale Uniunii Europene (Frontex) pentru exercițiul financiar 2009 deoarece, după cum precizează raportul, conturile și operațiunile acesteia, în ansamblu, sunt prezentate ca fiind pozitive, regulamentare și legale. Cu toate acestea, sunt de acord cu raportul care precizează că din cauza unei serii de deficiențe, proceduri lipsite de transparență și reportări la nivelul bugetului, Agenția ar trebui să își îmbunătățească gestiunea financiară.
<SPEAKER ID="295" NAME="Diogo Feio" AFFILIATION="PPE">
în scris. - (PT) Agenția Europeană pentru Gestionarea Cooperării Operative la Frontierele Externe ale Statelor Membre ale Uniunii Europene (Frontex) are ca sarcini sprijinirea statelor membre în formarea profesională a polițiștilor de frontieră, inclusiv stabilirea unor orientări comune de formare; efectuarea de analize ale riscurilor; monitorizarea evoluției cercetării relevante cu privire la controlul și observarea frontierelor externe; sprijinirea statelor membre în orice situații care necesită un nivel ridicat de asistență operațională și tehnică la frontierele externe; acordarea sprijinului necesar statelor membre în domeniul operațiunilor de returnare în masă.
<P>
Presiunea tot mai mare exercitată de migrație asupra frontierelor Uniunii și nevoia de coordonare între statele membre justifică din plin dotarea Frontex cu mijloace suficiente pentru a-și îndeplini sarcinile care i-au fost încredințate. Cu toate acestea, împărtășesc preocupările raportorului cu privire la supraevaluarea cu 27 % a costurilor pentru prefinanțarea autorităților de frontieră evidențiată de către Curtea de Conturi și la avansurile plătite în exces.
<SPEAKER ID="295" NAME="Juozas Imbrasas" AFFILIATION="EFD">
în scris. - (LT) M-am abținut de la vot cu privire la acest document, deși comisia competentă a decis să aprobe închiderea conturilor Agenției Europene pentru Gestionarea Cooperării Operative la Frontierele Externe ale Statelor Membre ale Uniunii Europene (FRONTEX) pentru exercițiul financiar 2009. Curtea de Conturi a declarat că a obținut asigurări rezonabile cu privire la fiabilitatea conturilor anuale pentru exercițiul financiar 2009 și cu privire la legalitatea și regularitatea operațiunilor subiacente. M-am abținut deoarece Parlamentul European este preocupat de faptul că Curtea de Conturi a semnalat reportări pe care le revelase deja în rapoartele sale anuale pentru 2006, 2007 și 2008 și regretă în special nivelul ridicat de reportări și anulări înregistrate începând cu 2006. De asemenea, Curtea de Conturi a remarcat că, pentru al doilea an consecutiv, Agenția a efectuat plăți în temeiul unor decizii unilaterale de a acorda granturi semnate de Agenție, deși normele în vigoare nu prevăd acest tip de instrument. Curtea de Conturi a remarcat supraevaluarea cu 27 % a costurilor pentru prefinanțarea autorităților de frontieră în cele 8 cazuri auditate. Pentru activitățile încheiate în 2009 au fost emise peste 40 de ordine de recuperare vizând avansuri plătite în exces. Bugetul Agenției pentru exercițiul 2009 a fost cu aproape 28 % mai mare decât bugetul pentru exercițiul anterior. Consider că trebuie să se ia în considerare observațiile făcute și preocupările exprimate și să se ia măsuri corespunzătoare.
<SPEAKER ID="295" NAME="Giovanni La Via" LANGUAGE="IT">
Controlul financiar asupra execuției bugetului Uniunii Europene se desfășoară pe trei niveluri: control intern, în cadrul fiecărei instituții; control extern, efectuat de Curtea de Conturi Europeană; și o procedură de descărcare de gestiune efectuată de către Parlament. Am votat în favoarea acordării descărcării de gestiune pentru execuția bugetului Frontex aferent exercițiului financiar 2009 deoarece controalele efectuate de Curtea de Conturi și de Comisia pentru control bugetar au arătat că operațiunile Agenției au fost perfect legale și regulamentare în ansamblu.
<SPEAKER ID="296" NAME="David Martin" AFFILIATION="S&amp;D">
în scris. - Am votat în favoarea acordării descărcării de gestiune Frontex, dar constat faptul că Curtea de Conturi a semnalat, pentru al doilea an consecutiv, că Agenția a efectuat plăți în temeiul unor decizii unilaterale de a acorda granturi semnate de Agenție, deși normele în vigoare nu prevăd acest tip de instrument. Observ că suma plătită în 2009 a fost de peste 28 000 000 de euro, iar în 2008 a fost de 17 000 000 de euro. Cu toate acestea, salut inițiativa luată de Agenție, ca urmare a observațiilor Curții, de a semna un acord-cadru de parteneriat cu autoritățile de frontieră ale statelor membre.
<SPEAKER ID="297" NAME="Raül Romeva i Rueda" AFFILIATION="Verts/ALE">
în scris. - Această rezoluție acordă directorului executiv al Agenției Europene pentru Gestionarea Cooperării Operative la Frontierele Externe ale Statelor Membre ale Uniunii Europene descărcarea de gestiune pentru execuția bugetului Agenției aferent exercițiului financiar 2009.
<SPEAKER ID="298" NAME="Licia Ronzulli" AFFILIATION="PPE">
în scris. - (IT) Prin rezoluția de astăzi, Parlamentul acordă directorului executiv al Agenției Europene pentru Gestionarea Cooperării Operative la Frontierele Externe ale Statelor Membre ale Uniunii Europene descărcarea de gestiune pentru execuția bugetului Agenției aferent exercițiului financiar 2009. Parlamentul subliniază faptul că Curtea de Conturi a declarat că a obținut asigurări rezonabile cu privire la fiabilitatea conturilor anuale pentru exercițiul financiar 2009 și cu privire la legalitatea și regularitatea operațiunilor subiacente. Parlamentul invită Agenția să își îmbunătățească gestiunea financiară în ceea ce privește rambursarea costurilor suportate de statele membre prin identificarea, în cooperare cu acestea, a cauzelor problemei pentru a aplica, împreună, soluțiile adecvate.
<SPEAKER ID="298" NAME="Nikolaos Salavrakos" LANGUAGE="EL">
Din cauza fluxurilor tot mai mari de imigrație, Frontex trebuie să joace un rol activ în protecția frontierelor europene. Potrivit Frontex, 95 % dintre imigranții ilegali care vin în Europa intră prin Grecia. Deportarea unui imigrant ilegal costă 6 500 de euro și, în conformitate cu Regulamentul Dublin II, țara de intrare este responsabilă pentru deportarea acestuia. Statele membre de la frontierele externe ale UE se află sub presiunea exercitată de imigrație și au devenit "tabere de imigranți” pentru Europa. Trebuie să sprijinim Frontex atât financiar, cât și operațional și să facem mai sigure frontierele externe ale UE. De asemenea, avem nevoie de un mecanism de alocare a numărului total de imigranți între toate statele membre.
<SPEAKER ID="298" NAME="Dominique Vlasto" LANGUAGE="FR">
Votul privind descărcarea de gestiune aprobă definitiv creșterea cheltuielilor Agenției Europene Frontex referitoare la sarcina acesteia de a controla frontierele noastre externe. Creșterea considerabilă a bugetului între 2006 și 2009 a fost atât necesară, cât și legitimă. Aceasta corespunde nevoii de a consolida coordonarea dintre statele membre în lupta împotriva imigrației ilegale. Ca simbol al politicii UE în domeniul migrației, Frontex trebuie să asigure că bugetul său este cheltuit pe măsuri concrete de control al fluxurilor de migrație. Salut, în acest sens, lansarea sistemului de gestionare a performanței pentru a oferi operațiunilor Agenției o mai mare vizibilitate. Sistemul orientat către rezultat ajută la compararea operațiunilor de-a lungul timpului și, prin urmare, la evaluarea acestora. Votul pozitiv este, de asemenea, în opinia mea, un mesaj politic puternic din partea Parlamentului European în favoarea politicii europene în domeniul imigrației, elaborată în timpul mandatului președinției franceze a Uniunii. Securitatea frontierelor, o responsabilitate suverană care anterior aparținea statelor membre, este în prezent gestionată la nivel european. Această gestionare în comun a frontierelor este o garanție esențială care permite exercitarea deplină a uneia dintre libertățile fundamentale ale UE: libera circulație a persoanelor în spațiul Schengen.
<SPEAKER ID="299" NAME="Angelika Werthmann" AFFILIATION="NI">
în scris. - (DE) M-am abținut de la vot. Conturile anuale pentru 2009 au fost declarate fiabile la toate nivelurile esențiale. De asemenea, Frontex a luat noi inițiative pentru a analiza măsurile sale, inclusiv impactul acestora și pentru a îmbunătăți transparența și obiectivitatea procedurilor de selecție a personalului. Cu toate acestea, Curtea de Conturi Europeană a constatat din nou deficiențe în 2009 pe care le revelase deja în rapoartele sale anuale începând cu 2006. Acest eșec repetat de a aborda aceste deficiențe și de a le remedia cu succes este inacceptabil.
<SPEAKER ID="300" NAME="Zigmantas Balčytis" AFFILIATION="S&amp;D">
în scris. - (LT) Am susținut acest raport și acordarea descărcării de gestiune pentru execuția bugetului Autorității de Supraveghere a GNSS European aferent exercițiului financiar 2009. Curtea de Conturi consideră fiabile conturile anuale ale Autorității pentru exercițiul financiar 2009, iar operațiunile subiacente legale și regulamentare. Salut faptul că cele mai multe dintre activitățile și activele ce țin de programele EGNOS și Galileo au fost transferate Comisiei în decembrie 2009. Se constată că bugetul final pentru 2009 nu a inclus informații cu privire la veniturile Autorității. De asemenea, s-au identificat deficiențe în procedurile de selecție a personalului. Agenția trebuie să remedieze aceste deficiențe și să informeze Parlamentul European astfel cum este prevăzut.
<SPEAKER ID="300" NAME="Lara Comi" LANGUAGE="IT">
Am votat în favoarea acordării descărcării de gestiune pentru execuția bugetului Autorității de Supraveghere a GNSS European aferent exercițiului financiar 2009 deoarece acesta a fost gestionat bine din punct de vedere contabil și cifrele furnizate sunt considerate fiabile. Cu toate acestea, unele nereguli subzistă în domeniul resurselor umane, în special în ceea ce privește procedurile de selecție a personalului care sunt considerate lipsite de transparență. Prin urmare, sper că Autoritatea menționată anterior se va strădui să aducă îmbunătățiri în acest domeniu.
<SPEAKER ID="300" NAME="Diogo Feio" AFFILIATION="PPE">
în scris. - (PT) Autoritatea de Supraveghere a Sistemului Global de Navigație prin Satelit (GNSS) are ca sarcini să supravegheze gestionarea intereselor publice cu privire la programele europene aferente și să acționeze ca organism de reglementare a acestora. Competențele asociației în participațiune Galileo, care a fost închisă la 31 decembrie 2006, au fost transferate acestei autorități la data de 1 ianuarie 2007. Cu sediul temporar la Bruxelles, regulamentul prevede ca aceasta să preia, printre altele, următoarele sarcini care, în prezent, sunt în curs de revizuire: gestionarea contractului cu operatorul însărcinat cu administrarea European Geostationary Navigation Overlay Service (EGNOS), moștenit de la asociația în participațiune Galileo; coordonarea acțiunii statelor membre cu privire la frecvențele necesare pentru ca sistemul să funcționeze; cooperarea cu Comisia în ceea ce privește elaborarea de propuneri referitoare la program; modernizarea sistemului; gestionarea tuturor aspectelor legate de protecția și siguranța sistemului; activitățile desfășurate în calitate de autoritate europeană pentru omologare privind siguranța GNSS; și gestionarea activităților de cercetare necesare pentru dezvoltarea și promovarea programelor europene GNSS.
<P>
Această listă de competențe indică importanța conferită Autorității de Supraveghere a GNSS și consolidează cererile adresate acesteia de a-și menține activitățile și cheltuielile în bugetul alocat și de a menține normele care reglementează execuția bugetului.
<SPEAKER ID="300" NAME="Juozas Imbrasas" AFFILIATION="EFD">
în scris.. (LT) M-am abținut de la vot cu privire la acest document, deși comisia competentă a decis să aprobe închiderea conturilor Autorității de Supraveghere a GNSS European pentru exercițiul financiar 2009. Bugetul Autorității pentru exercițiul 2009 s-a ridicat la 44 400 000 de euro, ceea ce reprezintă o scădere de 64 % față de exercițiul financiar 2008. M-am abținut deoarece Parlamentul regretă deficiențele din cadrul procedurilor de selecție a personalului, care pun în pericol transparența acestor proceduri. Este necesar ca procedurile să fie mai transparente, astfel încât, în viitor, incertitudinea în ceea ce privește activitățile acestei autorități să poată fi eliminată.
<SPEAKER ID="300" NAME="Giovanni La Via" LANGUAGE="IT">
Prin votul de astăzi, Parlamentul a acordat directorului executiv al Autorității de Supraveghere a GNSS European descărcarea de gestiune pentru execuția bugetului Autorității aferent exercițiului financiar 2009. Am votat în favoare pe baza evaluărilor și a rapoartelor finalizate de Curtea de Conturi și de Comisia pentru control bugetar care au declarat că au obținut asigurări rezonabile cu privire la fiabilitatea conturilor anuale pentru exercițiul financiar 2009 și cu privire la legalitatea și regularitatea operațiunilor subiacente.
<SPEAKER ID="301" NAME="David Martin" AFFILIATION="S&amp;D">
în scris. - Am votat în favoarea acordării descărcării de gestiune Autorității de Supraveghere a GNSS European deoarece Curtea de Conturi a declarat că a obținut asigurări rezonabile cu privire la fiabilitatea conturilor anuale pentru exercițiul financiar 2009 și cu privire la legalitatea și regularitatea operațiunilor subiacente.
<SPEAKER ID="302" NAME="Raül Romeva i Rueda" AFFILIATION="Verts/ALE">
în scris. - Această rezoluție acordă directorului executiv al Autorității de Supraveghere a GNSS European descărcarea de gestiune pentru execuția bugetului Autorității aferent exercițiului financiar 2009.
<SPEAKER ID="303" NAME="Licia Ronzulli" LANGUAGE="IT">
Prin rezoluția de astăzi, Parlamentul acordă directorului executiv al Autorității de Supraveghere a GNSS European descărcarea de gestiune pentru execuția bugetului Autorității aferent exercițiului financiar 2009. Parlamentul subliniază deficiențele existente în cadrul procedurilor de selecție a personalului care adesea pun în pericol transparența acestor proceduri. De asemenea, Parlamentul constată că bugetul final publicat de Autoritate la 31 martie 2010 nu a reflectat bugetul final pentru 2009 aprobat de consiliul de administrație și nu a inclus veniturile. Prin urmare, Parlamentul invită Autoritatea să remedieze situația și să informeze autoritatea care acordă descărcarea de gestiune asupra modificărilor.
<SPEAKER ID="304" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestui document și a acordării descărcării de gestiune pentru execuția bugetului Întreprinderii comune Artemis aferent exercițiului financiar 2009. Potrivit informațiilor furnizate de Curtea de Conturi, conturile anuale ale Întreprinderii comune pentru exercițiul financiar 2009 sunt fiabile și operațiunile subiacente sunt legale și regulamentare. Întreprinderea comună se află în faza de demarare și nu și-a stabilit integral controalele interne și nici sistemul de raportare financiară până la sfârșitul anului 2009. Introducerea acestor sisteme trebuie să fie realizată cu succes de urgență. În 2009 ratele de utilizare a creditelor de angajament și a celor de plată ale Întreprinderii comune au fost de 81 % și, respectiv, de 20 %. Sunt de acord cu raportorul că Întreprinderea comună se află în continuare în faza de demarare și, prin urmare, înțeleg rata de utilizare relativ scăzută a creditelor de plată. De asemenea, consider că, având în vedere mărimea bugetului său și complexitatea sarcinilor sale, Întreprinderea comună ar trebui să aibă în vedere înființarea unui comitet de audit, care să se afle în subordinea directă a consiliului de conducere.
<SPEAKER ID="304" NAME="Lara Comi" LANGUAGE="IT">
Am votat în favoarea acordării descărcării de gestiune pentru exercițiul financiar 2009 Întreprinderii comune Artemis, deoarece aceasta și-a gestionat fondurile extrem de bine pentru o agenție care încă se află în perioada de lansare. Prin urmare, consider că pot fi aduse îmbunătățiri în viitor și că deficiențele raportate cu privire la conturi pentru acest exercițiu financiar pot fi corectate.
<SPEAKER ID="304" NAME="Diogo Feio" AFFILIATION="PPE">
în scris. - (PT) Întreprinderea comună Artemis va pune în aplicare o inițiativă tehnologică comună (ITC) în domeniul sistemelor integrate de tehnologie a informației. Acest parteneriat public-privat vizează, în principal, să sprijine cofinanțarea inițiativelor în domeniul cercetării la nivel european, precum și să îmbunătățească cooperarea dintre numeroșii operatori din acest sector. După cum subliniază, pe bună dreptate, raportorul, aceasta a fost creată pentru definirea și punerea în aplicare a unei "agende de cercetare” în vederea dezvoltării de tehnologii-cheie pentru sistemele informatice integrate din diferite sectoare de aplicare, în scopul consolidării competitivității și a viabilității europene și al facilitării apariției unor noi piețe și aplicații în societate. Compania este încă în faza de lansare, permițându-ne să avem așteptări mari în legătură viitoarele sale realizări și să sperăm că investiția va fi justificată.
<SPEAKER ID="304" NAME="Juozas Imbrasas" AFFILIATION="EFD">
în scris. - (LT) Am susținut acest document deoarece comisia competentă a decis să aprobe închiderea conturilor Întreprinderii comune Artemis pentru exercițiul financiar 2009. Curtea de Conturi a declarat că a obținut asigurări rezonabile cu privire la fiabilitatea conturilor anuale pentru exercițiul financiar 2009 și cu privire la legalitatea și regularitatea operațiunilor subiacente. Bugetul final pentru 2009 al Întreprinderii comune conținea credite de angajament în valoare de 46 000 000 de euro și credite de plată în valoare de 8 000 000 de euro, iar ratele de utilizare a creditelor de angajament și a celor de plată au fost de 81 % și, respectiv, de 20 %. Consider că Întreprinderea comună se află încă în stadiul de lansare și, prin urmare, înțeleg rata de utilizare relativ scăzută a creditelor de plată.
<SPEAKER ID="304" NAME="Giovanni La Via" LANGUAGE="IT">
Atât Curtea de Conturi, cât și Comisia pentru control bugetar au emis un aviz pozitiv cu privire la execuția bugetului Întreprinderii comune Artemis pentru exercițiul financiar 2009. Din aceste motive, Parlamentul a votat astăzi în favoarea acordării descărcării de gestiune pentru exercițiul financiar 2009. Controalele efectuate au arătat că conturile Întreprinderii comune erau fiabile și că operațiunile subiacente erau legale și regulamentare. Totuși, consider că ar fi util dacă Întreprinderea comună ar ține seama de solicitarea de a își îmbunătăți procedura de documentare a proceselor și activităților informatice, precum și identificarea riscurilor informatice, dar și de solicitarea de a elabora un plan pentru continuitatea activității și o politică de protecție a datelor.
<SPEAKER ID="305" NAME="David Martin" AFFILIATION="S&amp;D">
în scris. - Am votat în favoarea acordării descărcării de gestiune Întreprinderii comune Artemis, dar consider că, având în vedere mărimea bugetului său și complexitatea sarcinilor sale, Întreprinderea comună ar trebui să aibă în vedere înființarea unui comitet de audit, care să se afle în subordinea directă a Consiliului de conducere.
<SPEAKER ID="306" NAME="Raül Romeva i Rueda" AFFILIATION="Verts/ALE">
în scris. - Această rezoluție acordă directorului executiv al Întreprinderii comune Artemis descărcarea de gestiune pentru execuția bugetului Întreprinderii comune aferent exercițiului financiar 2009.
<SPEAKER ID="307" NAME="Licia Ronzulli" AFFILIATION="PPE">
în scris. - (IT) Prin rezoluția de astăzi, Parlamentul acordă directorului executiv al Întreprinderii comune Artemis descărcarea de gestiune pentru execuția bugetului Întreprinderii comune aferent exercițiului financiar 2009. Parlamentul subliniază faptul că Întreprinderea comună a fost înființată în decembrie 2007 pentru definirea și punerea în aplicare a unei "agende de cercetare” în vederea dezvoltării de tehnologii-cheie pentru sistemele informatice integrate din diferite sectoare de aplicare, în scopul consolidării competitivității și a viabilității europene și al facilitării apariției unor noi piețe și aplicații în societate.
<SPEAKER ID="308" NAME="Zigmantas Balčytis" AFFILIATION="S&amp;D">
în scris. - (LT) Am susținut acest raport și descărcarea de gestiune pentru execuția bugetului Întreprinderii comune Clean Sky aferent exercițiului financiar 2009. Potrivit informațiilor furnizate de Curtea de Conturi, conturile anuale ale Întreprinderii comune pentru exercițiul financiar 2009 sunt fiabile și operațiunile subiacente sunt legale și regulamentare. Întreprinderea comună se află în faza de demarare și nu și-a stabilit integral controalele interne și nici sistemul de raportare financiară până la sfârșitul anului 2009. Introducerea acestor sisteme trebuie să fie finalizată. Sunt de acord cu opinia raportorului potrivit căreia, având în vedere dimensiunile bugetului său și complexitatea sarcinilor sale, Întreprinderea comună ar trebui să ia în considerare înființarea unui comitet de audit, care să se afle în subordinea directă a Consiliului de administrație. De asemenea, consider că Întreprinderea comună ar trebui să elaboreze în continuare dispoziții privind calitatea de membru și cofinanțarea. Sper ca în viitor Întreprinderea comună Clean Sky să accelereze dezvoltarea, validarea și demonstrarea, în Uniunea Europeană, a tehnologiilor ecologice de transport aerian, în vederea punerii cât mai rapide în practică a acestor tehnologii.
<SPEAKER ID="308" NAME="Slavi Binev" AFFILIATION="NI">
în scris. - (BG) Am câteva comentarii de făcut cu privire la funcționarea Întreprinderii comune Clean Sky și, din acest motiv, nu sprijin descărcarea de gestiune pentru execuția bugetului său aferent exercițiului financiar 2009. În primul rând, de la înființarea în 2007 a Întreprinderii comune, nu s-a semnat niciun acord cu Belgia privind spațiul de birouri, privilegiile și imunitățile, precum și alte tipuri de sprijin. Cum poate o companie să funcționeze adecvat fără ca cele trei nevoi de bază să fie garantate? Nu este o surpriză faptul că activitățile de cercetare prefinanțate în 2008 nu au fost realizate integral în decursul exercițiului 2009 și că doar un procent de 65 % din prefinanțare a fost utilizat. Cu toate acestea, ceea ce mă preocupă cel mai mult este că Întreprinderea comună nu și-a stabilit integral controalele interne și nici sistemul de raportare financiară care pune în pericol transparența modului în care sunt cheltuiți banii care provin de la contribuabilii europeni.
<SPEAKER ID="308" NAME="Lara Comi" LANGUAGE="IT">
Am votat în favoarea acordării descărcării de gestiune pentru execuția bugetului Întreprinderii comune Clean Sky aferent exercițiului financiar 2009 deoarece, în ciuda numeroaselor nereguli din bugetul Întreprinderii, consider că putem fi siguri de viitoarele îmbunătățiri în performanțele sale de audit, deoarece aceasta se află încă în faza de lansare.
<SPEAKER ID="308" NAME="Diogo Feio" AFFILIATION="PPE">
în scris. - (PT) Crearea Întreprinderii comune Clean Sky se datorează nevoii de a promova dezvoltarea, validarea și demonstrarea, în Uniunea Europeană, a tehnologiilor ecologice de transport aerian, în vederea punerii cât mai rapide în practică a acestor tehnologii. La fel ca în cazul Întreprinderii comune Artemis, aceasta este încă în faza de lansare. Acest lucru nu înseamnă că nu există deja proceduri și practici care trebuie să fie corectate, în special în domeniile privind structura bugetară, după cum subliniază în mod just raportorul.
<SPEAKER ID="308" NAME="Juozas Imbrasas" AFFILIATION="EFD">
în scris. - (LT) Am susținut acest document deoarece comisia competentă a decis să aprobe închiderea conturilor Întreprinderii comune Clean Sky pentru exercițiul financiar 2009. Întreprinderea comună Clean Sky a fost înființată în decembrie 2007 cu obiectivul de a accelera dezvoltarea, validarea și demonstrarea, în Uniunea Europeană, a tehnologiilor ecologice de transport aerian, în vederea punerii cât mai rapide în practică a acestor tehnologii. Întreprinderea comună se află în faza de demarare și nu și-a stabilit integral controalele interne și nici sistemul de raportare financiară până la sfârșitul anului 2009. Bugetul final pentru 2009 al Întreprinderii comune conținea credite de angajament în valoare de 91 000 000 de euro și credite de plată în valoare de 60 000 000 de euro, iar ratele de utilizare a creditelor de angajament și a celor de plată au fost de 98 % și, respectiv, de sub 1 %. Consider că Întreprinderea comună se află încă în stadiul de lansare și, prin urmare, înțeleg rata de utilizare relativ scăzută a creditelor de plată.
<SPEAKER ID="308" NAME="Giovanni La Via" LANGUAGE="IT">
Atât Curtea de Conturi, cât și Comisia pentru control bugetar au emis avize pozitive cu privire la execuția bugetului Întreprinderii comune Clean Sky pentru exercițiul financiar 2009. Din aceste motive, Parlamentul a votat astăzi în favoarea acordării descărcării de gestiune pentru exercițiul financiar 2009. Controalele efectuate au arătat fiabilitatea bugetului Întreprinderii comune, precum și legalitatea și regularitatea operațiunilor subiacente. Totuși, consider că ar fi util dacă Întreprinderea comună ar ține seama de solicitarea de a finaliza punerea în practică a controalelor sale interne și a sistemului de raportare financiară, mai presus de toate având în vedere dimensiunea bugetului său și complexitatea sarcinilor sale.
<SPEAKER ID="309" NAME="Bogdan Kazimierz Marcinkiewicz" LANGUAGE="PL">
Dle președinte, am votat în favoarea acordării descărcării de gestiune pentru execuția bugetului Întreprinderii comune Clean Sky aferent exercițiului financiar 2009. Sunt conștient de faptul că Întreprinderea comună se află încă în faza de lansare. Din păcate, au existat numeroase întârzieri în cadrul proiectelor în această etapă, fiind utilizat un procent de doar 65 % din prefinanțare. În plus, nu s-au luat încă decizii cu privire la sediul din Belgia, ceea ce face mult mai dificilă funcționarea eficientă a Întreprinderii comune Clean Sky.
<SPEAKER ID="310" NAME="David Martin" AFFILIATION="S&amp;D">
în scris. - Am votat în favoarea acordării descărcării de gestiune Întreprinderii comune Clean Sky. Recunosc faptul că Întreprinderea comună este încă în faza de lansare. Cu toate acestea, mă preocupă faptul că activitățile de cercetare prefinanțate de Comisie în 2008 în numele Întreprinderii comune nu au fost realizate integral în decursul exercițiului 2009 și că, din cauza întârzierilor în cadrul proiectelor, au fost utilizate doar 8 700 000 de euro sau 65 % din prefinanțarea de 13 600 000 de euro. În special, mă preocupă faptul că adoptarea, structura și prezentarea bugetului Întreprinderii comune aprobat pentru exercițiul 2009 nu au fost în conformitate cu Regulamentul (CE) nr. 71/2008 de instituire a Întreprinderii comune Clean Sky și nici cu Normele financiare ale Întreprinderii comune. Prin urmare, îndemn Întreprinderea comună să remedieze rapid această deficiență gravă.
<SPEAKER ID="311" NAME="Raül Romeva i Rueda" AFFILIATION="Verts/ALE">
în scris. - Această rezoluție acordă directorului executiv al Întreprinderii comune Clean Sky descărcarea de gestiune pentru execuția bugetului Întreprinderii comune aferent exercițiului financiar 2009.
<SPEAKER ID="312" NAME="Licia Ronzulli" LANGUAGE="IT">
Prin rezoluția de astăzi, Parlamentul acordă directorului executiv al Întreprinderii comune Clean Sky descărcarea de gestiune pentru execuția bugetului Întreprinderii comune aferent exercițiului financiar 2009. Parlamentul consideră că, având în vedere dimensiunile bugetului său și complexitatea sarcinilor sale, Întreprinderea comună ar trebui să înființeze un comitet de audit, care să se afle în subordinea directă a Consiliului de administrație.
<SPEAKER ID="313" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestui document și a acordării descărcării de gestiune pentru execuția bugetului Întreprinderii comune pentru punerea în aplicare a inițiativei tehnologice comune privind medicamentele inovatoare aferent exercițiului financiar 2009. Potrivit informațiilor furnizate de Curtea de Conturi, conturile anuale ale Întreprinderii comune pentru exercițiul financiar 2009 sunt fiabile și operațiunile subiacente sunt legale și regulamentare. Întreprinderea comună se află în faza de demarare și nu și-a stabilit integral controalele interne și nici sistemul de raportare financiară până la sfârșitul anului 2009. Introducerea acestor sisteme trebuie să fie finalizată. Sunt de acord cu raportorul că Întreprinderea comună ar trebui să elaboreze în continuare dispoziții privind calitatea de membru și cofinanțarea și să finalizeze punerea în practică a controalelor sale interne și a sistemului de raportare financiară. Sper ca, în viitor, Întreprinderea comună pentru inițiativa privind medicamentele inovatoare să îmbunătățească în mod semnificativ eficiența și eficacitatea procesului de dezvoltare a produselor medicamentoase și să ajute sectorul farmaceutic să producă medicamente inovatoare mai eficace și mai sigure.
<SPEAKER ID="313" NAME="Slavi Binev" AFFILIATION="NI">
în scris. - (BG) În opinia mea, Întreprinderea comună pentru punerea în aplicare a inițiativei tehnologice comune privind medicamentele inovatoare trebuie să fie în întregime finanțată de către companiile farmaceutice sau de către alți membri care au cele mai mari interese în funcționarea acestei întreprinderi. Din acest motiv, nu sprijin acordarea descărcării de gestiune pentru execuția bugetului acestei întreprinderi aferent exercițiului financiar 2009.
<SPEAKER ID="313" NAME="Lara Comi" LANGUAGE="IT">
Am votat în favoarea acordării descărcării de gestiune pentru execuția bugetului Întreprinderii comune pentru punerea în aplicare a inițiativei tehnologice comune privind medicamentele inovatoare aferent exercițiului financiar 2009 deoarece, după cum arată raportul, Curtea de Conturi consideră fiabile conturile și operațiunile subiacente ale Întreprinderii. Totuși, consider că, deși într-o anumită măsură este justificat acest lucru, deoarece încă se află în faza de lansare, Întreprinderea ar trebui să finalizeze punerea în aplicare a sistemelor sale de control și să funcționeze într-un mod mai atent și transparent în anii următori.
<SPEAKER ID="313" NAME="Diogo Feio" AFFILIATION="PPE">
în scris. - (PT) Întreprinderea comună vizează procesul de dezvoltare a produselor medicamentoase mai eficiente și mai eficace, astfel încât sectorul farmaceutic să poată produce medicamente inovatoare mai eficace și mai sigure. Prin urmare, obiectivele Întreprinderii comune sunt de a contribui la realizarea celui de al șaptelea Program-cadru, la sprijinirea cercetării și dezvoltării în domeniul farmaceutic în statele membre, precum și în țările asociate celui de al șaptelea Program-cadru. Aceasta încurajează participarea întreprinderilor mici și mijlocii la activitățile sale și cooperarea între sectorul privat și universități. Aceasta se află încă în faza de lansare, așadar, nu putem prevedea în mod clar modalitatea de execuție a bugetului său în viitor. Cu toate acestea, Întreprinderea ar trebui să finalizeze sistemele sale de control intern și de raportare în special.
<SPEAKER ID="313" NAME="Juozas Imbrasas" AFFILIATION="EFD">
în scris. - (LT) Am susținut acest document deoarece comisia competentă a decis să aprobe închiderea conturilor Întreprinderii comune pentru punerea în aplicare a inițiativei tehnologice comune privind medicamentele inovatoare pentru exercițiul financiar 2009. Curtea de Conturi a declarat că a obținut asigurări rezonabile cu privire la fiabilitatea conturilor anuale pentru exercițiul financiar 2009 și cu privire la legalitatea și regularitatea operațiunilor subiacente. Întreprinderea comună pentru inițiativa privind medicamentele inovatoare a fost înființată în februarie 2007 pentru a îmbunătăți în mod semnificativ eficiența și eficacitatea procesului de dezvoltare a produselor medicamentoase, având ca scop, pe termen lung, să asigure producerea de către sectorul farmaceutic a unor medicamente inovatoare mai eficace și mai sigure. Întreprinderea comună se află în faza de demarare și nu și-a stabilit integral controalele interne și nici sistemul de raportare financiară până la sfârșitul anului 2009. Totodată, bugetul final pentru 2009 al Întreprinderii comune conținea credite de angajament în valoare de 82 000 000 de euro și credite de plată în valoare de 82 000 000 de euro și ratele de utilizare a creditelor de angajament și a celor de plată au fost de 97 % și, respectiv, de 1 %.
<SPEAKER ID="313" NAME="Giovanni La Via" LANGUAGE="IT">
Având în vedere declarația Curții de Conturi potrivit căreia aceasta a obținut asigurări rezonabile cu privire la fiabilitatea conturilor anuale pentru exercițiul financiar 2009 și cu privire la legalitatea și regularitatea operațiunilor subiacente, am votat în favoarea acordării descărcării de gestiune pentru execuția bugetului Întreprinderii comune pentru punerea în aplicare a inițiativei tehnologice comune privind medicamentele inovatoare, aferent exercițiului financiar 2009. După cum știm, fiecare dezbatere privind descărcarea de gestiune are propriul său context specific, iar contextul dezbaterii de astăzi este criza economică și financiară care a cauzat probleme financiare și bugetare pentru o serie de state membre. Prin urmare, în vederea unor controale mai eficiente, de asemenea, împărtășesc solicitarea adresată Întreprinderii comune de a include în Normele sale financiare o trimitere specifică la competențele Serviciului de Audit Intern al Comisiei, în calitatea acestuia de auditor intern al Întreprinderii comune.
<SPEAKER ID="314" NAME="David Martin" AFFILIATION="S&amp;D">
în scris. - Am votat în favoarea acordării descărcării de gestiune pentru execuția bugetului Întreprinderii comune pentru punerea în aplicare a inițiativei tehnologice comune privind medicamentele inovatoare pentru exercițiul financiar 2009. Îndemn Întreprinderea comună să finalizeze de urgență punerea în practică a controalelor sale interne și a sistemului de raportare financiară.
<SPEAKER ID="315" NAME="Raül Romeva i Rueda" AFFILIATION="Verts/ALE">
în scris. - Această rezoluție acordă directorului executiv al Întreprinderii comune pentru punerea în aplicare a inițiativei tehnologice comune privind medicamentele inovatoare descărcarea de gestiune pentru execuția bugetului Întreprinderii comune aferent exercițiului financiar 2009.
<SPEAKER ID="316" NAME="Licia Ronzulli" AFFILIATION="PPE">
în scris. - (IT) Prin rezoluția de astăzi, Parlamentul acordă directorului executiv al Întreprinderii comune pentru punerea în aplicare a inițiativei tehnologice comune privind medicamentele inovatoare descărcarea de gestiune pentru execuția bugetului Întreprinderii comune aferent exercițiului financiar 2009. Parlamentul invită Întreprinderea comună să includă în Normele sale financiare o trimitere specifică la competențele Serviciului de Audit Intern al Comisiei, în calitatea acestuia de auditor intern al Întreprinderii comune, pe baza dispozițiilor stabilite în Regulamentul financiar cadru pentru organismele comunitare.
<SPEAKER ID="317" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestui raport și a descărcării de gestiune pentru execuția bugetului Întreprinderii comune SESAR. Conform informațiilor furnizate de Curtea de Conturi, conturile anuale ale SESAR pentru exercițiul financiar 2009 sunt fiabile, iar tranzacțiile subiacente sunt legale și regulamentare. Întreprinderea comună se află în faza de demarare și nu a instituit încă pe deplin sistemele sale de control intern și raportare financiară până la sfârșitul anului 2009. Introducerea acestor sisteme trebuie finalizată. Sunt de acord cu raportorul că Întreprinderea comună trebuie să înceapă introducerea unui sistem integrat de gestionare care să permită alocarea costurilor unor pachete de lucru specifice și identificarea surselor de finanțare a cheltuielilor operaționale. În plus, este importantă stabilirea condițiilor de transfer al fondurilor necheltuite în anul următor.
<SPEAKER ID="317" NAME="Slavi Binev" AFFILIATION="NI">
în scris. - (BG) Întreprinderea comună pentru realizarea sistemului european de nouă generație pentru gestionarea traficului aerian (SESAR) reprezintă o inițiativă importantă. Totuși, într-o perioadă de criză financiară și dificultăți în multe state membre, consider inadecvată cheltuirea a milioane de euro în acest mod.
<SPEAKER ID="317" NAME="Lara Comi" LANGUAGE="IT">
Am votat în favoarea acordării descărcării de gestiune pentru execuția bugetului Întreprinderii comune SESAR aferent exercițiului financiar 2009, întrucât întreprinderea înființată de curând a convins Curtea de Conturi cu privire la fiabilitatea sa. Eforturile întreprinse de această instituție pentru finalizarea introducerii sistemelor de control intern sunt deja bine-cunoscute, consider însă necesară aplicarea de măsuri suplimentare în acest domeniu în vederea garantării transparenței și a fiabilității conturilor.
<SPEAKER ID="317" NAME="Diogo Feio" AFFILIATION="PPE">
în scris. - (PT) Obiectivul acestei Întreprinderi comune este de a moderniza sistemul european de gestionare a traficului aerian, reunind eforturile Uniunii pentru cercetare și dezvoltare în cadrul programului SESAR (Single European Sky Air Traffic Management Research - Programul de cercetare privind gestionarea traficului aerian în contextul cerului unic european).
<P>
Siguranța cetățenilor europeni, care utilizează tot mai mult serviciile companiilor aeriene, precum și a angajaților din acest domeniu, necesită un anumit nivel de performanță în căutarea celor mai bune soluții pentru gestionarea acestui tip de trafic, precum și monitorizarea și compararea metodologiilor aplicate deja în diverse state membre, în vederea adoptării celor mai bune practici și a unor soluții inovatoare, economice și sigure.
<P>
La fel ca în cazul altor companii aflate la început, SESAR nu și-a organizat încă pe deplin sistemele sale de control intern sau de informare financiară. Va trebui să facă acest lucru cât mai curând posibil.
<SPEAKER ID="317" NAME="Juozas Imbrasas" LANGUAGE="LT">
Susțin acest document deoarece Comisia responsabilă a decis să aprobe închiderea conturilor Întreprinderii comune SESAR pentru exercițiul financiar 2009. Curtea de Conturi a declarat că a primit asigurări rezonabile conform cărora conturile anuale aferente exercițiului financiar 2009 sunt fiabile, iar tranzacțiile subiacente sunt legale și regulamentare. Bugetul final pentru 2009 al Întreprinderii comune conținea credite de angajament în valoare de 325 000 000 de euro și credite de plată în valoare de 157 000 000 de euro, iar ratele de utilizare a creditelor de angajament și a celor de plată au fost de 97,1 % și, respectiv, de 43,2 %. Curtea de Conturi a constatat că, în 2009, s-au luat măsuri importante pentru instituirea unor sisteme de control, dar își exprimă îngrijorarea că nu a fost introdus până la sfârșitul anului un instrument integrat de gestionare a informațiilor financiare, bugetare și operaționale. Cu toate acestea, răspunsul Întreprinderii comune afirma că sistemele financiare au fost pregătite și introduse în mai 2010. Cazurile în care controalele interne nu funcționează în mod corect trebuie eliminate.
<SPEAKER ID="317" NAME="Giovanni La Via" LANGUAGE="IT">
În ciuda câtorva lacune și nereguli descoperite de Curtea de Conturi pe parcursul analizei și a evaluării bugetului Întreprinderii comune SESAR, am votat în favoarea acordării descărcării de gestiune pentru exercițiul financiar 2009. Consider, totuși, că pentru a evita aceleași greșeli în procedurile viitoare, SESAR ar trebui să finalizeze și să introducă sisteme de control intern și un sistem de informare financiară care ar permite cea mai fiabilă și precisă evaluare a tranzacțiilor bugetare pentru fiecare exercițiu financiar.
<SPEAKER ID="318" NAME="David Martin" AFFILIATION="S&amp;D">
în scris. - Am votat în favoarea descărcării de gestiune pentru execuția bugetului Întreprinderii comune SESAR aferent exercițiului financiar 2009. Cu toate acestea, îmi exprim preocuparea că, până în decembrie 2009, nu a fost introdus un sistem integrat de gestionare care să permită alocarea costurilor unor pachete de lucru specifice și identificarea surselor de finanțare a cheltuielilor operaționale.
<SPEAKER ID="319" NAME="Raül Romeva i Rueda" AFFILIATION="Verts/ALE">
în scris. - Acest raport acordă directorului executiv al Întreprinderii comune SESAR descărcarea de gestiune pentru execuția bugetului Întreprinderii comune aferent exercițiului financiar 2009.
<SPEAKER ID="320" NAME="Licia Ronzulli" LANGUAGE="IT">
Prin rezoluția de astăzi, Parlamentul acordă directorului executiv al Întreprinderii comune SESAR descărcarea de gestiune pentru execuția bugetului Întreprinderii comune aferent exercițiului financiar 2009. Parlamentul salută faptul că Curtea de Conturi a constatat fiabilitatea conturilor Întreprinderii comune pentru exercițiul financiar 2009 și legalitatea și regularitatea operațiunilor subiacente, sub toate aspectele esențiale.
<SPEAKER ID="322" NAME="Sebastian Valentin Bodu" AFFILIATION="PPE">
în scris. - Responsabilitatea asupra declarațiilor publice acordate de membri ai Parlamentului European revine, în primul rând, autorilor acestora. Intervenția Parlamentului în a analiza contextul, oportunitatea sau dacă autorul afirmației publice a fost îndreptățit sau nu să o facă reprezintă cazuri excepționale, dar în aceeași măsură obligatorii atunci când autorul declarației este tras la răspundere pentru conținutul ideii exprimate. Un astfel de caz excepțional, dar pe care Parlamentul European avea datoria de a-l analiza, este cel al eurodeputatului Luigi de Magistris, chemat în judecată de instanțele din țara sa în legătură cu un interviu acordat într-un ziar italian, în calitate de membru al unui partid politic cu reprezentare în structurile europene. Dincolo de formularea declarației sau de implicațiile acesteia în plan politic intern, dreptul unui membru al Parlamentului European de a se exprima trebuie recunoscut ca fiind o libertate a acestuia și apărat în consecință.
<P>
La fel ca Luigi de Magistris, oricare alt membru al Parlamentului European beneficiază de imunitate în fața cercetărilor sau reținerilor provocate de exprimarea opiniilor sau voturilor. În acest sens, orice încercare de a împiedica deputații din Parlamentul European să își exprime opiniile cu privire la chestiuni ce țin de interesul public nu poate fi aprobată într-o societate democratică.
<SPEAKER ID="322" NAME="José Manuel Fernandes" AFFILIATION="PPE">
în scris. - (PT) Acest raport vizează cererea de apărare a imunității și a privilegiilor colegului nostru deputat, dl De Magistris, în temeiul articolelor 8 și 9 din Protocolul privind privilegiile și imunitățile Uniunii Europene, precum și a articolului 68 din Constituția Republicii Italiene, modificat prin legea constituțională nr. 3 din 29 octombrie 1993, acesta fiind acționat în instanță la Tribunalul Benevento de către un deputat din acest Parlament, dl Mastella, ca urmare a unui interviu acordat unui ziar italian. Având în vedere practicile consacrate ale Parlamentului și faptul că o acțiune în justiție are un caracter civil sau administrativ, precum și luând act de avizul Comisiei pentru afaceri juridice, votez în favoarea ridicării imunității parlamentare a colegului nostru deputat, dl De Magistris.
<SPEAKER ID="322" NAME="Juozas Imbrasas" AFFILIATION="EFD">
în scris. - (LT) Am aprobat acest raport întrucât Comisia pentru afaceri juridice consideră că atunci când a acordat interviul în cauză, Luigi de Magistris acționa în exercițiul funcției sale de deputat în Parlamentul European și desfășura activități politice, exprimându-și opiniile într-o chestiune de interes public pentru alegătorii săi. Încercările de a împiedica deputații în Parlamentul European să-și exprime opiniile cu privire la chestiuni care țin de interese și de preocupări publice legitime și să-și critice adversarii politici, prin intentarea unor acțiuni în justiție, este inacceptabilă într-o societate democratică și încalcă articolul 8 din Protocol, a cărui intenție este protecția libertății de exprimare a deputaților în exercitarea funcțiilor lor în interesul Parlamentului ca instituție a Uniunii Europene. În temeiul considerațiilor de mai sus și în conformitate cu articolul 6 alineatul (3) din Regulamentul de procedură, după analizarea argumentelor pro și contra ridicării imunității deputatului, Comisia pentru afaceri juridice recomandă Parlamentului European să apere imunitatea parlamentară a dlui Luigi De Magistris.
<SPEAKER ID="323" NAME="David Martin" AFFILIATION="S&amp;D">
în scris. - Am votat pentru acest raport întrucât comisia responsabilă consideră că, atunci când a acordat interviul în cauză, Luigi de Magistris acționa în exercițiul funcției sale de deputat în Parlamentul European și desfășura activități politice, exprimându-și opiniile într-o chestiune de interes public pentru alegătorii săi. Încercările de a împiedica deputații în Parlamentul European să-și exprime opiniile cu privire la chestiuni care țin de interese și de preocupări publice legitime și să-și critice adversarii politici, prin intentarea unor acțiuni în justiție, este inacceptabilă într-o societate democratică și încalcă articolul 8 din Protocol, a cărui intenție este protecția libertății de exprimare a deputaților în exercitarea funcțiilor lor în interesul Parlamentului ca instituție a Uniunii Europene.
<SPEAKER ID="323" NAME="Alexander Mirsky" AFFILIATION="S&amp;D">
în scris. - Dl de Magistris a fost chemat în judecată fiind acuzat de defăimare. În acest sens, deputatul a solicitat Parlamentului European apărarea imunității și a privilegiilor sale parlamentare. În conformitate cu acest raport, Comisia pentru afaceri juridice recomandă Parlamentului European apărarea imunității dlui de Magistris. Am votat "pentru”.
<SPEAKER ID="323" NAME="Maria do Céu Patrão Neves" LANGUAGE="PT">
Parlamentul a primit o cerere de ridicare a imunității parlamentare a colegului nostru deputat, dl De Magistris, care a fost acționat în instanță la Tribunalul Benevento în numele dlui Mastella, deputat în Parlamentul European, în legătură cu un interviu al dlui De Magistris acordat unui ziar italian la 31 octombrie 2009.
<P>
Comisia pentru afaceri juridice a făcut o declarație cu privire la această chestiune, adoptând un raport prin care s-a decis neridicarea imunității parlamentare. De fapt, s-a considerat că dl De Magistris își îndeplinea atribuțiile de deputat în Parlamentul European când a făcut acele comentarii. Conform raportului, acesta acționa în exercițiul funcției sale de deputat în Parlamentul European și desfășura activități politice, exprimându-și opiniile într-o chestiune de interes public pentru alegătorii săi.
<P>
Am votat pentru, deoarece susțin libertatea de exprimare a deputaților în exercitarea funcțiilor lor în interesul Parlamentului ca instituție a Uniunii Europene. Totuși, aș adăuga faptul că, în opinia mea, persoanele cu responsabilități politice în general, inclusiv deputații, ar trebui să spună întotdeauna adevărul și să folosească un limbaj respectuos față de interlocutori, lucru care nu se întâmplă întotdeauna.
<SPEAKER ID="324" NAME="Raül Romeva i Rueda" AFFILIATION="Verts/ALE">
în scris. - Prin aceasta apăr imunitatea dlui de Magistris, întrucât atunci când a acordat interviul în cauză, acesta acționa în exercițiul funcției sale de deputat în Parlamentul European și desfășura activități politice, exprimându-și opiniile într-o chestiune de interes public pentru alegătorii săi.
<SPEAKER ID="321" NAME="Slavi Binev" AFFILIATION="NI">
în scris. - (BG) Apăr privilegiile și imunitatea lui Bruno Gollnisch și consider că persecuția la care este supus este de natură pur politică. Imunitatea sa trebuie apărată pentru ca acesta să-și poată îndeplini în continuare atribuțiile de deputat cu drepturi depline în Parlamentul European. În astfel de cazuri, votul pentru apărarea imunității unui deputat în Parlamentul European are loc în timpul unei perioade de sesiune (în mod normal când acesta aparține unui grup politic mare), ceea ce mă face să cred că uneori în Parlamentul European se aplică standarde duble, fapt care distruge încrederea în întreaga instituție.
<SPEAKER ID="326" NAME="Anne Delvaux" LANGUAGE="FR">
Știți cât de dedicată sunt valorilor democratice...Bruno Gollnisch, deputat în Parlamentul European și liderul intelectual al Frontului Național, a cerut apărarea imunității sale parlamentare în legătură cu măsurile luate de autoritățile franceze în cadrul unei anchete penale care-l vizează pe acesta în calitate de președinte al Frontului Național în cadrul Consiliului Regional Rhône-Alpes cu privire la o plângere cu constituire de parte civilă inițiată de Liga Internațională împotriva Rasismului și Antisemitismului în ianuarie 2009 pentru incitare la ură rasială.
<P>
Articolul 8 din capitolul privind dreptul și procedura aplicabile în cazul imunității deputaților în Parlamentul European prevede că aceștia din urmă nu pot fi cercetați, reținuți sau urmăriți în justiție datorită opiniilor sau voturilor exprimate în exercițiul funcțiilor lor. Articolul 26 alineatul (2) din Constituția Republicii Franceze prevede același lucru.
<P>
Într-o perioadă în care Frontul Național este în avânt în sondajele din Franța și în care ar putea exista îndoieli cu privire la direcția partidului pentru a se încadra în curentul general (atât din punctul de vedere al mass-media, cât și politic), sunt mulțumită că Parlamentul European nu va apăra imunitatea dlui Gollnisch și a solicitat ridicarea acesteia pentru ca instanțele să-și facă datoria.
<SPEAKER ID="326" NAME="José Manuel Fernandes" LANGUAGE="PT">
Acest raport vizează cererea de apărare a privilegiilor și imunității colegului nostru deputat, dl Gollnisch. Cererea a fost făcută în momentul în care poliția franceză a încercat să-l aresteze pentru a-l aduce în fața autorităților judiciare franceze în legătură cu o cauză privind exprimarea opiniilor politice. Cauza vizează acuzația de incitare la ură rasială făcută de Liga Internațională împotriva Rasismului și Antisemitismului (LICRA) ca urmare a publicării unui comunicat de presă pe site-ul Frontului Național din cadrul Consiliului Regional Rhône-Alpes, al cărui președinte era dl Gollnisch. Având în vedere practicile consacrate ale Parlamentului și avizul Comisiei pentru afaceri juridice, îmi exprim acordul față de poziția raportorului și votez în favoarea ridicării imunității parlamentare a colegului nostru deputat, dl Gollnisch.
<SPEAKER ID="326" NAME="Juozas Imbrasas" AFFILIATION="EFD">
în scris. - (LT) Am aprobat acest raport întrucât articolul 8 din Protocolul privind privilegiile și imunitățile Uniunii Europene nu a fost invocat de Bruno Gollnisch în cererea sa de apărare a imunității și nu este aplicabil în cazul în speță. Pentru a decide dacă să apere sau nu imunitatea parlamentară, Parlamentul aplică propriile principii constante. Comisia responsabilă nu a identificat nicio dovadă de suspiciune suficient de serioasă și concretă cu privire la faptul că acest caz a fost adus la lumină în intenția de a prejudicia activitatea politică a deputatului în cauză.
<P>
În al doilea rând, acest caz nu se referă la activitățile politice ale lui Bruno Gollnisch, în calitate de deputat în Parlamentul European. Acesta se referă, în schimb, la activitățile pur regionale și locale desfășurate de Bruno Gollnisch, în calitate de consilier regional pentru Rhône-Alpes, mandat care este diferit de cel de deputat în Parlamentul European. În al treilea rând, Bruno Gollnisch a oferit, în cadrul Consiliului Regional Rhône-Alpes, explicații privind publicarea de către grupul său politic a comunicatului de presă incriminat, afirmând că acesta a fost redactat de echipa Frontului Național din acea regiune, inclusiv de șeful său responsabil cu comunicarea. Aplicarea imunității parlamentare în acest caz reprezentă o prelungire nejustificată a acestor dispoziții, al căror scop este de a evita orice interferență în funcționarea și independența Parlamentului. În fine, nu este de competența Parlamentului, ci a autorităților judiciare competente să decidă, respectând toate garanțiile democratice, în ce măsură a fost încălcată legislația franceză privind incitarea la ură rasială și care ar putea fi consecințele judiciare. Având în vedere toate aceste argumente, Comisia pentru afaceri juridice recomandă Parlamentului European să îi ridice imunitatea parlamentară dlui Bruno Gollnisch.
<SPEAKER ID="327" NAME="David Martin" AFFILIATION="S&amp;D">
în scris. - După analizarea argumentelor pro și contra apărării imunității parlamentare a deputatului, sunt de acord cu recomandarea Comisiei pentru afaceri juridice potrivit căreia Parlamentul European nu ar trebui să apere imunitatea parlamentară a lui Bruno Gollnisch.
<SPEAKER ID="328" NAME="Jean-Luc Mélenchon" LANGUAGE="FR">
Stigmatizarea și incitarea la ură pe motivul apartenenței religioase sunt considerate infracțiuni în Franța, iar această situație este echivalentă cu flagrante delicto. Dl Gollnisch a susținut în mod public un comunicat de presă revoltător. În acest comunicat de presă, musulmanii sunt numiți tâlhari. Acesta vorbește despre "invazia și distrugerea valorilor noastre culturale de către Islam”. Dl Gollnisch va fi în măsură să-și prezinte apărarea. Ridicarea imunității sale permite acest lucru. Prin urmare, votez împotriva cererii sale de apărare a imunității parlamentare.
<SPEAKER ID="323" NAME="Maria do Céu Patrão Neves" LANGUAGE="PT">
Dl Gollnisch a solicitat Parlamentului European apărarea imunității sale parlamentare în legătură cu măsurile pe care acesta le consideră restrictive de libertate, luate de autoritățile franceze în cadrul unei anchete penale cu privire la o plângere cu constituire de parte civilă (plainte avec constitution de partie civile) inițiată de Liga Internațională împotriva Rasismului și Antisemitismului la 26 ianuarie 2009 împotriva unei persoane anonime pentru incitare la ură rasială. Concluzia a fost că acest caz nu se încadrează în domeniul activităților politice de deputat în Parlamentul European ale dlui Bruno Gollnisch, referindu-se, în schimb, doar la activitățile regionale și locale desfășurate în calitate de consilier regional pentru Rhône-Alpes, mandat pentru care Bruno Gollnisch a fost ales prin vot universal direct și care este diferit de cel de deputat în Parlamentul European. Ancheta desfășurată nu a identificat existența unui fumus persecutionis: cu alte cuvinte, intenția de a prejudicia activitatea politică a deputatului. Am votat în favoarea acestui raport care se opune apărării privilegiilor și imunității dlui Gollnisch, lăsând autorităților judiciare competente sarcina de a decide, respectând toate garanțiile democratice, în ce măsură a fost încălcată legislația franceză privind incitarea la ură rasială și care ar putea fi consecințele judiciare.
<SPEAKER ID="329" NAME="Raül Romeva i Rueda" AFFILIATION="Verts/ALE">
în scris. - Cazul de față nu se încadrează în domeniul activităților politice de deputat în Parlamentul European ale dlui Gollnisch, ci se referă, în schimb, doar la activitățile regionale și locale desfășurate în calitate de consilier regional pentru Rhône-Alpes. Prin urmare, am decis să nu apărăm imunitatea acestuia.
<SPEAKER ID="330" NAME="Slavi Binev" AFFILIATION="NI">
în scris. - (BG) Apăr privilegiile și imunitatea lui Bruno Gollnisch și consider că persecuția la care este supus este de natură pur politică. Imunitatea sa trebuie apărată pentru ca acesta să-și poată îndeplini în continuare atribuțiile de deputat cu drepturi depline în Parlamentul European. Din acest motiv, am votat împotriva ridicării imunității sale.
<SPEAKER ID="331" NAME="Andrew Henry William Brons" AFFILIATION="NI">
în scris. - Am votat împotriva ridicării imunității parlamentare a dlui Bruno Gollnisch, deoarece: 1. Cred în libertatea de exprimare, iar cuvintele incriminate nu reprezentau o instigare la violență, nefiind abuzive sau injurioase. Comentariile făceau referire la intoleranța regimului islamic față de persoanele considerate eretice. 2. Nicio dezbatere nu a fost permisă înainte de supunerea la vot a acestor decizii importante (în legătură cu drepturile fundamentale ale unui deputat în Parlamentul European). 3. Propunerea de ridicare a imunității dlui Bruno Gollnisch (și eventuala decizie de ridicare a acesteia) este contradictorie cu propunerea de păstrare a imunității deputatului german în Parlamentul European, Elmar Brok, în cazul urmăririi pentru o (presupusă) infracțiune de evaziune fiscală. Este clar că acuzația din partea unei organizații private este una ofensatoare, menită să-l priveze pe dl Gollnisch de funcția pentru care a fost ales, afectându-i buna reputație.
<SPEAKER ID="332" NAME="Philip Claeys" AFFILIATION="NI">
în scris. - (NL) Simplul fapt că unui coleg deputat care riscă să-și piardă imunitatea parlamentară nu i s-a acordat ocazia de a se apăra în plen reprezintă un motiv suficient de întemeiat pentru a vota împotriva raportului care solicită ridicarea acestei imunități. Mai mult, este revoltător și inadmisibil ca deputații în Parlament să-și piardă imunitatea și să fie acționați în instanță pentru exprimarea propriilor opinii. Dacă Parlamentul European dorește să fie tratat cu seriozitate de alegători în viitor, atunci acesta trebuie ca, fără echivoc și compromisuri, să apere dreptul la libera exprimare al propriilor deputați și al tuturor cetățenilor europeni.
<SPEAKER ID="332" NAME="José Manuel Fernandes" LANGUAGE="PT">
Acest raport vizează cererea de ridicare a privilegiilor și imunității colegului nostru deputat, dl Gollnisch, înaintată Parlamentului European de procurorul Curții de Apel din Lyon în legătură cu ancheta desfășurată ca urmare a plângerii cu constituire de parte civilă, introdusă la 26 ianuarie 2009, de Liga Internațională împotriva Rasismului și Antisemitismului (LICRA) cu privire la publicarea unui comunicat de presă pe site-ul Frontului Național din cadrul Consiliului Regional Rhône-Alpes, al cărui președinte era dl Gollnisch. Având în vedere practicile consacrate ale Parlamentului, întrucât aplicarea imunității parlamentare în acest caz este nejustificată și având în vedere avizul Comisiei pentru afaceri juridice, sunt de acord cu poziția raportorului și votez în favoarea ridicării imunității parlamentare a colegului nostru deputat, dl Gollnisch.
<SPEAKER ID="333" NAME="Nick Griffin" AFFILIATION="NI">
în scris. - Am votat împotriva ridicării imunității parlamentare a dlui Bruno Gollnisch, deoarece: 1. Libertatea de exprimare reprezintă o valoare fundamentală a societății noastre și piatra de temelie a democrației. Aceasta nu ar trebui restricționată de adversarii politici. Observațiile atribuite dlui Gollnisch nu reprezentau instigări la violență, nefiind abuzive sau injurioase. Acestea făceau referire la intoleranța regimului islamist față de eretici. 2. Nu s-a permis nicio dezbatere înaintea votului în acest caz, fapt care afectează drepturile fundamentale ale unui deputat în Parlamentul European. 3. Propunerea de ridicare a imunității dlui Bruno Gollnisch (și decizia motivată politic de ridicare a acesteia) vin în contradicție cu propunerea de păstrare a imunității deputatului german în Parlamentul European, Elmar Brok, în cazul urmăririi pentru o (presupusă) infracțiune de evaziune fiscală.
<P>
Este clar că acuzația din partea unei organizații private este una ofensatoare, menită să-l priveze pe dl Gollnisch de funcția pentru care a fost ales, afectându-i buna reputație. La fel de clar este și că, în contextul atmosferei tot mai intolerante de corectitudine politică care învăluie Parlamentul, unii deputați sunt mai egali decât alții.
<SPEAKER ID="326" NAME="Juozas Imbrasas" LANGUAGE="LT">
Am aprobat acest document deoarece, întâi de toate, Comisia responsabilă nu a identificat nicio dovadă de suspiciune suficient de serioasă și concretă cu privire la faptul că acest caz a fost adus la lumină în intenția de prejudicia activitatea politică a deputatului în cauză.
<P>
În al doilea rând, acest caz nu se referă la activitățile politice ale lui Bruno Gollnisch, în calitate de deputat în Parlamentul European. Acesta se referă, în schimb, la activitățile pur regionale și locale desfășurate de Bruno Gollnisch, în calitate de consilier regional pentru Rhône-Alpes, mandat care este diferit de cel de deputat în Parlamentul European.
<P>
În al treilea rând, Bruno Gollnisch a oferit, în cadrul Consiliului Regional Rhône-Alpes, explicații privind publicarea de către grupul său politic a comunicatului de presă incriminat. Aplicarea imunității parlamentare în acest caz reprezentă o prelungire nejustificată a acestor dispoziții, al căror scop este de a evita orice interferență în funcționarea și independența Parlamentului.
<P>
În fine, nu este de competența Parlamentului, ci a autorităților judiciare competente să decidă, respectând toate garanțiile democratice, în ce măsură a fost încălcată legislația franceză privind incitarea la ură rasială și care ar putea fi consecințele judiciare. Se menționează că prin adoptarea deciziei de ridicare a imunității deputatului, Parlamentul European permite autorității naționale competente să tragă la răspundere persoana (cu condiția să nu existe nicio interferență cu funcționarea și independența instituției) și în niciun caz această decizie nu confirmă culpa deputatului sau nu exprimă o opinie potrivit căreia anumite acțiuni sau opinii justifică anchetarea acestuia. Având în vedere toate aceste argumente, Comisia pentru afaceri juridice recomandă Parlamentului European să îi ridice imunitatea parlamentară dlui Bruno Gollnisch.
<SPEAKER ID="326" NAME="Jean-Marie Le Pen" LANGUAGE="FR">
Lunga mea experiență ca parlamentar atât în Adunarea Națională a Franței, cât și în Parlamentul European (27 de ani) îmi permite să afirm că atitudinea acestuia din urmă în ceea ce privește ridicarea imunității parlamentare a dlui Gollnisch a fost deosebit de revoltătoare. Deputatului în Parlamentul European nu i s-a permis să ia cuvântul pentru a se apăra în fața colegilor deputați, care de altfel nu s-au deranjat să studieze faptele speței. Dacă ar fi făcut acest lucru, ar fi aflat că dl Gollnisch a fost doar indirect răspunzător în această situație care avea legătură cu libertatea de exprimare a opiniilor politice. A da lecții despre democrație și respectarea drepturilor omului este un lucru; însă respectarea acestora în cadrul propriei instituții este cu totul altceva.
<SPEAKER ID="326" NAME="Marine Le Pen" LANGUAGE="FR">
Aplicarea unei proceduri juridice pentru a împiedica deputații în Parlament să-și exprime punctul de vedere referitor la probleme și preocupări de interes public legitim și să critice adversarii politici reprezintă un fapt inacceptabil într-o societate democratică și constituie o încălcare a articolului 8 din Protocolul privind privilegiile și imunitățile Uniunii Europene care vizează protejarea libertății de exprimare a deputaților săi. Susțin pe deplin acest concept. Totuși, în ceea ce-l privește pe dl Rapkay, acesta se aplică doar în cazul dlui De Magistris, anchetat pentru calomnie, nu și în cel al lui Bruno Gollnisch, care este anchetat pentru exprimarea opiniilor politice. Acesta este un caz de standarde duble. De ce este mai important pentru interesul public și mai democratic să știm ce crede dl De Magistris despre un coleg deputat decât ce crede Frontul Național despre revoltele din orașul Romans sau pericolele imigrării în masă? Tocmai din cauza faptului că adversarilor lui Bruno Gollnisch nu le-a plăcut comunicatul de presă în cauză, chiar dacă prezintă interes public mai mare, acesta își pierde imunitatea. Libertatea de exprimare a reprezentanților aleși în Parlament nu ar trebui să fie o condiție modificabilă și nu ar trebui să depindă de calitățile unei persoane. Este nedemn să adoptați acest raport.
<SPEAKER ID="334" NAME="David Martin" AFFILIATION="S&amp;D">
în scris. - Sprijin ridicarea imunității dlui Bruno Gollnisch în vederea aducerii acestuia în fața justiției pentru infracțiunea de instigare la ură rasială.
<SPEAKER ID="335" NAME="Jean-Luc Mélenchon" LANGUAGE="FR">
Stigmatizarea și instigarea la ură pe motivul apartenenței religioase sunt considerate infracțiuni în Franța, iar această situație este echivalentă cu flagrante delicto. Dl Gollnisch a susținut în mod public un comunicat de presă revoltător. În acest comunicat de presă, musulmanii sunt numiți tâlhari. Acesta vorbește despre "invazia și distrugerea valorilor noastre culturale de către Islam”. Dl Gollnisch va fi în măsură să-și prezinte apărarea. Ridicarea imunității sale permite acest lucru. Prin urmare, votez împotriva cererii sale de apărare a imunității parlamentare.
<SPEAKER ID="335" NAME="Andreas Mölzer" LANGUAGE="DE">
Am votat împotriva ridicării imunității a dlui Bruno Gollnisch, deoarece expunerea de motive oferită de Comisia pentru afaceri juridice, care a recomandat plenului ridicarea imunității, a fost total arbitrară. Dacă dl Gollnisch este condamnat pentru un comunicat de presă întocmit de biroul politic al Frontului Național, atunci această activitate ar trebui considerată ca intrând în domeniul mandatului său UE. Argumentul potrivit căruia acest fapt a avut loc în cadrul activităților sale de consilier regional nu este peremptoriu, deoarece mandatul UE nu poate fi considerat o activitate cu fracțiune de normă sau un lucru similar. Dacă dl Gollnisch ar fi făcut aceeași declarație într-o perioadă de sesiune a Parlamentului European sau într-una dintre comisiile sale, argumentul ar fi fost același? Mai mult, conținutul comunicatului de presă invocat pentru extrădare este 100% acoperit de libertatea de exprimare. Dacă declarațiile politice nepopulare sunt în prezent invocate pentru extrădare, atunci acest lucru arată încă o dată concepția Parlamentului European despre democrația adevărată.
<SPEAKER ID="335" NAME="Maria do Céu Patrão Neves" LANGUAGE="PT">
Acest raport vizează ridicarea imunității parlamentare a colegului nostru deputat, dl Gollnisch, la solicitarea procurorului francez, pentru a permite investigarea unei plângeri referitoare la presupusa incitare la ură rasială și, dacă este cazul, pentru ca dl Gollnisch să poată fi adus în fața Tribunalului de Primă Instanță, a Curții de Apel și Curții de Casație din Franța. Ridicarea imunității dlui Gollnisch este legată de o presupusă infracțiune de incitare la ură rasială, în urma unui comunicat de presă din 3 octombrie 2008 al Frontului Național din regiunea Rhône-Alpes, al cărui președinte era dl Gollnisch, astfel, aceste activități regionale și locale erau desfășurate în calitate de consilier regional pentru Rhône-Alpes, mandat pentru care dl Gollnisch a fost ales prin vot universal direct și care este diferit de cel de deputat în Parlamentul European. În cadrul anchetei desfășurate nu s-a identificat nicio dovadă de fumus persecutionis: cu alte cuvinte, intenția de a prejudicia activitatea politică a deputatului. Am votat în favoarea acestui raport care se opune apărării privilegiilor și imunității dlui Gollnisch, lăsând autorităților judiciare competente sarcina de a decide, respectând toate garanțiile democratice, în ce măsură a fost încălcată legislația franceză privind incitarea la ură rasială și care ar putea fi consecințele judiciare.
<SPEAKER ID="336" NAME="Raül Romeva i Rueda" AFFILIATION="Verts/ALE">
în scris. - Cazul este identic cu cel anterior (a se vedea, însă în această situație cererea de ridicare a imunității a fost transmisă de autoritățile franceze.
<SPEAKER ID="337" NAME="Luís Paulo Alves" LANGUAGE="PT">
Bazinul lacurilor Prespa (zona parcului Prespa) se întinde pe teritoriul Greciei, al Fostei Republici Iugoslave a Macedoniei (FYROM) și al Albaniei. Prima dintre aceste țări este stat membru al Uniunii Europene, a doua are statutul de țară candidată la aderarea la UE, iar a treia este o potențială țară candidată. Albania și Fosta Republică Iugoslavă a Macedoniei au încheiat un Acord de stabilizare și asociere cu UE, iar dezvoltarea unei economii durabile și a unor infrastructuri ecologice, care în mod firesc vor conduce la crearea de locuri de muncă la nivel local, va crea un potențial semnificativ în ceea ce privește ocuparea forței de muncă, contribuind astfel la realizarea Strategiei Europa 2020. În plus, o mai bună utilizare a resurselor, dezvoltarea economică durabilă și conservarea naturii pot și trebuie să se sincronizeze și ar trebui să contribuie astfel la consolidarea cooperării cu țările vecine pentru integrarea acestora în Europa. Având în vedere toate motivele sus-menționate, votez în favoarea acestui proiect de acord.
<SPEAKER ID="338" NAME="Mara Bizzotto" LANGUAGE="IT">
Sunt în favoarea aprobării participării Uniunii Europene la Acordul privind protecția și dezvoltarea durabilă a zonei parcului Prespa încheiat de Grecia, Fosta Republică Iugoslavă a Macedoniei și Albania. Adopt această poziție deoarece parcul reprezintă o zonă naturală de importanță internațională, datorită geomorfologiei, ecologiei, biodiversității și semnificației sale culturale. Sprijin, de asemenea, obiectivele și principiile subliniate în acord care au la bază utilizarea durabilă a resurselor naturale, axarea pe conservarea ecosistemelor și a biodiversității și prevenirea, controlul și reducerea poluării apei din lacurile Prespa.
<SPEAKER ID="338" NAME="Maria Da Graça Carvalho" AFFILIATION="PPE">
în scris. - (PT) Salut eforturile statelor membre de conlucrare cu țările nemembre ale UE în vederea unei utilizări mai durabile a resurselor. Astfel, votez pentru încheierea Acordului privind protecția și dezvoltarea durabilă a zonei parcului Prespa, întrucât consider acest lucru important pentru dezvoltarea celor trei țări care împart zona: Grecia, Fosta Republică Iugoslavă a Macedoniei și Albania. Consider, de asemenea, că acest parc este important pentru mediu, conservarea naturală și pentru o întreagă serie de efecte colaterale pozitive care ar putea apărea ca urmare a acestui tip de colaborare, și nu în cele din urmă pentru consolidarea bunelor relații în regiunea Balcanilor.
<SPEAKER ID="338" NAME="Diogo Feio" LANGUAGE="PT">
Salut încheierea Acordului de stabilizare și asociere între Uniunea Europeană, Albania și Fosta Republică Iugoslavă a Macedoniei (FYROM) care are drept obiectiv stabilirea unei cooperări între toate părțile care împart bazinul lacurilor Prespa pentru a asigura protecția integrată a ecosistemului și dezvoltarea durabilă a zonei parcului. Acest acord demonstrează aplicarea cu succes a Directivei-cadru privind apa a Uniunii, pentru a proteja mediul, pentru a îmbunătăți condițiile de viață ale populației locale și pentru promovarea cooperării între cele trei țări: Grecia, Albania și Fosta Republică Iugoslavă a Macedoniei. Acest fapt va consolida spiritul de bună vecinătate între părți în această regiune deosebit de sensibilă a Balcanilor.
<SPEAKER ID="338" NAME="José Manuel Fernandes" AFFILIATION="PPE">
în scris. - (PT) Această recomandare vizează proiectul de decizie a Consiliului cu privire la încheierea, în numele Uniunii Europene, a Acordului privind protecția și dezvoltarea durabilă a zonei parcului Prespa, clasificat astfel încă din 1977 și desemnat drept zonă protejată transfrontalieră prin declarația din 2 februarie 2000 a țărilor Prespa: Grecia, Albania și Fosta Republică Iugoslavă a Macedoniei. Uniunea Europeană este conștientă de nevoia urgentă de protecție și ocrotire a resurselor naturale, astfel că, începând din anii '70, a adoptat un pachet legislativ care a culminat cu Directiva-cadru privind apa din 2000. Acordul vizat are ca scop stabilirea unei cooperări între UE și țările sus-menționate pentru a promova dezvoltarea durabilă a regiunii și a proteja ecosistemul acesteia, în special prin planuri de gestionare integrată a bazinului hidrografic Prespa.
<P>
Într-o perioadă în care dezastrele provocate de schimbările climatice sunt într-o continuă creștere, felicit Consiliul pentru acest proiect și aș dori ca încheierea acestuia să aibă loc în cel mai scurt timp posibil.
<SPEAKER ID="339" NAME="João Ferreira" AFFILIATION="GUE/NGL">
în scris. - (PT) Bazinul lacurilor Prespa (zona parcului Prespa) se întinde pe teritoriul Greciei, al Fostei Republici Iugoslave a Macedoniei și al Albaniei. Stabilirea unui habitat viu este extrem de importantă pentru conservarea a numeroase specii de animale și plante rare și/sau endemice și este esențial ca loc de cuibărit pentru păsările aflate în pericol de dispariție la nivel mondial, precum și ca spațiu ce deține un bogat patrimoniu tradițional și cultural.
<P>
Acordul are ca scop stabilirea unei cooperări între părți pentru a garanta protecția integrată a ecosistemului și dezvoltarea durabilă a zonei parcului Prespa, inclusiv elaborarea de planuri de gestionare integrată a bazinului hidrografic. Pentru îndeplinirea acestui obiectiv, țările implicate în acord se angajează să adopte măsurile necesare, în mod individual sau în cooperare, pe baza principiilor egalității suverane, integrității teritoriale, beneficiilor comune și bunei credințe în vederea gestionării apelor din zona lacurilor Prespa, a prevenirii, controlului și reducerii poluării, a protejării și conservării biodiversității, a protejării solului, a utilizării prudente a resurselor naturale și a dezvoltării durabile.
<P>
Prin urmare, votăm în favoarea acestui raport.
<SPEAKER ID="340" NAME="Ilda Figueiredo" AFFILIATION="GUE/NGL">
în scris. - (PT) Parcul Prespa sau bazinul hidrografic Prespa, care se întinde pe teritoriul Greciei, al Fostei Republici Iugoslave a Macedoniei și al Albaniei, este extrem de important pentru stabilirea unui habitat viu pentru conservarea a numeroase specii de animale și plante rare și/sau endemice și este esențial ca loc de cuibărit pentru păsările aflate în pericol de dispariție la nivel mondial, precum și ca spațiu ce deține un bogat patrimoniu tradițional și cultural.
<P>
Acordul are ca scop stabilirea unei cooperări între părți pentru a garanta protecția integrată a ecosistemului și dezvoltarea durabilă a zonei parcului Prespa, inclusiv elaborarea de planuri de gestionare integrată a bazinului hidrografic.
<P>
Pentru îndeplinirea acestui obiectiv, țările implicate în acord se angajează să adopte măsurile necesare, în mod individual sau în cooperare, pe baza principiilor egalității suverane, integrității teritoriale, beneficiilor comune și bunei credințe în vederea gestionării apelor din zona lacurilor Prespa, a prevenirii, controlului și reducerii poluării, a protejării și conservării biodiversității, a protejării solului, a utilizării prudente a resurselor naturale și a dezvoltării durabile.
<P>
Prin urmare, votăm în favoarea acestui raport.
<SPEAKER ID="341" NAME="Monika Flašíková Beňová" AFFILIATION="S&amp;D">
în scris. - În februarie 2010, în prezența și cu participarea Uniunii Europene, Grecia, Fosta Republică Iugoslavă a Macedoniei și Albania au semnat Acordul privind protecția și dezvoltarea durabilă a zonei parcului Prespa. Acordul are ca scop asigurarea protecției zonei parcului Prespa, precum și protecția uniformă a ecosistemului. Pe lângă importanța ecologică a lacurilor și împrejurimilor, aceasta este o zonă naturală unică, dată fiind importanța sa din punct de vedere geomorfologic, ecologic, cultural și al diversității. Acest teritoriu constituie un habitat vital pentru conservarea a numeroase specii de animale și plante rare și/sau endemice și este esențial ca loc de cuibărit pentru păsările aflate în pericol de dispariție la nivel mondial, precum și ca spațiu ce deține un bogat patrimoniu arheologic și tradițional. Prin urmare, s-a recomandat obținerea aprobării Parlamentului pentru a garanta adoptarea Acordului.
<SPEAKER ID="341" NAME="Lorenzo Fontana" LANGUAGE="IT">
Bazinul hidrografic Prespa aflat la granița dintre Grecia, Fosta Republică Iugoslavă a Macedoniei și Albania reprezintă o zonă naturală importantă. Acordul care urmează a fi semnat de Uniunea Europeană va contribui la atingerea unora dintre obiectivele importante de protejare a acestei zone, de apărare a ecosistemului și de introducere a utilizării durabile a energiei regenerabile. Din acest motiv, voi vota în favoarea recomandării.
<SPEAKER ID="341" NAME="Juozas Imbrasas" AFFILIATION="EFD">
în scris. - (LT) Am aprobat acest raport deoarece acordul are ca scop stabilirea unei cooperări între părți pentru a asigura protecția integrată a ecosistemului și dezvoltarea durabilă a zonei parcului Prespa, inclusiv elaborarea de planuri de gestionare integrată a bazinului hidrografic, în conformitate cu standardele internaționale și ale Uniunii Europene. Bazinul lacurilor Prespa (zona parcului Prespa) se întinde pe teritoriul Greciei, al Fostei Republici Iugoslave a Macedoniei și al Albaniei. Prima dintre aceste țări este stat membru al Uniunii Europene, a doua are statutul de țară candidată la aderarea la UE, iar a treia este o potențială țară candidată. Albania și Fosta Republică Iugoslavă a Macedoniei au încheiat un Acord de stabilizare și asociere cu UE. Zona parcului Prespa este o zonă naturală de importanță internațională, dată fiind importanța sa din punct de vedere geomorfologic, ecologic, cultural și al diversității. Acest teritoriu constituie un habitat vital pentru conservarea a numeroase specii de animale și plante rare și/sau endemice și este esențial ca loc de cuibărit pentru păsările aflate în pericol de dispariție la nivel mondial, precum și ca spațiu ce deține un bogat patrimoniu arheologic și tradițional.
<P>
Din aceste motive, cele trei țări au semnat, la 2 februarie 2010, Acordul privind protecția și dezvoltarea durabilă a zonei parcului Prespa, cu participarea UE, fapt care necesită, de asemenea, aprobarea Parlamentului European. Pentru îndeplinirea acestui obiectiv, părțile s-au angajat să adopte măsurile necesare și să aplice cele mai bune tehnici disponibile, în mod individual și în cooperare, pe baza egalității suverane, integrității teritoriale, beneficiilor comune și bunei credințe.
<SPEAKER ID="342" NAME="David Martin" AFFILIATION="S&amp;D">
în scris. - Salut acest acord privind protecția și dezvoltarea durabilă a parcului Prespa. Zona parcului Prespa este o zonă naturală de importanță internațională, dată fiind importanța sa din punct de vedere geomorfologic, ecologic, cultural și al diversității. Acest teritoriu constituie un habitat vital pentru conservarea a numeroase specii de animale și plante rare și/sau endemice și este esențial ca loc de cuibărit pentru păsările aflate în pericol de dispariție la nivel mondial, precum și ca spațiu ce deține un bogat patrimoniu arheologic și tradițional.
<SPEAKER ID="342" NAME="Willy Meyer" LANGUAGE="ES">
Acest raport vizează bazinul lacurilor Prespa, a cărui importanță din punct de vedere geomorfologic, ecologic, cultural și al diversității îl transformă într-o zonă naturală de importanță internațională. Acest teritoriu constituie un habitat vital pentru conservarea a numeroase specii de animale și plante rare și/sau endemice și este esențial ca loc de cuibărit pentru păsările aflate în pericol de dispariție la nivel mondial, precum și ca spațiu ce deține un bogat patrimoniu arheologic și tradițional. Astfel, este încheiat un acord între Grecia, Albania și Fosta Republică Iugoslavă a Macedoniei, care împart acest spațiu natural, în vederea stabilirii unei cooperări pentru gestionarea apelor din zona lacurilor, prevenirea, controlul și reducerea poluării acestora; protejarea și conservarea biodiversității zonei și protejarea solului împotriva eroziunii; asigurarea utilizării prudente a resurselor naturale și a dezvoltării durabile; prevenirea introducerii și creșterii de specii de animale și plante străine; reglementarea activităților cu urmări negative asupra zonei. Sunt convins de necesitatea unei cooperări mai strânse între părțile implicate, întotdeauna pe baza respectării principiului egalității, integrității teritoriale, beneficiilor comune și bunei credințe pentru protejarea acestei zone de o valoare excepțională. Prin urmare, votez pentru acest acord.
<SPEAKER ID="342" NAME="Maria do Céu Patrão Neves" AFFILIATION="PPE">
în scris. - (PT) Acest raport se bazează pe proiectul de decizie a Consiliului cu privire la semnarea Acordului privind protecția și dezvoltarea durabilă a zonei parcului Prespa; bazinul hidrografic Prespa. Uniunea Europeană are o tradiție îndelungată în domeniul legislației privind protecția apelor, și anume, Directiva-cadru privind apa din 2000 al cărei obiectiv constă în protecția tuturor apelor - râuri, lacuri, ape subterane și ape de coastă - și care, în cazul bazinelor hidrografice comune care depășesc frontierele administrative și politice, prevede coordonarea eforturilor în vederea atingerii acestui obiectiv. Bazinul hidrografic Prespa se întinde pe teritoriul Greciei, al Fostei Republici Iugoslave a Macedoniei (FYROM) și al Albaniei. Fosta Republică Iugoslavă a Macedoniei are statutul de țară candidată la aderarea la UE, iar Albania este o potențială țară candidată. Prin urmare, stabilirea unui acord internațional a devenit necesară în vederea îndeplinirii obiectivelor Directivei-cadru privind apa, și anume protecția biodiversității și a serviciilor ecosistemice din această zonă. Am votat în favoarea acestui raport, adoptat anterior în unanimitate de Comisia pentru mediu, sănătate publică și siguranță alimentară.
<SPEAKER ID="342" NAME="Paulo Rangel" AFFILIATION="PPE">
în scris. - (PT) Bazinul hidrografic Prespa se întinde pe teritoriul Greciei, al Fostei Republici Iugoslave a Macedoniei și al Albaniei. Ca sursă de biodiversitate de interes ecologic indiscutabil și, prin urmare, ca regulator climatic natural, protecția acestuia merită toate eforturile Uniunii Europene în conformitate cu Directiva-cadru privind apa (2000/60/CE). Conform acestei directive, în cazul unui bazin hidrografic care depășește limitele teritoriale ale Uniunii, sunt necesare eforturi de coordonare între țările implicate și, din acest motiv, la 2 februarie 2010, s-a semnat Acordul privind protecția și dezvoltarea durabilă a zonei parcului Prespa; Comisia a fost implicată, de asemenea, ca reprezentantă a UE. Cu toate acestea, adoptarea finală a acordului de către Consiliu necesită aprobarea Parlamentului European. Din motivele menționate mai sus, am votat în favoarea adoptării acestui acord.
<SPEAKER ID="343" NAME="Raül Romeva i Rueda" AFFILIATION="Verts/ALE">
în scris. - Zona parcului Prespa este o zonă naturală de importanță internațională, dată fiind semnificația sa din punct de vedere geomorfologic, ecologic, cultural și al diversități. Acest teritoriu constituie un habitat vital pentru conservarea a numeroase specii de animale și plante rare și/sau endemice și este esențial ca loc de cuibărit pentru păsările aflate în pericol de dispariție la nivel mondial, precum și ca spațiu ce deține un bogat patrimoniu arheologic și tradițional. Din aceste motive, cele trei țări vizate au semnat Acordul privind protecția și dezvoltarea durabilă a zonei parcului Prespa la 2 februarie 2010, cu participarea UE. Acordul are ca scop stabilirea unei cooperări între părți pentru a asigura protecția integrată a ecosistemului și dezvoltarea durabilă a zonei parcului Prespa, inclusiv elaborarea de planuri de gestionare integrată a bazinului hidrografic, în conformitate cu standardele internaționale și ale Uniunii Europene. În conformitate cu articolul 218 alineatul (6) litera (a) din Tratatul privind funcționarea Uniunii Europene, adoptarea unui acord de către Consiliu necesită aprobarea prealabilă a Parlamentului European.
<SPEAKER ID="344" NAME="Licia Ronzulli" LANGUAGE="IT">
Uniunea Europeană are o tradiție îndelungată în domeniul legislației privind protecția apelor, al cărei punct culminant îl reprezintă Directiva-cadru privind apa. Conform acesteia, în cazul bazinelor hidrografice care depășesc teritoriul Uniunii, statele membre trebuie să facă eforturile necesare pentru a stabili o coordonare împreună cu țările nemembre ale UE care partajează districtul hidrografic. În cazul în care coordonarea ia forma unui acord internațional, participarea Uniunii Europene ca parte este necesară în măsura în care acordul acoperă aspecte care intră în atribuțiile Uniunii.
<P>
Zona parcului Prespa este o zonă naturală de importanță internațională, dată fiind semnificația sa din punct de vedere geomorfologic, ecologic, cultural și al diversității. Textul adoptat astăzi are ca scop stabilirea unei cooperări între părți pentru a asigura protecția integrată a ecosistemului și dezvoltarea durabilă a zonei parcului Prespa, inclusiv elaborarea de planuri de gestionare integrată a bazinului hidrografic, în conformitate cu standardele internaționale și ale Uniunii Europene. Acordul va contribui la aplicarea cu succes a Directivei-cadru privind apa, la protecția mediului, la îmbunătățirea condițiilor de viață a populației locale și la consolidarea bunelor relații de vecinătate într-o zonă deosebit de sensibilă din Balcani.
<SPEAKER ID="344" NAME="Daciana Octavia Sârbu" AFFILIATION="S&amp;D">
în scris. - Anul trecut, Comisia și celelalte instituții ale UE au reflectat asupra neîndeplinirii de către UE a obiectivelor privind biodiversitatea. Este o situație profund regretabilă care trebuie modificată rapid și eficient în vederea protejării biodiversității și a serviciilor ecosistemice foarte utile pe care aceasta ni le oferă. Cooperarea cu țările terțe trebuie încurajată pe cât posibil, întrucât aceasta reprezintă, de asemenea, o problemă mondială, astfel că salut călduros acest acord.
<SPEAKER ID="345" NAME="Luís Paulo Alves" AFFILIATION="S&amp;D">
în scris. - (PT) Votez în favoarea recomandării dnei Fraga Estévez, salutând eforturile Comisiei Europene în vederea adoptării rezoluțiilor în baza Acordului privind măsurile de competența statului portului de către organizațiile regionale de gestionare a pescuitului (ORGP). În cadrul sesiunii plenare a Comisiei Tonului din Oceanul Indian (IOTC) din martie 2010, desfășurată la Busan, Coreea de Sud, s-a adoptat o rezoluție referitoare la măsurile de competența statului portului depusă de UE (Rezoluția 2010/11). UE a depus propuneri similare în cadrul altor ORGP cu scopul de a consolida și alinia actualele măsuri în vigoare de competența statului portului la cerințele acordului. Din păcate, în mai multe cazuri, acestea nu au putut fi adoptate din cauză că mai multe state s-au opus, printre care state din America Latină și state mici din insulele Pacificului.
<P>
După cum a susținut și raportorul, și eu îndemn Comisia Europeană să continue să facă presiuni pentru aprobarea acestor propuneri, deoarece măsurile prevăzute de acord vor fi cu adevărat eficiente în combaterea pescuitului ilegal, neraportat și nereglementat (INN) doar dacă și atunci când vor fi aplicate în mod integral, uniform și transparent, pentru a se evita lacunele care pot fi ușor exploatate de operatorii care practică INN.
<SPEAKER ID="346" NAME="Antonello Antinoro" LANGUAGE="IT">
Am susținut recomandarea, deoarece Uniunea Europeană trebuie să transmită un mesaj puternic împotriva pescuitului ilegal, nedeclarat și nereglementat. Uniunea Europeană ocupă un loc important în domeniul pescuitului internațional pe probleme ce țin de gestionarea pescuitului. Prin urmare, aceasta trebuie să sprijine toate aspectele legate de aplicarea normelor internaționale în cazul încălcărilor. Dna Fraga Estévez a salutat eforturile întreprinse de Comisia Europeană în vederea adoptării rezoluțiilor în baza Acordului Organizației Națiunilor Unite pentru Alimentație și Agricultură privind măsurile de competența statului portului. În cadrul comisiei, am susținut ferm ideea de a promova insistent în continuare adoptarea acestor propuneri. Desigur, pescuitul ilegal include navele declarate care pescuiesc speciile sub dimensiunea legală, precum și pescuitul de către ambarcațiunile neautorizate în zonele protejate sau în imediata vecinătate a zonelor de coastă.
<P>
Din păcate, pescuitul ilegal reprezintă aproximativ 60 % din produsele care ajung pe piețele noastre, iar acest fapt generează incertitudini cu privire la calitatea lor și le face dificil de urmărit. Din acest motiv, considerăm că Europa ar trebui să dea un exemplu tuturor celorlalte țări care operează în acest sector, care reușesc să câștige un avantaj pe piețele internaționale deoarece nu trebuie să respecte niciuna dintre limitele impuse pescarilor noștri.
<SPEAKER ID="347" NAME="Izaskun Bilbao Barandica" LANGUAGE="ES">
Am votat pentru recomandarea dnei Fraga referitoare la propunerea de decizie a Consiliului privind aprobarea, în numele Uniunii Europene, a Acordului privind măsurile de competența statului portului pentru prevenirea, descurajarea și eliminarea pescuitului ilegal, nedeclarat și nereglementat. Am votat pentru, deoarece conținutul inițiativei va avea o contribuție esențială în actuala luptă mondială împotriva pescuitului ilegal. Conținutul acesteia va fi eficient în măsura în care este aplicat pe deplin, în mod uniform și transparent.
<SPEAKER ID="347" NAME="Mara Bizzotto" LANGUAGE="IT">
Lipsa stocurilor de pește la nivel mondial și, prin urmare, nu doar în mările noastre, devine în mod treptat o problemă urgentă. Știm că viața marină este esențială nu doar pentru o parte considerabilă a dietei umane, ci și pentru sănătatea întregului ecosistem. Prin urmare, este important ca toate nivelurile de guvernare - de la regiuni și guverne centrale și până la Uniunea Europeană - să facă tot ce le stă în putere pentru a introduce măsuri de reglementare și instrumente legislative care vor contribui la protecția stocurilor de pește, fapt ce reprezintă singura garanție pentru sustenabilitatea pe termen lung a activităților de pescuit.
<P>
Am votat în favoarea acestei recomandări parlamentare către Consiliu pentru ca acesta din urmă să poată adopta, în numele UE, Acordul privind măsurile de competența statului portului pentru prevenirea, descurajarea și eliminarea pescuitului ilegal, nedeclarat și nereglementat. Dacă este pus în aplicare în mod corect de către organismele naționale, prezentul acord internațional va reprezenta un instrument important pentru asigurarea protecției pe termen lung a vieții marine și a exploatării durabile a stocurilor de pește.
<SPEAKER ID="347" NAME="Vilija Blinkevičiūt" LANGUAGE="LT">
Am votat în favoarea prezentului raport deoarece, prin acesta, Parlamentul European a consimțit adoptarea Acordului Organizației Națiunilor Unite pentru Alimentație și Agricultură care va promova exploatarea responsabilă a resurselor piscicole și a ecosistemelor marine. Prezentul acord prevede instrumente specifice pentru combaterea mai eficientă a pescuitului ilegal, nedeclarat și nereglementat (INN) în apele teritoriale ale UE. Aceste instrumente prevăd standarde minime care ar trebui să stea la baza adoptării de către statele membre a unor măsuri în vederea monitorizării, controlului și inspectării navelor de pescuit sub pavilion străin care doresc să utilizeze porturile lor. Instrumentele din cadrul acestui acord ar putea fi aplicate atât în cazul navelor de pescuit, cât și al navelor folosite pentru activități legate de pescuit, cum ar fi navele de transport care ar putea fi folosite pentru a transporta produse piscicole. Lupta împotriva pescuitului INN constituie o componentă esențială a politicii comune în domeniul pescuitului, iar UE ar trebui să poată stimula cooperarea internațională în domeniu prin participarea activă și constructivă la adoptarea unui instrument internațional cu privire la măsurile de competența statului portului.
<SPEAKER ID="348" NAME="Sebastian Valentin Bodu" AFFILIATION="PPE">
în scris. - Pescuitul ilegal, nedeclarat și nereglementat este încadrat ca una dintre principalele amenințări la adresa resurselor pieței pescărești, unde Uniunea Europeană ocupă un loc important în plan internațional. A elabora o politică comună la nivel european în domeniul pescuitului, cu scopul de a proteja exploatarea durabilă a resurselor acvatice vii, reprezintă în acest caz o preocupare absolut firească. Acordul propus spre adoptarea Consiliului este pregătit tocmai pentru a îndeplini aceste deziderate internaționale privind prevenirea, descurajarea și eliminarea pescuitului de tip ilegal, nedeclarat și nereglementat (INN), prin aplicarea unor măsuri eficiente de către statul unde se regăsește portul. Măsuri care, odată cu adoptarea Acordului, ar trebui să devină, de la un model facultativ, un pachet de standarde minime obligatorii pentru statele porturilor în vederea monitorizării, controlului și inspectării navelor de pescuit sub pavilion străin care utilizează porturile.
<P>
Faptul că setul de măsuri, a căror aplicare intră în responsabilitatea statelor cu porturi, sunt, însă, elaborate de către un instrument internațional reprezintă un plus. Viziunea globală asupra fenomenului pe care îl reprezintă pescuitul de tip INN poate genera o mai bună monitorizare a activităților de pescuit la nivel de ansamblu și, din punct de vedere al costului de organizare și implementare, este mai eficient.
<SPEAKER ID="348" NAME="Vito Bonsignore" LANGUAGE="IT">
Am votat în favoarea textului prezentat de dna Fraga Estévez, față de care aș dori să-mi exprim aprecierea pentru activitatea desfășurată. Desigur, consider că Uniunea Europeană ar trebui să utilizeze fiecare instrument de care dispune pentru a preveni și combate comerțul ilegal, păstrând în același timp piața pescuitului, care a reprezentat dintotdeauna un pilon solid al politicii comune în domeniul pescuitului.
<P>
Prin urmare, este necesară adoptarea, și mai presus de toate, respectarea, unor reguli stringente. Navele care nu respectă normele europene și cele internaționale privind pescuitul ar trebui interzise, asigurând, în același timp, mai multe informații cu privire la toate navele care solicită acces în porturi. Să nu uităm că Europa - care deține locul al treilea între puterile piscicole ale lumii - contribuie de mai mulți ani la respectarea acestor norme de către statele membre și țările terțe, pentru a asigura o piață a pescuitului durabil și a proteja mediul marin de posibilele pericole.
<SPEAKER ID="348" NAME="Maria Da Graça Carvalho" AFFILIATION="PPE">
în scris. - (PT) Sunt de acord cu proiectul de decizie a Consiliului privind aprobarea, în numele Uniunii Europene, a Acordului privind măsurile de competența statului portului pentru prevenirea, descurajarea și eliminarea pescuitului ilegal, nedeclarat și nereglementat. Consider că eficiența unor astfel de măsuri este esențială pentru garantarea conservării și durabilității ecosistemelor marine, și prin urmare, pentru exploatarea mărilor și a industriilor corespunzătoare. În vederea garantării acestei eficiențe, este necesară aplicarea armonioasă a măsurilor de către statele membre prin controlarea descărcării ambarcațiunilor, a transbordărilor și a operațiunilor efectuate în porturile lor. Prin urmare, doresc să subliniez importanța punctului propus referitor la mecanismul de schimb de informații, care trebuie să stea la baza prezentului acord.
<SPEAKER ID="347" NAME="Diogo Feio" AFFILIATION="PPE">
în scris. - (PT) Pescuitul ilegal este un fenomen care pune în pericol toate măsurile luate de comunitatea internațională și Uniunea Europeană, în special, în vederea echilibrării activității de pescuit dinamice și solide prin refacerea necesară a stocurilor de pește.
<P>
În 2007, Comisia pentru pescuit a Organizației Națiunilor Unite pentru Alimentație și Agricultură (FAO) a fost de acord cu elaborarea unui instrument internațional obligatoriu din punct de vedere juridic referitor la măsurile de competența statului portului pentru descurajarea pescuitului ilegal, nedeclarat și nereglementat. Ulterior, în 2009, s-a adoptat un acord la Roma, iar intenția actuală este de aprobare a acestuia în numele UE.
<P>
Având în vedere importanța acestei probleme, în special pentru o națiune maritimă precum Portugalia, votez pentru adoptarea acestui acord.
<SPEAKER ID="347" NAME="José Manuel Fernandes" LANGUAGE="PT">
În 2001, Organizația Națiunilor Unite pentru Alimentație și Agricultură (FAO) a elaborat un Plan internațional de acțiune pentru prevenirea, descurajarea și eliminarea pescuitului ilegal, nedeclarat și nereglementat (IPOAIUU). În 2005, FAO a aprobat o serie de măsuri pe care statele portului trebuie să le adopte pentru navele de pescuit sau transport al peștelui în vederea combaterii pescuitul ilegal. Conservarea resurselor naturale, în special a celor marine, reprezintă o preocupare constantă a Uniunii Europene, care dorește prevenirea pescuitului ilegal prin toate mijloacele aflate la dispoziție. Prin urmare, aceasta a urmat îndeaproape toate măsurile adoptate de FAO, jucând un rol activ și constructiv, nu în cele din urmă, în elaborarea acordului adoptat la cea de a 36-a sesiune a Conferenței FAO care s-a desfășurat la Roma între 18 și 23 noiembrie 2009. Sunt de acord cu poziția adoptată de raportoare cu privire la îndemnul adresat Comisiei Europene, nu doar în ceea ce privește încheierea prezentului acord, ci și presiunile asupra agențiilor internaționale, în special FAO, în vederea adoptării măsurilor prevăzute.
<SPEAKER ID="349" NAME="João Ferreira" LANGUAGE="PT">
Prezentul acord a fost adoptat la cea de a 36-a sesiune a Conferinței Organizației Națiunilor Unite pentru Alimentație și Agricultură (FAO) care s-a desfășurat la Roma în noiembrie 2009, prin care s-a perfectat un proces de dezbatere precedat de adoptarea unui set de acorduri și coduri de conduită în ultimele două decenii în cadrul FAO.
<P>
Pescuitul ilegal, nedeclarat și nereglementat (INN) reprezintă o amenințare mondială la adresa exploatării durabile a resurselor acvatice vii. Prin urmare, lupta împotriva pescuitului INN trebuie să reprezinte o preocupare centrală a oricărei politici în domeniul pescuitului, precum și un element esențial al gestionării activităților de pescuit internațional în cadrul forumurilor competente.
<P>
Obiectivul prezentului acord constă în prevenirea, descurajarea și eliminarea pescuitului INN prin utilizarea de măsuri eficiente de competența statului portului, garantând astfel conservarea pe termen lung și utilizarea durabilă a resurselor marine vii și a ecosistemelor marine. Experiența dovedește buna relație cost-eficacitate și rolul esențial jucat de măsurile de competența statului portului, împreună cu alte instrumente, în lupta împotriva pescuitului INN. Prezentul acord include, totodată, o definiție amplă a pescuitului INN, care cuprinde o gamă largă de activități de pescuit nereglementate.
<P>
Prin urmare, noi am votat în favoarea acestui raport.
<SPEAKER ID="350" NAME="Ilda Figueiredo" LANGUAGE="PT">
Prezentul acord a fost adoptat la cea de a 36-a sesiune a Conferinței Organizației Națiunilor Unite pentru Alimentație și Agricultură (FAO) care s-a desfășurat la Roma în noiembrie 2009, prin care s-a perfectat un proces de dezbatere precedat de adoptarea unui set de acorduri și coduri de conduită în ultimele două decenii în cadrul FAO.
<P>
Pescuitul ilegal, nedeclarat și nereglementat (INN) reprezintă o amenințare mondială la adresa exploatării durabile a resurselor acvatice vii. Prin urmare, lupta împotriva pescuitului INN trebuie să reprezinte o preocupare centrală a oricărei politici în domeniul pescuitului, precum și un element esențial al gestionării activităților de pescuit internațional în cadrul forumurilor competente.
<P>
Obiectivul prezentului acord este prevenirea, descurajarea și eliminarea pescuitului INN prin aplicarea unor măsuri eficiente de către statul de port și asigurarea, în acest fel, a conservării pe termen lung și a exploatării durabile a resurselor marine vii și a ecosistemelor marine.
<P>
Experiența dovedește buna relație cost-eficacitate și rolul esențial jucat de măsurile de competența statului portului, împreună cu alte instrumente, în lupta împotriva pescuitului INN.
<P>
Prin urmare, noi am votat în favoarea acestui raport.
<SPEAKER ID="351" NAME="Monika Flašíková Beňová" AFFILIATION="S&amp;D">
în scris. - În noiembrie 2009, Conferința FAO a adoptat Acordul privind măsurile de competența statului portului pentru prevenirea, descurajarea și eliminarea pescuitului ilegal, nedeclarat și nereglementat, care poate contribui la minimizarea acestui tip de pescuit și poate asigura conservarea pe termen lung și utilizarea durabilă a resurselor marine vii și a ecosistemelor marine. Întrucât Uniunea Europeană este unul dintre principalii reprezentanți ai pescuitului internațional și una dintre principalele piețe de produse pescărești din lume, promovarea și adoptarea unor astfel de propuneri de către instituțiile europene sunt, de asemenea, adecvate.
<SPEAKER ID="351" NAME="Pat the Cope Gallagher" LANGUAGE="GA">
Obiectivul Conferinței FAO, care are legătură cu prezenta decizie, constă în prevenirea, descurajarea și eliminarea pescuitului ilegal, nedeclarat și nereglementat (INN) prin măsuri eficiente de competența statului portului. De fapt, "măsurile de competența statului portului” înseamnă acele măsuri pe care statele costiere le pot aplica în cazul navelor care nu sunt autorizate să le arboreze pavilionul sau care solicită intrarea în port.
<SPEAKER ID="351" NAME="Juozas Imbrasas" AFFILIATION="EFD">
în scris. - (LT) Am votat în favoarea acestui document deoarece obiectivul acordului este prevenirea, descurajarea și eliminarea pescuitului INN prin aplicarea unor măsuri eficiente de către statul de port și asigurarea, în acest fel, a conservării pe termen lung și a exploatării durabile a resurselor marine vii și a ecosistemelor marine.
<P>
Părțile aplică acordul, în calitate de state ale portului, în cazul navelor care nu sunt autorizate să le arboreze pavilionul și care solicită intrarea sau se află în port. Acordul se aplică atât în cazul navelor de pescuit, cât și al navelor folosite pentru activități legate de pescuit, cum ar fi navele de transport care ar putea fi folosite pentru a transporta produse piscicole. Acesta include, de asemenea, o definiție amplă a pescuitului INN, care cuprinde o gamă largă de activități de pescuit nereglementate. Anexele, parte integrantă a acordului, specifică informațiile care trebuie furnizate în prealabil de navele care solicită intrarea în porturile părților, precum și orientările privind procedurile de inspecție, modul de utilizare a rezultatelor inspecțiilor, sistemele de informații și cerințele în materie de formare. Părțile ar trebui să coopereze pentru a crea un mecanism de schimb de informații, de preferință coordonat de Organizația pentru Alimentație și Agricultură (FAO), în cooperare cu alte inițiative multilaterale și interguvernamentale relevante, și să faciliteze schimbul de informații cu bazele de date existente relevante pentru acord.
<SPEAKER ID="352" NAME="Jarosław Kalinowski" LANGUAGE="PL">
Conform previziunilor științifice, până la jumătatea secolului al XXI-lea, mările și oceanele de pe Terra vor fi goale, ca urmare a gestionării imprudente a resurselor naturale de pește și fructe de mare. În ciuda restricțiilor și a interdicțiilor care au fost introduse, multe dintre activitățile de pescuit ilegal continuă să se desfășoare, la fel și pescuitul care poate fi considerat un jaf. Prin urmare, este necesară intensificarea monitorizării în vederea prevenirii distrugerii ecosistemelor acvatice și a unui dezastru ecologic ulterior. O politică rațională în domeniul pescuitului este deosebit de importantă având în vedere criza alimentară, care reprezintă o amenințare cu care ne confruntăm pe măsură ce populația mondială se află în creștere. În calitate de cea mai mare piață pentru astfel de produse, Uniunea Europeană ar trebui, prin urmare, să sprijine măsurile destinate prevenirii încălcărilor legislației în domeniul pescuitului.
<SPEAKER ID="353" NAME="David Martin" AFFILIATION="S&amp;D">
în scris. - Salut prezentul acord al cărui obiectiv este prevenirea, descurajarea și eliminarea pescuitului INN prin aplicarea unor măsuri eficiente de către statul portului și asigurarea, în acest fel, a conservării pe termen lung și a exploatării durabile a resurselor marine vii și a ecosistemelor marine.
<SPEAKER ID="353" NAME="Willy Meyer" LANGUAGE="ES">
Am votat pentru acest raport referitor la Acordul privind măsurile de competența statului portului pentru prevenirea, descurajarea și eliminarea pescuitului ilegal, nedeclarat și nereglementat, deoarece consider că acest tip de pescuit reprezintă o amenințare mondială gravă la adresa resurselor acvatice vii. Piața este insațiabilă și epuizează resursele naturale. Trebuie să punem capăt tehnicilor de pescuit industrial, care reprezintă un jaf. Epuizarea resurselor piscicole este o problemă de mediu, dar și una socială. Prin urmare, salut acest raport pozitiv referitor la acordul adoptat la cea de a 36-a sesiune a Conferinței Organizației Națiunilor Unite pentru Alimentație și Agricultură (FAO), care încheie o lungă perioadă de dezbateri ce au condus deja la adoptarea unei serii de coduri de conduită. Consider că lupta împotriva pescuitului ilegal, nedeclarat și nereglementat trebuie să reprezinte un element esențial al oricărei politici în domeniul pescuitului care se respectă. Prin urmare, votez pentru acest raport referitor la acordul ale cărui obiective sunt prevenirea, descurajarea și eliminarea pescuitului ilegal prin aplicarea măsurilor eficiente de competența statului portului și, în acest mod, asigurarea conservării pe termen lung și a exploatării raționale și durabile a ecosistemelor marine.
<SPEAKER ID="353" NAME="Alexander Mirsky" AFFILIATION="S&amp;D">
în scris. - Știu că obiectivul acordului este prevenirea, descurajarea și eliminarea pescuitului INN prin aplicarea unor măsuri eficiente de către statul portului și asigurarea, în acest fel, a conservării pe termen lung și a exploatării durabile a resurselor marine vii și a ecosistemelor marine. La 31 ianuarie 2011, 23 de membri FAO semnaseră acordul și două instrumente de aderare fuseseră depuse. Întrucât Uniunea Europeană ocupă un loc important în domeniul pescuitului internațional și este una dintre principalele piețe de produse pescărești din lume, raportoarea propune Parlamentului să aprobe încheierea acordului și sprijină pe deplin și încurajează Comisia Europeană să continue să insiste asupra adoptării acestor propuneri. Am votat "pentru”.
<SPEAKER ID="353" NAME="Maria do Céu Patrão Neves" LANGUAGE="PT">
Obiectivul acordului în cauză este prevenirea, descurajarea și eliminarea pescuitului ilegal, nedeclarat și nereglementat (INN) prin aplicarea unor măsuri eficiente de către statul portului și asigurarea, în acest fel, a conservării pe termen lung și a exploatării durabile a resurselor marine vii și a ecosistemelor marine, vizând nu doar navele de pescuit, ci și navele care pot fi folosite pentru a transporta produse piscicole. Acesta include o definiție amplă a pescuitului INN, care cuprinde o gamă largă de activități de pescuit nereglementate.
<P>
Prezentul acord face parte din Planul internațional de acțiune pentru prevenirea, descurajarea și eliminarea pescuitului ilegal, nedeclarat și nereglementat (IPOAIUU) elaborat de Organizația Națiunilor Unite (ONU) pentru Alimentație și Agricultură (FAO) ca parte a codului de conduită al ONU pentru pescuitul responsabil.
<P>
Întrucât pescuitul INN reprezintă una dintre principalele probleme ale industriei piscicole actuale, prezentul acord este deosebit de important, în special într-o perioadă în care UE lucrează la noua politică comună în domeniul pescuitului (PCP).
<P>
Am votat deci în favoarea acestui raport.
<SPEAKER ID="353" NAME="Phil Prendergast" AFFILIATION="S&amp;D">
în scris. - Adoptarea Acordului privind măsurile de competența statului portului pentru prevenirea, descurajarea și eliminarea pescuitului ilegal, nedeclarat și nereglementat (Acordul) reprezintă un fapt salutabil. Acordul este un instrument esențial pentru a asigura buna pregătire a UE în vederea combaterii pescuitului ilegal, nedeclarat și nereglementat (INN) în apele noastre. Irlanda, și în special sudul acestei țări, dispune de o industrie înfloritoare a pescuitului, iar prezentul Acord va contribui în lupta împotriva pescuitului INN, care reprezintă una dintre cele mai grave amenințări mondiale la adresa exploatării durabile a resurselor acvatice vii. Este extrem de important faptul că UE a participat la acest proces de la început și a jucat un rol activ și constructiv în elaborarea Acordului, întrucât lupta împotriva pescuitului INN reprezintă o componentă esențială a politicii comune în domeniul pescuitului.
<SPEAKER ID="353" NAME="Paulo Rangel" LANGUAGE="PT">
Pescuitul ilegal, nedeclarat și nereglementat reprezintă un obstacol grav în calea dezvoltării durabile, întrucât poate afecta "resursele acvatice vii”. Acordul privind măsurile de competența statului portului pentru prevenirea, descurajarea și eliminarea pescuitului ilegal, nedeclarat și nereglementat a fost încheiat sub egida Organizației Națiunilor Unite pentru Alimentație și Agricultură (FAO) și necesită aprobarea Parlamentului European pentru a devenit obligatoriu din punct de vedere juridic în cadrul Uniunii, astfel că am votat în favoarea încheierii prezentului acord care reprezintă un element esențial al politicii comune în domeniul pescuitului.
<SPEAKER ID="354" NAME="Frédérique Ries" LANGUAGE="FR">
Prin adoptarea, astăzi la prânz, a raportului elaborat de dna Fraga Estévez, Parlamentul și-a dat acordul ca Uniunea Europeană să încheie un acord internațional obligatoriu din punct de vedere juridic în vederea combaterii pescuitului ilegal, demonstrând totodată angajamentul față de pescuitul responsabil. Merită amintit faptul că pescuitul ilegal continuă să reprezinte una dintre cele mai mari amenințări la adresa exploatării durabile a resurselor biologice marine, la fel de gravă ca pescuitul intensiv. Lupta împotriva acestui tip de pescuit, care epuizează resursele biologice marine și ecosistemele, constituie un obiectiv vital pentru Uniunea Europeană. Anunțul recent al comisarului Damanaki privind un nou sistem de control al pescuitului, prin care drumul peștelui de la locul de captură și până la cel de consum va putea fi urmărit, este încurajator. Introducerea unui nou sistem de puncte (care merge până la suspendarea licenței) la 1 ianuarie 2012 este deosebit de importantă. Obiectivul sistemului este de a asigura soluționarea în aceeași manieră a încălcărilor grave, prin amenzi cu efect descurajator, reprezentând de minimum cinci ori valoarea de piață a peștelui capturat ilegal. Sistemul de trasabilitate, împreună cu puterile de sancțiune și control ale inspectorilor de pe teritoriul european, reprezintă un instrument esențial pentru reducerea pescuitului ilegal.
<SPEAKER ID="355" NAME="Raül Romeva i Rueda" AFFILIATION="Verts/ALE">
în scris. - Pescuitul ilegal, nedeclarat și nereglementat (INN) rămâne una dintre cele mai grave amenințări mondiale la adresa exploatării durabile a resurselor acvatice vii. Lupta împotriva pescuitului INN constituie o componentă esențială a politicii comune în domeniul pescuitului, iar UE ar trebui să poată stimula cooperarea internațională în domeniu prin participarea activă și constructivă la adoptarea unui instrument internațional cu privire la măsurile de competența statului portului.
<P>
UE este membră a Organizației Națiunilor Unite pentru Alimentație și Agricultură și a 13 organizații regionale de gestionare a pescuitului (ORGP). Mecanismele aplicate de statul portului adoptate în cadrul ORGP au fost implementate în legislația UE, care prevede totodată norme detaliate aplicabile accesului la serviciile portuare, debarcărilor și transbordărilor de produse pescărești de către navele din țări terțe în porturile UE și mecanisme de asistență și cooperare între țările UE și țările terțe.
<SPEAKER ID="356" NAME="Licia Ronzulli" LANGUAGE="IT">
Pescuitul ilegal reprezintă una dintre cele mai grave amenințări mondiale la adresa exploatării durabile a resurselor acvatice vii. Lupta împotriva acestui tip de exploatare constituie o componentă esențială a politicii comune în domeniul pescuitului, iar UE ar trebui să poată stimula cooperarea internațională în domeniu prin participarea activă și constructivă la adoptarea unui instrument internațional cu privire la măsurile de competența statului portului.
<P>
În 2001, Organizația pentru Alimentație și Agricultură a elaborat un Plan internațional de acțiune pentru prevenirea, descurajarea și eliminarea pescuitului ilegal, nedeclarat și nereglementat. Planul a adoptat o abordare holistică, elaborând măsuri de luat de către statele de pavilion, de coastă și de port. Obiectivul documentului adoptat astăzi este prevenirea, descurajarea și eliminarea pescuitului ilegal prin aplicarea unor măsuri eficiente de către statul portului și asigurarea, în acest fel, a conservării pe termen lung și a exploatării durabile a resurselor marine vii și a ecosistemelor marine.
<SPEAKER ID="356" NAME="Daciana Octavia Sârbu" AFFILIATION="S&amp;D">
în scris. - Măsurile de competența statului portului constituie un instrument important în lupta împotriva pescuitului ilegal, nedeclarat și nereglementat (INN). Pescuitul INN reprezintă o activitate infracțională internațională care dăunează ecosistemelor noastre marine, amenințând siguranța alimentară și distrugând mijloacele de subzistență ale celor din industria pescuitului legal. Însă acțiunile noastre împotriva pescuitului INN nu trebuie să includă doar măsurile de competența statului portului; trebuie, de asemenea, să încurajăm încetarea utilizării "pavilioanelor de conveniență”, care permite deseori navelor să opereze în mod ilegal și abuziv. Un registru mondial al navelor de pescuit ar putea reprezenta, de asemenea, un pas important, la fel și trasabilitatea produselor pescărești.
<SPEAKER ID="356" NAME="Nuno Teixeira" AFFILIATION="PPE">
în scris. - (PT) Prevenirea, descurajarea și eliminarea pescuitului ilegal, nedeclarat și nereglementat este o prioritate fundamentală a politicii comune în domeniul pescuitului (PCP). Obiectivul acordului este prevenirea, descurajarea și eliminarea pescuitului INN prin aplicarea unor măsuri eficiente de către statul de port și asigurarea, în acest fel, a conservării pe termen lung și a exploatării durabile a resurselor marine vii și a ecosistemelor marine. Pescuitul INN rămâne una dintre cele mai grave amenințări mondiale la adresa exploatării durabile a resurselor acvatice vii, iar UE a avut un rol activ și constructiv în elaborarea prezentei propuneri de acord.
<P>
Prin facilitatea oferită de instrumentul internațional în legătură cu măsurile de competența statului portului, părțile vor interzice accesul în port în cazul în care au dovezi suficiente că vasul care intenționează să intre a fost implicat în pescuitul INN sau activități similare. Având în vedere aceste considerații, consider acordul menționat o contribuție importantă în lupta internațională actuală împotriva pescuitului INN și votez în favoarea adoptării sale.
<SPEAKER ID="356" NAME="Viktor Uspaskich" AFFILIATION="ALDE">
în scris. - (LT) Deși Lituania este un stat de dimensiuni reduse, sectorul piscicol joacă un rol economic și social important pentru comunitățile mici din țara mea. Pescuitul ilegal, nedeclarat și nereglementat reprezintă o amenințare majoră la adresa sustenabilității pescuitului din Lituania. Stocurile de pește sunt irosite, mediul marin este distrus, iar pescarii cinstiți se regăsesc într-o situație neplăcută. Doar la Marea Baltică, 3 800 de locuri de muncă sunt amenințate din cauza pescuitului ilegal, nedeclarat și nereglementat. Conform Pew Environment Group, pescuitul nedeclarat îi costă pe pescarii lituanieni peste 1,1 milioane de euro în fiecare an. Este o sumă uriașă, având în vedere dimensiunea țării mele și faptul că aceste probleme pot fi evitate. Pescuitul nereglementat este deosebit de distructiv pentru pescuitul de cod din Marea Baltică, aflat deja într-o stare deplorabilă. Codul este cel mai valoros pește din Marea Baltică, iar majoritatea pescarilor lituanieni sunt dependenți de stocurile de cod. Totuși, pescarii noștri de cod se confruntă cu capturi ilegale, nedeclarate și nereglementate cu 40 % peste debarcările oficiale. Dacă pescuitul ilegal, nedeclarat și nereglementat ar înceta, pescuitul de cod din Marea Baltică și-ar putea reveni. Totuși, pentru ca acest lucru să se întâmple, trebuie să remediem lacunele care permit operatorilor ilegali să obțină profit din activitățile desfășurate. Trebuie să impunem sancțiuni mai drastice împotriva contravenienților.
<SPEAKER ID="357" NAME="Luís Paulo Alves" LANGUAGE="PT">
Milioane de europeni folosesc dreptul de a face comerț pe piața internă a UE și de a trăi, a lucra și a călători în întreaga UE. UE are o legislație care permite recuperarea datoriilor transfrontaliere, precum și recunoașterea reciprocă a hotărârilor instanțelor naționale. Cu toate acestea, obținerea unei hotărâri judecătorești este doar o parte a procesului: cetățenii și întreprinderile trebuie să aibă dreptul de a se asigura că aceste hotărâri sunt puse efectiv în aplicare. O componentă necesară a executării efective este faptul că instanțele trebuie să fie capabile, ca măsură provizorie, să acționeze rapid pentru a dispune divulgarea și înghețarea activelor debitorului. Fără o astfel de măsură, comercianții necinstiți și alți debitori se pot sustrage responsabilităților lor prin simplul transfer al activelor într-o altă jurisdicție, negând astfel aplicarea efectivă a hotărârii creditorului pe piața unică. Cetățeanul sau afacerile mici vor fi pierdut atât bani, cât și timp pentru a garanta o hotărâre judecătorească, doar pentru a trebui să apară în fața instanțelor unui alt stat membru fără nicio garanție a succesului sau a justiției. Prin urmare, acest raport indică necesitatea unui regim eficient pentru înghețarea și divulgarea activelor debitorilor, ca atare votez în favoarea acestuia.
<SPEAKER ID="358" NAME="Alfredo Antoniozzi" LANGUAGE="IT">
Piața internă este, fără îndoială, cel mai important instrument în cadrul căruia Uniunea Europeană trebuie să stimuleze creșterea economică, în contextul recentei crize financiare. Milioane de cetățeni și întreprinderi care profită de avantajele pieței interne trebuie să fie în măsură să-și exercite drepturile și să poată călători, munci și locui liber oriunde în Europa. Acesta este motivul pentru care trebuie să aibă, de asemenea, acces la căi de atac eficiente în cazul în care introduc o acțiune împotriva unui alt cetățean sau împotriva unei întreprinderi care pune în pericol aceste drepturi.
<P>
Astăzi, Uniunea Europeană dispune de instrumente care permit recuperarea datoriilor transfrontaliere, precum și recunoașterea reciprocă a hotărârilor instanțelor naționale. Cu toate acestea, dreptul real de a executa hotărârile judecătorești lipsește încă. Stabilirea unui sistem eficient pentru înghețarea și divulgarea activelor debitorilor, precum și intensificarea cooperării între autoritățile de aplicare a legii din statele membre sunt cele mai bune modalități de a umple aceste lacune. De aceea am votat în favoarea raportului dnei McCarthy.
<SPEAKER ID="359" NAME="Raffaele Baldassarre" LANGUAGE="IT">
O componentă necesară a executării efective a hotărârilor judecătorești este că instanțele trebuie să fie capabile, ca măsură provizorie, să acționeze rapid pentru a dispune divulgarea și înghețarea activelor debitorului. Fără o astfel de măsură, comercianții necinstiți și alți debitori se pot sustrage responsabilităților care le revin prin simplul transfer al activelor lor într-o altă jurisdicție, negând astfel aplicarea efectivă a hotărârii creditorului pe piața unică.
<P>
De aceea trebuie să instituim un al 28-lea sistem autentic, prin care înțeleg un mecanism european de protecție autonom și suplimentar, care să se alăture celor disponibile în instanțele naționale. Această măsură preventivă va oferi, de asemenea, un factor de descurajare suplimentar împotriva întârzierilor de plată și va forța divulgarea activelor în cazul recuperării datoriilor transfrontaliere.
<SPEAKER ID="360" NAME="Sebastian Valentin Bodu" AFFILIATION="PPE">
în scris. - Acest raport este important în contextul extinderii pieței unice cu privire la creditarea transfrontalieră. În prezent aceasta este blocată parțial din cauza reticenței creditorilor dintr-un stat membru de a acorda împrumuturi unor debitori rezidenți ai altui stat membru. Un exemplu concret este acela în care un rezident al unui stat membru vrea să ia un credit ipotecar de la o bancă rezidentă într-un alt stat membru. În prezent, acest lucru nu este posibil, ceea ce duce la inexistența în fapt a dreptului unui consumator de a cumpăra produse (bancare, în cazul de față) din orice stat membru UE. Motivul pentru care o bancă nu acordă credite ipotecare decât rezidenților aceluiași stat (chiar și atunci când banca respectivă - multinațională - are o prezență în mai multe state membre, sub formă de filiale sau sucursale) este acela că, în caz de neplată a creditului, banca este nevoită să urmeze o procedură de executare silită conform lex rei sitae (dreptul statului unde se situează imobilul asupra căruia s-a instituit ipoteca de către banca creditoare) și nu dreptul statului unde creditorul își află sediul. Dacă un al 28-lea regim se va institui, conform acestui raport, acest lucru ar ușura tranzacțiile transfrontaliere bazate pe credit.
<SPEAKER ID="360" NAME="Philippe Boulland" LANGUAGE="FR">
Nivelul succesului în recuperarea datoriilor neplătite este remarcabil de scăzut. Transferul activelor debitorului într-o altă țară a devenit o problemă majoră pentru mulți creditori.
<P>
Un regulament care prevede căi de atac de sine stătătoare care ar permite adoptarea unor măsuri provizorii care urmează să fie ordonate în prealabil, în timpul și după acțiunea principală va reprezenta un progres semnificativ pentru cetățenii europeni în lupta împotriva acestor debitori necinstiți.
<P>
Majoritatea cetățenilor europeni sunt angajați, iar în această perioadă de criză economică ei intră adesea în proceduri de insolvență, deoarece companiile pentru care lucrează dau faliment.
<P>
În calitate de raportor alternativ pentru proiectul de aviz elaborat de dna Girling referitor la procedurile de insolvență, am simțit că este nevoie să li se acorde angajaților o mai mare protecție și securitate juridică, care ar trebui să fie armonizate și, mai presus de toate, să aibă o cale de atac eficientă.
<P>
Propun ca atunci când demarează procedurile principale de insolvență împotriva unui angajator care are datorii, cel care le primește trebuie să aibă la dispoziție o perioadă de șase luni pentru a solicita păstrarea activelor, cu efect retroactiv, în cazul în care compania a luat măsuri pentru a-și muta fondurile.
<SPEAKER ID="361" NAME="Jan Březina" AFFILIATION="PPE">
în scris. - (CS) Sunt de acord că Ordinul european de conservare a activelor (OECA) și Ordinul european de divulgare a activelor (OEDA) ar trebui să constituie măsuri corective independente care înlocuiesc măsurile disponibile în conformitate cu legislația națională și ar trebui să se aplice numai în cazuri transfrontaliere. Emiterea unui OECA ar trebui să fie în întregime la latitudinea instanței naționale. Sarcina probei ar trebui să revină, de asemenea, solicitantului, care ar trebui să prezinte o dovadă corespunzătoare a plauzibilității juridice (fumus boni juris) și a urgenței (periculum in mora) unui anumit caz. Aceste criterii ar trebui să fie evaluate de instanțele naționale, pe baza jurisprudenței existente a Curții Europene de Justiție. Efectul unui OECA trebuie să se aplice numai în cazul înghețării conturilor bancare și în cazul înghețării temporare a depozitelor bancare și nu ar trebui să acorde creditorilor forme de drepturi de proprietate asupra bunurilor debitorului. Ar trebuie să se analizeze suplimentar cazul în care ordinul se poate aplica pentru alte tipuri de active, cum ar fi proprietatea inamovibilă sau un activ viitor (o creanță pe cale să devină scadentă sau o moștenire).
<SPEAKER ID="361" NAME="Cristian Silviu Bușoi" AFFILIATION="ALDE">
în scris. - În UE, foarte multe companii desfășoară activități comerciale în cadrul pieței interne, iar cetățenii europeni se bucură de dreptul de a se stabili, a lucra sau a călători liberi pe teritoriul UE. Așa cum am subliniat și atunci când am discutat despre Actul pentru Piața unică, pentru a aprofunda piața internă și a promova tranzacțiile transfrontaliere, inclusiv comerțul electronic, avem nevoie de garanții pentru recuperarea eventualelor datorii transfrontaliere. Susțin întru totul ideea acestui raport, de a cere Comisiei să propună instrumente mai eficiente de aplicare a legislației, pentru a le completa pe cele deja existente în cazul creanțelor transfrontaliere, așa cum e Regulamentul Bruxelles I sau procedura pentru cererile de despăgubire cu valoare redusă. Tribunalele ar trebui să aibă la dispoziție instrumentele necesare pentru a acționa rapid pentru înghețarea activelor debitorului sau a presupusului debitor, însă nu în orice condiții. Trebuie sa realizăm un echilibru între protecția creditorilor și protecția drepturilor debitorilor, pentru a evita arbitrariul.
<P>
Posibilitatea obținerii unui OECA fără notificarea și audierea prealabilă a părții interesate reprezintă o atingere la drepturile debitorului și este contrară jurisprudenței actuale a CJUE. Raportul nu asigură, așadar, echilibrul necesar, fiind necesară o mai bună protecție a drepturilor debitorilor
<SPEAKER ID="361" NAME="Alain Cadec" LANGUAGE="FR">
Am votat în favoarea raportului dnei McCarthy, care solicită Comisiei să propună un ordin european de conservare a activelor și un ordin european de divulgare a activelor. Ambele instrumente ar trebui să constituie măsuri de sine stătătoare suplimentare față de cele disponibile în temeiul legislației naționale.
<SPEAKER ID="361" NAME="Maria Da Graça Carvalho" LANGUAGE="PT">
Este nevoie de un sistem eficient de prevenire și sancționare a situațiilor de neachitare atunci când acestea apar între subiecți ale căror active sunt situate în țări diferite pentru că, în caz contrar, libera circulație a persoanelor, a mărfurilor, a serviciilor și a capitalurilor în cadrul UE ar compromite securitatea juridică a cetățenilor europeni. Prin urmare, salut și sunt de acord cu recomandările adresate Comisiei privind măsurile propuse legate de înghețarea și divulgarea activelor debitorilor în cazurile transfrontaliere.
<SPEAKER ID="361" NAME="Marielle De Sarnez" LANGUAGE="FR">
Întârzierea efectuării plăților și datoriile neplătite dăunează întreprinderilor și consumatorilor deopotrivă. Chiar și atunci când instanțele judecătorești au pronunțat o hotărâre, în practică, este deseori dificil pentru creditori să își recupereze datoriile, dacă nu sunt disponibile informațiile cu privire la locația debitorului și a activelor sale. Este chiar mai dificil atunci când debitorul are domiciliul într-un alt stat membru. În prezent, numărul datoriilor transfrontaliere recuperate cu succes este deosebit de scăzut, iar costurile recuperării datoriilor transfrontaliere poate fi prohibitiv și poate descuraja implicarea părților în procedurile juridice. A sosit momentul pentru a simplifica și accelera procedura de recuperare. Pentru a îmbunătăți procesul de recuperare a datoriilor în cadrul Uniunii Europene și, prin urmare, pentru a-i proteja mai eficient pe consumatori și a încuraja schimburile comerciale dintre statele membre, Comisia trebuie să propună o nouă legislație privind înghețarea și transparența activelor debitorilor.
<SPEAKER ID="362" NAME="Edite Estrela" AFFILIATION="S&amp;D">
în scris. - (PT) Am votat în favoarea acestui raport, deoarece propune o serie de măsuri care vor ajuta la împiedicarea comercianților necinstiți și a altor debitori să se sustragă responsabilităților care le revin prin transferarea activelor lor către alte jurisdicții, negând astfel aplicarea efectivă a hotărârii judecătorești a creditorului pe piața unică.
<SPEAKER ID="362" NAME="Diogo Feio" LANGUAGE="PT">
La momentul adoptării Programului de la Stockholm, Comisiei i s-a cerut să prezinte diferite propuneri în vederea creării unui sistem european simplu și autonom pentru confiscarea conturilor bancare și blocarea temporară a depozitelor bancare. Legislația europeană actuală permite recuperarea datoriilor transfrontaliere, precum și recunoașterea reciprocă a hotărârilor instanțelor naționale, dar încă nu garantează că hotărârile judecătorești care rezultă sunt executate în mod eficient.
<P>
Ca atare, și în urma adoptării de către Parlament a mai multor rezoluții care consolidează această idee, în acest raport din proprie inițiativă, raportoarea solicită Comisiei să introducă două instrumente - un ordin european de conservare a activelor (OECA) și un ordin european de divulgare a activelor (OEDA) - care urmează să fie puse în aplicare în legislația națională și să se refere doar la cazurile transfrontaliere. Aceste instrumente urmăresc să asigure punerea în aplicare rapidă a măsurilor de către instanțe, permițând înghețarea activelor debitorilor și prevenind relocarea sau transferul activelor lor.
<P>
De aceea, o felicit pe raportoare și cred că acestea sunt măsuri necesare, asigurând o mai mare certitudine și securitate juridică și apărând, de asemenea, o mai bună funcționare a pieței interne.
<SPEAKER ID="362" NAME="José Manuel Fernandes" LANGUAGE="PT">
Oportunismul și lăcomia anumitor cetățeni și oameni de afaceri îi face să profite de libertatea de circulație a persoanelor și a mărfurilor pe întreg teritoriul Uniunii Europene pentru a face rău altora. În ciuda reglementărilor în vigoare, cum ar fi Regulamentul Bruxelles I, titlul executoriu european, procedura europeană cu privire la cererile cu valoare redusă și procedura privind somația de plată, nu este întotdeauna posibil - și cu siguranță nu în mod rapid - să se realizeze aplicarea eficientă a unei hotărâri judecătorești în cadrul piețe unice. Acest raport, care conține un set de recomandări adresate Comisiei Europene cu privire la propunerile depuse legate de înghețarea și divulgarea activelor debitorilor în cazurile transfrontaliere câștigă tot sprijinul meu și sper că în iunie vom avea o propunere specifică de măsuri care urmează să fie adoptată în acest sens.
<SPEAKER ID="363" NAME="João Ferreira" LANGUAGE="PT">
Recunoaștem necesitatea de a apăra drepturile consumatorilor pe piața internă a UE, în special cele ale persoanelor celor mai vulnerabile. În prezent, UE are deja o legislație în vigoare care permite recuperarea datoriilor transfrontaliere, precum și recunoașterea reciprocă a hotărârilor instanțelor naționale, inclusiv Regulamentul Bruxelles I, titlul executoriu european, procedura europeană cu privire la cererile cu valoare redusă și procedura privind somația de plată. Cu toate acestea, obținerea unei hotărâri judecătorești este doar o parte a procesului. Scopul acestui raport este acela ca cetățenii și întreprinderile să aibă dreptul de a asigura că aceste hotărâri sunt executate în mod eficient.
<P>
O componentă necesară a executării efective este faptul că instanțele trebuie să fie capabile, ca măsură provizorie, să acționeze rapid pentru a dispune divulgarea și înghețarea activelor debitorului. Este nevoie de această măsură pentru a garanta drepturile persoanelor și ale întreprinderilor mici și mijlocii (IMM-uri). Bineînțeles, acest lucru nu pune capăt opoziției și rezervelor noastre față de aspectele fundamentale ale pieței unice, față de natura, obiectivele și impactul său.
<SPEAKER ID="364" NAME="Ilda Figueiredo" LANGUAGE="PT">
În cadrul pieței interne create de Uniunea Europeană, este din ce în ce mai necesar să se apere drepturile consumatorilor, mai ales ale celor lipsiți de resurse adecvate.
<P>
UE dispune de o legislație în vigoare care permite creanțe transfrontaliere, precum și recunoașterea reciprocă a hotărârilor instanțelor naționale, inclusiv Regulamentul Bruxelles I, titlul executoriu european, procedura europeană cu privire la cererile cu valoare redusă și procedura privind somația de plată. Cu toate acestea, obținerea unei hotărâri este doar o parte a procesului.
<P>
Prin acest raport, raportoarea dorește ca cetățenii și întreprinderile să aibă dreptul de a asigura că aceste hotărâri sunt executate în mod eficient. O componentă necesară a executării efective este faptul că instanțele trebuie să fie capabile, ca măsură provizorie, să acționeze rapid pentru a dispune divulgarea și înghețarea activelor debitorului.
<P>
Fără o astfel de măsură, comercianții necinstiți și alți debitori se pot sustrage responsabilităților care le revin prin simplul transfer al activelor lor într-o altă jurisdicție, negând astfel aplicarea efectivă a hotărârii creditorului pe piața unică.
<P>
Cetățeanul sau afacerile mici vor fi pierdut atât bani, cât și timp pentru a garanta o hotărâre judecătorească, doar pentru a trebui să apară în fața instanțelor unui alt stat membru fără nicio garanție a succesului sau a justiției.
<SPEAKER ID="364" NAME="Juozas Imbrasas" AFFILIATION="EFD">
în scris. - (LT) Am votat în favoarea acestui document, pentru că UE dispune de o legislație în vigoare care permite recuperarea datoriilor transfrontaliere și recunoașterea reciprocă a hotărârilor instanțelor naționale, inclusiv Regulamentul Bruxelles I, titlul executoriu european, procedura europeană cu privire la cererile cu valoare redusă și procedura privind somația de plată. Cu toate acestea, obținerea hotărârii este doar o parte a procesului; cetățenii și întreprinderile trebuie să aibă dreptul să li se execute hotărârile în mod eficient. O componentă necesară a executării efective este aceea că instanțele de judecată trebuie să fie capabile, ca măsură provizorie, să acționeze rapid pentru a dispune divulgarea și înghețarea activelor debitorului. Fără o astfel de măsură, comercianții necinstiți și alți debitori se pot sustrage responsabilităților care le revin prin simplul transfer al activelor lor într-o altă jurisdicție, negând astfel aplicarea efectivă a hotărârii creditorului pe piața unică. Instituțiile europene au atras atenția asupra necesității unui regim eficient pentru înghețarea și divulgarea activelor debitorilor.
<SPEAKER ID="365" NAME="Edvard Kožušník" AFFILIATION="ECR">
în scris. - (CS) Personal, sunt în favoarea Ordinului european de conservare a activelor și a Ordinului european de divulgare a activelor care vor deveni parte din legislația UE. Acest lucru este valabil mai ales având în vedere evoluțiile legislative din ultimii ani, atunci când astfel de măsuri, precum titlul executoriu european, procedura europeană cu privire la cererile cu valoare redusă și procedura privind somația de plată au fost încorporate în dreptul comunitar, pentru că aceste măsuri nu pot fi pe deplin realizate fără punerea în aplicare a Ordinului european de conservare a activelor și a Ordinului european de divulgare a activelor.
<P>
Deși susțin solicitarea adresată Comisiei de a prezenta o propunere de modificări legislative pentru ambele măsuri, acest lucru nu înseamnă sprijin automat pentru propunerea Comisiei. În evaluarea acestei propuneri, voi pune accent mai ales pe forma sa specifică, subliniind folosirea sa numai în cazurile transfrontaliere, competența de exercitare a acestor măsuri și, de asemenea, restricția de a exercita aceste măsuri numai în cazurile în care este absolut necesar.
<SPEAKER ID="366" NAME="David Martin" AFFILIATION="S&amp;D">
în scris. - Salut acest raport care, dacă este respectat de Comisie, ar trebui să îi ajute pe cei care sunt victime ale fraudei. Cadrul juridic actual protejează infractorul, lăsând victima pierdută într-un hățiș de birocrație și de acțiune juridică costisitoare. Aceste propuneri ar inversa această situație injustă, oferind victimelor o șansă mai bună de a obține banii înapoi.
<SPEAKER ID="367" NAME="Jean-Luc Mélenchon" LANGUAGE="FR">
Acest raport ridică problema garanțiilor de rambursare a datoriilor la bănci. Băncile beneficiază de tarife preferențiale ale dobânzii în scopul de a-și garanta profiturile. Cu toate acestea, continuă să perceapă rate disproporționat de mari la datoriile statelor și ale cetățenilor. Necesitatea urgentă este de a salva cetățenii și statele care sunt victime ale băncilor, nu invers.
<P>
Voi vota împotriva acestui raport.
<SPEAKER ID="367" NAME="Willy Meyer" LANGUAGE="ES">
În contextul actual al pieței interne europene, este din ce în ce mai important să se apere drepturile consumatorilor, în special ale celor care sunt mai puțin înstăriți. Legislația europeană permite recuperarea datoriilor transfrontaliere, precum și recunoașterea reciprocă a deciziilor instanțelor naționale, dar procedura actuală de recuperare a creanțelor transfrontaliere este dificilă și costisitoare. Scopul raportului conținând recomandări privind măsurile provizorii propuse pentru înghețarea și divulgarea activelor debitorilor în cazurile transfrontaliere este adresat cetățenilor și întreprinderilor din Europa, pentru ca aceștia să aibă dreptul la o executare eficientă a acestor decizii. Lipsa acestui tip de măsură trimite un semnal de impunitate debitorilor recalcitranți și îi ajută pe comercianții necinstiți să se sustragă de la responsabilitățile lor, deoarece aceștia își pot muta pur și simplu activele într-o altă jurisdicție pentru a preveni executarea unei hotărâri judecătorești. Acest lucru îi forțează pe cetățeni să apară în fața instanțelor unui alt stat membru, fără a avea garanția că acest proces costisitor va avea un rezultat favorabil. Prin urmare, am fost în imposibilitatea de a vota împotriva acestui raport, care stabilește măsuri menite să protejeze aceste drepturi.
<SPEAKER ID="368" NAME="Georgios Papanikolaou" LANGUAGE="EL">
Libertatea comerțului, precum și buna funcționare a pieței interne a UE presupun drepturi și obligații atașate. Unul dintre drepturile de bază ale cetățenilor este de a avea la dispoziție căi de atac adecvate în cazul în care introduc o acțiune împotriva unei persoane sau împotriva unei societăți care le-a cauzat o pierdere.
<P>
În plus, trebuie să se asigure că toate hotărârile judecătorești sunt puse în aplicare rapid, astfel încât persoanele fizice sau juridice responsabile și răspunzătoare pentru despăgubire să nu aibă nicio posibilitate de a se sustrage răspunderii pe care o au prin simpla transferare a activelor într-o altă jurisdicție, negând astfel executarea eficientă a hotărârii cu privire la debitor în cadrul pieței unice. Această portiță de scăpare practică, dar importantă, este identificată în raportul din proprie inițiativă, pentru care am votat în favoare.
<SPEAKER ID="368" NAME="Maria do Céu Patrão Neves" LANGUAGE="PT">
Cel mai important instrument prin care UE trebuie să promoveze creștere în contextul crizei financiare este piața sa internă. În momentul de față, legislația UE nu este aplicată în mod eficient, în special în domeniul justiției civile. De fapt, nivelul actual de plată a datoriilor transfrontaliere este foarte scăzut, atât în ceea ce privește activele persoanelor private, cât și ale întreprinderilor. Faptul în sine descurajează comerțul transfrontalier prin trimiterea unui mesaj de impunitate debitorilor și prejudiciază rezultatele economice ale UE. De fapt, costul soluționării transfrontaliere a datoriilor este în prezent prohibitiv pentru creditori în cazurile în care debitorul are active în diferite state membre. Acest lucru împiedică piața internă să funcționeze în mod corespunzător. Măsurile Uniunii Europene sunt esențiale pentru a pune capăt acestei situații și a oferi cetățenilor UE o căi de atac eficiente în cazul în care aceștia introduc o acțiune împotriva unui alt cetățean sau unei alte întreprinderi; măsuri care să simplifice și să accelereze acest proces de plată. Prin urmare, am votat în favoarea acestui raport, în care Parlamentul European invită Comisia să prezinte propuneri legislative privind măsurile de înghețare și divulgare a activelor debitorilor și a presupușilor debitori în cazurile transfrontaliere.
<SPEAKER ID="368" NAME="Paulo Rangel" LANGUAGE="PT">
Pentru a crea o piață unică, părțile trebuie să beneficieze de mecanismele necesare care să permită soluționarea datoriilor lor pe întreg teritoriul Uniunii. Acest concept a dat naștere Regulamentului Bruxelles I, de exemplu, cu scopul de a stabili un sistem unic de recunoaștere a hotărârilor judecătorești în cadrul UE. Cu toate acestea, continuă să fie extrem de dificil pentru un creditor să execute o datorie dacă bunurile debitorului sunt împărțite între mai multe state membre, care - nu există niciun rău în a repeta - creează dificultăți serioase pentru punerea în aplicare a unei piețe unice reale. Ordinul european de conservare a activelor (OECA) și Ordinul european de divulgare a activelor (OEDA) se pot dovedi a fi instrumente bune pentru această cerință. Prin urmare, am votat în favoarea acestui raport.
<SPEAKER ID="369" NAME="Evelyn Regner" AFFILIATION="S&amp;D">
în scris. - (DE) Am votat în favoarea raportului deoarece milioane de cetățeni ai pieței interne europene au nevoie de mijloace legale eficiente de afirmare a creanțelor lor împotriva cetățenilor sau împotriva altor întreprinderi. Nu ar trebui să permitem ca cetățenii care își exercită dreptul de a trăi, munci și călători în UE să cadă victimă profitorilor fără scrupule și altor debitori care se sustrag responsabilităților lor prin simpla mutare a activelor lor într-o altă țară. În astfel de cazuri, creditorilor le este refuzată de multe ori executarea hotărârii în cadrul pieței interne, iar prin urmare, cetățenii sau întreprinderile mici pierd bani și timp, deoarece sunt trimiși la instanțe din alte state membre odată ce procedurile judiciare au fost deja inițiate. Mai mult decât atât, pentru a garanta o executare eficientă, instanțele judecătorești trebuie să fie în măsură să ordone divulgarea și înghețarea activelor debitorului, în contextul unor măsuri provizorii pentru a oferi protecție juridică.
<P>
Dispozițiile legale în vigoare în Uniunea Europeană, care permit recunoașterea reciprocă a hotărârilor judecătorești naționale și recuperarea datoriilor transfrontaliere, nu sunt suficiente. Cetățenii și întreprinderile trebuie să aibă și dreptul la o executare eficientă a hotărârilor. Acest raport reprezintă o măsură importantă împotriva escrocilor și în favoarea cetățenilor și întreprinderilor de pe piața internă europeană.
<SPEAKER ID="370" NAME="Raül Romeva i Rueda" AFFILIATION="Verts/ALE">
în scris. - Milioane de întreprinderi se folosesc de dreptul de a face comerț pe piața internă a UE. Milioane de cetățeni se folosesc de dreptul de a trăi, a munci și a călători pe teritoriul UE. Este esențial ca pe piața internă cetățenii să aibă căi de atac eficiente în cazul în care introduc o acțiune împotriva unui alt cetățean sau împotriva unei întreprinderi.
<P>
UE dispune de o legislație în vigoare pentru a permite recuperarea datoriilor transfrontaliere și recunoașterea reciprocă a hotărârilor instanțelor naționale, care include Regulamentul Bruxelles I, titlul executoriu european, procedura europeană cu privire la cererile cu valoare redusă și procedura privind somația de plată. Dar obținerea hotărârii este doar o parte a procesului; cetățenii și întreprinderile trebuie să aibă dreptul să li se execute hotărârile în mod eficient. O componentă necesară a executării efective este că instanțele de judecată trebuie să fie capabile, ca măsură provizorie, să acționeze rapid pentru a dispune divulgarea și înghețarea activelor debitorului.
<SPEAKER ID="371" NAME="Licia Ronzulli" LANGUAGE="IT">
Milioane de întreprinderi își desfășoară activitatea pe piața internă a Uniunii Europene și milioane de cetățeni se folosesc de dreptul de a trăi, munci și călători în toate statele membre. Prin urmare, este esențial ca în cadrul pieței interne, cetățenii să aibă acces la căile de atac necesare și eficiente în cazul în care au o creanță împotriva unui alt cetățean sau a unei întreprinderi.
<P>
Astăzi, Uniunea Europeană are o legislație în vigoare pentru a permite creanțele transfrontaliere, precum și recunoașterea reciprocă a hotărârilor instanțelor naționale. Cu toate acestea, obținerea unei hotărâri este de multe ori doar o parte a procesului. Mai mult de 500 de milioane de cetățeni europeni și întreprinderile lor trebuie să aibă dreptul la executarea eficientă a hotărârilor judecătorești. O componentă necesară a executării efective este că instanțele de judecată trebuie să fie capabile, ca măsură provizorie, să acționeze imediat pentru a dispune divulgarea și înghețarea activelor debitorului. Scopul raportului pe care îl adoptăm astăzi este să invite Comisia să prezinte rapid propuneri privind măsurile provizorii pentru înghețarea și divulgarea activelor debitorilor în litigiile transfrontaliere.
<SPEAKER ID="371" NAME="Catherine Stihler" AFFILIATION="S&amp;D">
în scris. - Susțin acest raport din proprie inițiativă, pentru că sprijină crearea unui ordin european de conservare a activelor și a unui ordin european de divulgare a activelor.
<SPEAKER ID="372" NAME="Luís Paulo Alves" LANGUAGE="PT">
Votez în favoarea acestei propuneri pentru că sunt de acord cu procedurile de descărcare de gestiune, cu creditele corespunzătoare care sunt propuse pentru fiecare titlu.
<SPEAKER ID="373" NAME="Bastiaan Belder" AFFILIATION="EFD">
în scris. - (NL) Nu pot susține acordarea descărcării de gestiune Comisiei Europene sau altor instituții și organisme. Cel mai important motiv este că procentul de eroare rămâne prea ridicat. Raportul referitor la Comisia Europeană întocmit de raportorul Chatzimarkakis precizează în mod strălucit domeniile de interes. Cu toate acestea, Comisia pentru control bugetar nu a reușit să concluzioneze că acordarea de descărcare de gestiune ar trebui să fie amânată, în ciuda faptului că este exact unealta pe care noi ar trebui să o folosim pentru a exercita presiuni asupra Comisiei Europene și statelor membre pentru a face îmbunătățiri. De exemplu, declarațiile naționale de asigurare. Acestea ajută la îmbunătățirea gestionării comune, iar acest lucru înseamnă, de asemenea, fonduri structurale.
<P>
Numeroasele norme complicate legate de fondurile structurale și de granturile de cercetare prezintă o altă dificultate majoră. Acesta este motivul pentru care am depus un amendament la raportul dlui Garriga Polledo din Comisia specială privind provocările politice și resursele bugetare pentru o Uniune Europeană sustenabilă după 2013. Prin amendamentul meu, solicit Comisiei Europene să garanteze că fiecare propunere este însoțită de o evaluare a impactului. Această evaluare a impactului trebuie să fie efectuată în mod independent și nu de către Comisia Europeană. Pentru a încheia, reducerea poverii de reglementare și declarațiile naționale de asigurare ar trebui să conducă la mai puține erori în gestiunea financiară. Prin acordarea descărcării de gestiune, Parlamentul European renunță la cel mai important instrument pe care l-a avut la dispoziție. Raportul Chatzimarkakis merită o soartă mai bună.
<SPEAKER ID="373" NAME="Lara Comi" LANGUAGE="IT">
Am votat în favoarea acordării descărcării de gestiune Comisiei Europene pentru exercițiul financiar 2009, deoarece, în ciuda dificultăților în gestionarea acestor fonduri, rezultatul obținut de Curtea de Conturi prezintă îmbunătățiri obiective. O mai mare transparență a auditului, precum și îmbunătățirea rezultatelor indicate de toți cei implicați în gestionarea fondurilor europene sunt cele două motive principale care mă fac să sprijin această descărcare de gestiune.
<SPEAKER ID="373" NAME="Marielle De Sarnez" LANGUAGE="FR">
Votul privind acordarea descărcării de gestiune Comisiei pentru exercițiul financiar 2009 a venit într-un moment politic foarte important, deoarece negocierile cu privire la următorul cadru financiar multianual vor fi marcate de o revizuire a regulamentului financiar. Prin urmare, aceasta a fost o oportunitate pentru ca Parlamentul să dea un nou impuls și vitalitate unei proceduri care nu este întotdeauna luată în serios. Parlamentul a aprobat cheltuielile de buget ale Comisiei aferente exercițiului financiar 2009, după ce a făcut demersuri destinate să acorde statelor membre o mai mare responsabilitate și să amelioreze controlul exercitat de autoritățile naționale asupra cheltuielilor Uniunii. Trebuie să se stabilească sisteme mai eficiente de gestiune și control. Pe viitor, organismele politice naționale vor fi obligate să semneze declarații naționale de gestiune care le vor face responsabile pentru modul în care au fost cheltuite în țările lor fondurile Uniunii Europene. Criza financiară care zguduie în prezent Europa are, de asemenea, implicații pentru bugetul UE. Nu putem tolera niciun scandal sau gestionare a incorectă a cheltuielilor.
<SPEAKER ID="373" NAME="Göran Färm, Anna Hedh, Olle Ludvigsson, Marita Ulvskog și Åsa Westlund" LANGUAGE="SV">
Noi, social democrații suedezi, am ales să acordăm Comisiei descărcarea de gestiune pentru exercițiul financiar 2009.
<P>
Cu toate acestea, am ales să nu sprijinim punctele referitoare la Statutul funcționarilor UE. Credem că personalul Comisiei ar putea avea nevoie de zile suplimentare de călătorie - o parte din personal poate avea de parcurs distanțe lungi și ar putea fi necesar să se schimbe de mai multe ori avionul sau alte forme de transport. În plus, modificările aduse Statutului funcționarilor UE pot fi realizate numai în cadrul unei proceduri de codecizie între Parlament și Consiliu. Prin urmare, procesul de descărcare de gestiune nu reprezintă forumul potrivit pentru aceste probleme. Reforma Statutului funcționarilor va fi abordată la o dată ulterioară în cadrul Comisiei pentru afaceri juridice a Parlamentului European.
<SPEAKER ID="373" NAME="Diogo Feio" LANGUAGE="PT">
Salut îmbunătățirile continue făcute în ultimii ani de Curtea de Conturi cu privire la rezultatele tuturor celor care se ocupă de fonduri. Transparența, buna gestionare și responsabilitatea tuturor entităților implicate trebuie să fie întotdeauna o prioritate și un exemplu al Uniunii Europene.
<P>
Cu toate acestea, este încă necesar să se creeze o responsabilitate reală statelor membre cu privire la rolul lor în gestionarea comună a fondurilor de coeziune ale Uniunii, concomitent cu necesitatea de a introduce un sistem de analiză a viabilității datelor prezentate de agențiile naționale și un sistem obligatoriu de gestionare națională a declarațiilor. Este esențial ca statele membre să își asume responsabilitatea pentru utilizarea corectă a fondurilor UE și să dezvolte un control serios și transparent și politici de simplificare.
<SPEAKER ID="374" NAME="Louis Grech" AFFILIATION="S&amp;D">
în scris. - Am votat în favoarea raportului referitor la descărcarea de gestiune pentru execuția bugetului Comisiei aferent exercițiul financiar 2009, deoarece oferă asigurarea unei mai bune gestionări a plăților în cazurile în care fondurile sunt utilizate în mod necorespunzător. Nu am putut susține unele dintre punctele din raport care se refereau la revizuirea viitoare a Statutului funcționarilor Comunităților Europene. Motivele care stau la baza deciziei mele sunt faptul că revizuirea Statutului funcționarilor depășește sfera competențelor Comisiei pentru control bugetar și nu face parte din raportul de descărcare de gestiune aferent exercițiului financiar 2009, dar în schimb intră în sfera de competență a Comisiei pentru afaceri juridice, care va aborda aceste probleme în viitorul apropiat. Cred că trebuie să avem o abordare globală și să facem o analiză cuprinzătoare a Statutului în ansamblul său, mai degrabă decât una fragmentată, cu rapoarte diferite care se adresează regulamentelor diferite.
<SPEAKER ID="374" NAME="Juozas Imbrasas" AFFILIATION="EFD">
în scris. - (LT) Am votat în favoarea raportului referitor la descărcarea de gestiune pentru execuția bugetului Comisiei aferent exercițiului financiar 2009, deoarece acesta oferă o garanție mai bună în ceea ce privește gestionarea plăților, în special atunci când fondurile sunt utilizate în mod necorespunzător. Prin adoptarea acestei decizii, Parlamentul European acordă Comisiei descărcarea de gestiune pentru execuția bugetului general al Uniunii Europene aferent exercițiului financiar 2009 și include comentariile sale în documentele aferente. Cred că este necesar să se simplifice și să se reducă normele privind achizițiile publice, în scopul de a reduce incidența totală a erorilor. Problemele de guvernanță dintre Regulamentul financiar și normele de coeziune pot fi evitate printr-o mai bună aliniere a normelor de eligibilitate în cadrul diferitelor politici. Simplificarea, în special în legătură cu revizuirea Regulamentului financiar, trebuie să asigure norme și sisteme de gestionare stabile pe termen lung. Regret că în analiza punerii în aplicare a bugetului eferent exercițiului financiar 2009 Curtea de Conturi a ales din nou să se concentreze asupra politicilor în materie de energie și cercetare, mai degrabă decât asupra politicii în domeniul transporturilor. Totuși, transparența trebuie să fie sporită prin furnizarea de informații adecvate contribuabililor și autorităților bugetare, iar coordonarea între politicile regionale și de transport trebuie să fie consolidată, deoarece, în prezent, potențiala valoare adăugată europeană a proiectelor se bucură numai de o atenție sumară și, în consecință, fondurile nu sunt utilizate cât mai eficient posibil pentru a elimina blocajele și problemele referitoare la punctele de trecere a frontierei sau la conexiuni necorespunzătoare.
<SPEAKER ID="375" NAME="David Martin" AFFILIATION="S&amp;D">
în scris. - Cred cu tărie că acest raport indică faptul că este necesară o revizuire detaliată a cheltuielilor efectuată de Comisie, cu scopul de a identifica economiile posibile, care ar reduce presiunea asupra bugetului în această perioadă de austeritate.
<SPEAKER ID="375" NAME="Paul Murphy" AFFILIATION="GUE/NGL">
în scris. - Am votat împotriva propunerilor de descărcare a obligațiilor Comisiei de a face raportări cu privire la cheltuielile sale pentru că raportul a fost neclar. Nu am votat în favoarea propunerii de rezoluție, deoarece ideea generală de eficiență a costurilor în UE este adusă în discuție de multe ori. Sunt în favoarea reducerii costurilor legate de Comisie și agențiile sale. Totuși, aceasta nu se poate face în detrimentul funcționarilor Comisiei, astfel cum a fost sugerat la punctul 81. Nu accept faptul ca funcționarii să fie obligați să lucreze mai mult ca urmare a reducerilor, indiferent de cine este angajatorul lor. Drepturile lucrătorilor trebuie să fie garantate și apărate. Dacă funcția lor a devenit inutilă, aceștia trebuie să aibă acces la locuri de muncă similare, cu aceleași condiții. Reprezentanții aleși care impun standarde aspre de viață pentru lucrători ar trebui, cel puțin, să accepte faptul că privilegiile lor sunt supuse aceluiași tratament. Voi continua să insist ca reprezentanții publici să fie plătiți cu echivalentul salariului mediu al unui muncitor calificat și să susțin eliminarea costurilor inutile, a avantajelor, a beneficiilor și a altor privilegii.
<SPEAKER ID="376" NAME="Raül Romeva i Rueda" AFFILIATION="Verts/ALE">
în scris. - Acest raport acordă Comisiei descărcarea de gestiune pentru execuția bugetului general al Uniunii Europene aferent exercițiului financiar 2009 și include observațiile sale în rezoluția care face parte integrantă din deciziile privind descărcarea de gestiune pentru execuția bugetului general al Uniunii Europene aferent exercițiului financiar 2009, secțiunea III - Comisia și agențiile executive, precum și în rezoluția sa referitoare la concluziile rapoartelor speciale emise de Curtea de Conturi.
<SPEAKER ID="376" NAME="Licia Ronzulli" LANGUAGE="IT">
În conformitate cu articolul 17 alineatul (1) din Tratatul privind Uniunea Europeană, Comisia execută bugetul și face acest lucru în conformitate cu articolul 317 din Tratatul privind funcționarea Uniunii Europene, în cooperare cu statele membre, pe propria răspundere, având în vedere principiile bunei gestiuni financiare. Prin adoptarea acestui raport, Parlamentul acordă Comisiei descărcarea de gestiune pentru execuția bugetului general al Uniunii Europene aferent exercițiului financiar 2009.
<SPEAKER ID="377" NAME="Angelika Werthmann" AFFILIATION="NI">
în scris. - (DE) Nici nu am acordat și nici nu am refuzat descărcarea de gestiune Comisiei. Motivul pentru acest lucru este faptul că, pe de o parte, Curtea de Conturi Europeană a fost din nou în imposibilitatea de a emite o declarație pozitivă pentru Comisie în 2009; pe de altă parte, raportul menționează suficient de clar că acest lucru este cauzat în principal de cooperarea insuficientă a statelor membre, în calitate de beneficiari ai finanțării. Acordarea descărcării de gestiune unui sistem deficient nu ajută cu nimic această situație. Trebuie asigurate controale înainte de acordarea fondurilor.
<SPEAKER ID="378" NAME="Anna Záborská" AFFILIATION="PPE">
în scris. - (SK) Curtea de Conturi estimează că neregulile financiare sau chiar posibila delapidare a resurselor în 2009 reprezintă 2-5 % din toate plățile. Este mult mai mult decât contribuția anuală a Slovaciei la bugetul UE. Se așteaptă de la noi să aprobăm conturile celor 27 de agenții europene, deși cred că Europa s-ar descurca mai bine fără aceste agenții. Mai mult, în proiectul de buget pentru anul viitor, vom crește tocmai acele sectoare în care auditul a constatat cele mai mari discrepanțe. Cel mai trist este faptul că nu se face nicio diferență dacă acest Parlament acordă sau nu acordul pentru gestionarea agențiilor și a instituțiilor europene. Totul va continua ca și înainte. Normele mai stricte pentru redistribuirea și contabilitatea acestor resurse nu vor rezolva nimic, deoarece vor conduce la și mai multă birocrație și la plăți mai lente, subminând astfel în ultimă instanță eficiența programelor de sprijin. Prin urmare, aș dori să pledez pentru o eliminare treptată a redistribuirii, care devine un instrument mai puțin transparent pentru ingineria socială de astăzi. Aceasta distorsionează piața, reduce competitivitatea și îi privează pe oamenii de inițiativă și responsabilitate în privința modului și locului în care trăiesc. Cu cât redistribuim mai puțini bani pe baza priorităților politice, cu atât vom avea un risc mai mic de corupție, iar regiunile Europei și întreaga noastră economie vor fi mai fiabile.
<SPEAKER ID="380" NAME="Liam Aylward" LANGUAGE="GA">
Sprijin acest raport, mai ales ceea ce afirmă despre raportul special al Curții de Conturi privind reforma din sectorul zahărului. Acest raport a atras atenția asupra problemelor semnificative evidente existente în sectorul zahărului de la reformarea sa în 2006 și asupra problemelor cu care se confruntă acum foștii producători de zahăr. Fără raportul Curții de Conturi, aceste dificultăți nu ar fi fost aduse în discuție. Fabricile de zahăr au jucat un rol important în sectorul agricol în special în Irlanda, unde existau fabrici de prelucrare în Cork și în Carlow și s-ar putea spune că reforma a pus capăt sectorului zahărului în Irlanda.
<P>
După cum se menționează în raport, s-au furnizat informații insuficiente despre impactul asupra regiunilor prelucrătoare, despre impactul renunțării la cote asupra economiilor locale, despre locurile de muncă care se vor pierde și despre repartizarea despăgubirilor. Cei care lucrează în acest sector și contribuabilii europeni nu au beneficiat de transparență și de informare în procesul de reformă și trebuie acum să existe claritate și onestitate cu privire la impactul reformei în întregul sector agricol european.
<SPEAKER ID="380" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestui raport. În fiecare an, Curtea de Conturi prezintă rapoarte speciale în contextul descărcării de gestiune a Comisiei. Aceste rapoarte speciale sunt de o mare importanță atunci când se reflectă, se schimbă și se adaptează programe și proiecte, deoarece acestea pot duce la o utilizare mai eficientă a resurselor umane și bugetare. Pe baza acestor rapoarte, Comisia poate lua măsuri prompte pentru a remedia cele mai multe dintre deficiențele constatate de Curtea de Conturi. Am fost raportorul responsabil pentru documentul de lucru al Comisiei pentru control bugetar privind raportul special al Curții europene de Conturi intitulat "Îmbunătățirea performanței transporturilor pe axele feroviare transeuropene”. Comisia trebuie să ia măsurile necesare de adaptare a infrastructurii feroviare pentru a asigura serviciile transeuropene, construind în același timp legăturile care lipsesc în punctele transfrontaliere, înlocuind sau modernizând infrastructura veche de cale ferată, ajutând statele membre să atenueze diversele complicații legate de diferența de ecartament și asigurând asistența financiară necesară.
<SPEAKER ID="380" NAME="Lara Comi" LANGUAGE="IT">
Am votat în favoarea acordării descărcării de gestiune pentru execuția bugetului general al Uniunii Europene aferent exercițiului financiar 2009, deoarece sunt de părere că fondurile au fost gestionate în mod transparent și în general în mod eficient, chiar și în circumstanțele speciale cu care s-a confruntat economia Uniunii Europene în perioada în cauză.
<SPEAKER ID="380" NAME="Diogo Feio" LANGUAGE="PT">
Consider că evaluarea făcută de Curtea de Conturi în aceste rapoarte speciale este pozitivă, deoarece prin intermediul acestor rapoarte putem avea un acces mai clar la informațiile referitoare la modul în care sunt cheltuite fondurile și, de asemenea, la necesitatea de a reevalua sau adapta programele și proiectele. Toate informațiile furnizate acum de Curtea de Conturi trebuie să fie luate în considerare de UE, în special de Comisie ca principal organism executiv și de gestiune a bugetului UE. Trebuie să aspirăm la o optimizare exemplară a modului în care sunt gestionate și cheltuite fondurile, pe baza unor norme simple și transparente bazate pe principiul responsabilității directe.
<SPEAKER ID="380" NAME="Juozas Imbrasas" LANGUAGE="LT">
Am votat în favoarea acestui document, deoarece Curtea de Conturi a reușit să producă, în fiecare an, mai multe rapoarte speciale de mai bună calitate. Din păcate, acestea nu primesc întotdeauna atenția politică pe care o merită, din cauza normelor aplicabile în Parlament. Aceste rapoarte speciale sunt de o mare importanță atunci când se reflectă și se modifică și/sau se adaptează programe și proiecte, deoarece acestea pot conduce la o utilizare mai eficientă a resurselor umane și bugetare. Apreciez atitudinea pozitivă a Comisiei față de aceste procese și dorința sa de a lua măsuri prompte pentru a remedia cele mai multe dintre deficiențele constatate de Curtea de Conturi în aceste rapoarte.
<SPEAKER ID="381" NAME="David Martin" AFFILIATION="S&amp;D">
în scris. - Am votat pentru acest raport care subliniază necesitatea de a examina mai riguros proiectele în etapa de aplicare, în scopul de a preveni deficiențele și, în consecință, invită Comisia să amelioreze în continuare utilizarea orientărilor și a listelor de control prin furnizarea unor criterii mai clare de evaluare a cererilor de finanțare, pentru a spori eficiența și coerența procedurilor și rezultatelor acestora și pentru a asigura acțiuni de monitorizare corespunzătoare în cazurile în care nu se furnizează informațiile sau măsurile necesare.
<SPEAKER ID="382" NAME="Raül Romeva i Rueda" AFFILIATION="Verts/ALE">
în scris. - Acest raport salută succesul Curții de Conturi de a produce în fiecare an rapoarte speciale mai multe rapoarte speciale de mai bună calitate; regretă faptul că, din păcate, acestea nu primesc întotdeauna atenția politică pe care o merită, din cauza normelor aplicabile în Parlament; subliniază faptul că aceste rapoarte speciale sunt de o mare importanță atunci când se reflectă, se modifică și/sau se adaptează programe și proiecte, deoarece acestea pot conduce la o utilizare mai eficientă a resurselor umane și bugetare; și apreciază atitudinea pozitivă a Comisiei față de aceste procese și dorința sa de a adopta măsuri prompte pentru a remedia cele mai multe dintre deficiențele constatate de Curtea de Conturi în aceste rapoarte.
<SPEAKER ID="383" NAME="Licia Ronzulli" LANGUAGE="IT">
Prin adoptarea acestui raport, Parlamentului European subliniază faptul că Curtea de Conturi a reușit să producă în fiecare an mai multe rapoarte speciale de mai bună calitate. Din păcate, aceste rapoarte nu primesc întotdeauna atenția politică pe care o merită, chiar dacă sunt de o mare importanță atunci când se reflectă, se schimbă și se adaptează programe și proiecte, deoarece acestea pot duce la o utilizare mai eficientă a resurselor umane și bugetare.
<P>
Textul de astăzi subliniază încă o dată faptul că apreciem atitudinea pozitivă a Comisiei, precum și dorința sa de a lua măsuri prompte pentru a remedia cele mai multe dintre deficiențele constatate de Curtea de Conturi în rapoartele în cauză.
<SPEAKER ID="384" NAME="Luís Paulo Alves" LANGUAGE="PT">
Votez în favoarea acestei propuneri pentru că sunt de acord cu procedurile de descărcare de gestiune, cu creditele corespunzătoare care sunt propuse pentru fiecare rubrică.
<SPEAKER ID="384" NAME="Zigmantas Balčytis" AFFILIATION="S&amp;D">
în scris. - (LT) Am susținut acest raport și descărcarea de gestiune pentru execuția bugetului Parlamentului European aferent exercițiului financiar 2009. Curtea de Conturi a constatat că plățile în ansamblu nu conțin erori materiale. Nu a găsit puncte slabe semnificative atunci când a evaluat conformitatea sistemelor de supraveghere și de control cu Regulamentul financiar. Secretarul General al Parlamentului European a certificat că deține asigurări rezonabile că bugetul Parlamentului a fost pus în aplicare în conformitate cu principiile bunei gestiuni financiare și că acest cadru de control aplicat oferă garanțiile necesare în ceea ce privește legalitatea și regularitatea operațiunilor subiacente. Sunt de acord cu raportorul că este necesar ca Parlamentul, împreună cu toate instituțiile Uniunii, să găsească modalități mai eficiente de utilizare a resurselor financiare și de personal, inclusiv posibile economii, precum și instrumente și metode electronice pentru a oferi servicii eficiente. Cred că Secretarul General al Parlamentului European trebuie să propună măsuri prin care să se asigure că utilizarea indemnizației pentru cheltuieli generale este transparentă în toate cazurile și că aceasta este utilizată în scopurile destinate. De asemenea, sunt de acord că Parlamentul ar trebui să aibă un singur sediu situat în aceeași locație, ca și celelalte instituții europene. În prezent, decizia de a schimba această situație - și de a face economii anuale de aproximativ 160 000 000 de euro, precum și de a reduce considerabil amprenta de carbon a Parlamentului - revine în exclusivitate Consiliului European. Trebuie să raționalizăm în continuare misiunile între cele trei sedii principale, justificându-le și monitorizându-le mai bine, pentru a evita misiunile și costurile inutile.
<SPEAKER ID="384" NAME="Jean-Luc Bennahmias" LANGUAGE="FR">
Am votat pentru această descărcare de gestiune. În ceea ce mă privește, bugetul de funcționare al Parlamentului European este în conformitate cu climatul financiar. Mai multe dintre comentariile privind creșterea transparenței sunt pertinente. De asemenea, consider că este rezonabil ca Parlamentul să acorde premii, în special în scopul de a sprijini cinematografia europeană. Pe lângă acest lucru, sumele în cauză sunt de fapt simbolice.
<SPEAKER ID="385" NAME="Izaskun Bilbao Barandica" LANGUAGE="ES">
Am votat în favoarea raportului privind descărcarea de gestiune pentru execuția bugetul general al Uniunii Europene aferent exercițiului financiar 2009, în ceea ce privește Parlamentul European. Aș dori să subliniez faptul că în secțiunea privind schimbările majore în gestiunea bugetului pe parcursul exercițiului financiar 2009, am votat pentru punctul 5, deoarece am înțeles că indemnizația pentru cheltuieli generale plătită în conturile noastre trebuie să fie gestionată în mod transparent în toate cazurile și trebuie să fie utilizată în scopurile prevăzute. Prin urmare, și în acest scop, sunt de acord că Secretarul General ar trebui să fie cel care adoptă măsurile corespunzătoare.
<SPEAKER ID="385" NAME="Lara Comi" LANGUAGE="IT">
Am votat în favoarea acordării descărcării de gestiune Parlamentului pentru execuția bugetului aferent exercițiului financiar 2009, deoarece sunt de părere că, în ansamblu, resursele au fost gestionate cu înțelepciune. Rămân extrem de sceptică cu privire la împărțirea între cele trei locuri de desfășurare a activității: acest lucru creează pierderi și stres și, lăsând simbolismul la o parte, eu cred că trebuie să adoptăm de urgență măsuri pentru a scăpa de acest sistem tripartit, care are un cost economic și de mediu.
<SPEAKER ID="385" NAME="Marielle De Sarnez" LANGUAGE="FR">
Având în vedere situația economică actuală, Parlamentul European are datoria de a da un exemplu în ceea ce privește reducerea costurilor. Printre măsurile destinate pentru reducerea costurilor, s-a decis să fie prevăzut automat un serviciu de interpretariat pentru reuniunile grupurilor de lucru în numai șase limbi (franceză, germană, engleză, poloneză, spaniolă și italiană), iar dacă deputații o vor solicita, se vor pune la dispoziție și alte limbi. Alte cerințe includ norme care limitează călătoriile pe distanțe lungi cu mașinile oficiale ale Parlamentului. Rezoluția solicită, de asemenea, o revizuire pe termen lung a bugetului Parlamentului, în vederea reducerii costurilor. Acest vot a oferit și o oportunitate de revigorare a dezbaterii privind locul unde ar trebui să fie sediul Parlamentului European. Totuși, această situație este legată de un context istoric și de statutul juridic, care nu pot fi contestate pe baza unor atacuri adesea greșite privind costurile sau problemele asociate faptului că Parlamentului European are mai multe sedii. Nu se pune problema alegerii între Strasbourg și Bruxelles în acest caz, deoarece, în conformitate cu tratatele care au fondat Uniunea noastră la început, Strasbourg este regula, iar Bruxelles este excepția.
<SPEAKER ID="386" NAME="Anne Delvaux" LANGUAGE="FR">
Încă o dată, am votat în favoarea acestui raport care subliniază faptul că s-ar putea face economii reale dacă Parlamentul ar avea doar un sediu de desfășurare a activității, în același oraș ca celelalte instituții ale Uniunii Europene (cu alte cuvinte, Bruxelles). Raportul Secretarului General referitor la proiectul preliminar de estimare a bugetului pentru anul 2011 al Parlamentului European atrage atenția asupra costurilor anuale uriașe generate de divizarea geografică a Parlamentului, estimate la aproximativ 160 000 000 de euro, care reprezintă 9 % din bugetul total al Parlamentului.
<P>
Este adevărat că, în prezent, decizia de a schimba această situație și, astfel, de face economii de aproximativ 160 000 000 de euro pe an, diminuând în același timp în mod considerabil amprenta de carbon a Parlamentului, revine exclusiv Consiliului. Cu toate acestea, prin acest vot, fac apel la Președintele Parlamentului European și la deputații care negociază bugetul Uniunii în numele Parlamentului, să sugereze Consiliului să adopte măsuri pentru a asigura faptul că Uniunea poate face aceste economii.
<SPEAKER ID="387" NAME="Edite Estrela" LANGUAGE="PT">
Am votat în favoarea raportului referitor la descărcarea de gestiune pentru execuția bugetului Parlamentului European aferent exercițiului financiar 2009, deoarece contribuie la controlarea modului în care sunt utilizate fondurile de către instituțiile europene. Cred că ar fi util să se revizuiască pe termen lung bugetul Parlamentului European, în scopul de a reduce costurile și de a crea resurse pentru funcționarea eficientă a Parlamentului, în contextul competențelor sale sporite care decurg din Tratatul de la Lisabona.
<SPEAKER ID="387" NAME="Göran Färm" AFFILIATION="S&amp;D">
în scris. - (SV) Aș dori să subliniez că, în calitate de instituție publică, Parlamentul European trebuie să depună eforturi pentru a demonstra cât mai multă deschidere și transparență.
<P>
De asemenea, sunt de părere că, în special în contextul situației economice actuale, Parlamentul trebuie să își revizuiască cheltuielile și să identifice modalități de economisire și de creștere a eficienței. Parlamentul European ar fi trebuit să aibă o dezbatere mai aprofundată cu privire la aceste probleme, motiv pentru care aș dori să oferim mai mult spațiu pentru dezbaterea legată de descărcarea de gestiune. De asemenea, am o atitudine pozitivă față de principiul că Parlamentul European ar trebui să aibă un sistem comun de mile aeriene pentru a oferi posibilitatea călătoriilor aeriene mai ieftine.
<P>
În cele din urmă, nu cred că este greșit ca Parlamentul să acorde premii culturale. Cu toate acestea, sunt extrem de critic cu privire la Premiului pentru jurnalism al Parlamentului European și nu cred că este necesar ca Parlamentul să acorde premii jurnaliștilor a căror sarcină este de a examina critic Parlamentul European. Prin urmare, cred că acest premiu ar trebui să fie eliminat.
<SPEAKER ID="389" NAME="Louis Grech" AFFILIATION="S&amp;D">
în scris. - Referitor la raportul de descărcare de gestiune pentru execuția bugetului Parlamentului European aferent exercițiului financiar 2009, am votat în conformitate cu grupul meu politic, împotriva punctului 143 privind milele aeriene. Același concept este deja reglementat de punctul 119 pentru care am votat în favoare. Punctul 119 este mai cuprinzător și mai practic pentru scopuri de punere în aplicare.
<SPEAKER ID="389" NAME="Anna Hedh, Olle Ludvigsson, Marita Ulvskog și Åsa Westlund" LANGUAGE="SV">
Noi, social democrații suedezi, am ales să acordăm descărcarea de gestiune pentru execuția bugetului Parlamentului European aferent exercițiului financiar 2009.
<P>
Am dori să subliniem că, în calitate de instituție publică, Parlamentul European trebuie să depună eforturi pentru a demonstra cât mai multă deschidere și transparență. Prin urmare, am ales să sprijinim punctul 5, prin care se solicită o mai mare transparență în ceea ce privește indemnizația pentru cheltuielile deputaților din Parlamentul European.
<P>
De asemenea, suntem de părere că, în special în contextul situației economice actuale, Parlamentul trebuie să își revizuiască cheltuielile și să identifice modalități de economisire și de creștere a eficienței. Parlamentul European ar fi trebuit să aibă o dezbatere mai detaliată cu privire la aceste probleme, motiv pentru care am dori, de asemenea, să acordăm mai mult spațiu dezbaterii referitoare la descărcarea de gestiune. Avem, de asemenea, o atitudine pozitivă față de principiul că Parlamentul European ar trebui să aibă un sistem comun de mile aeriene pentru a oferi posibilitatea călătoriilor aeriene mai ieftine, chiar dacă este dificil de identificat o modalitate de punere în aplicare a acestui lucru.
<P>
În cele din urmă, nu credem că este greșit ca Parlamentul să acorde premii culturale. Cu toate acestea, suntem extrem de critici față de Premiul pentru jurnalism al Parlamentului European și nu cred că este necesar ca Parlamentul să acorde premii jurnaliștilor a căror sarcină este de a examina în mod critic Parlamentul European. Prin urmare, credem că acest premiu ar trebui să fie eliminat.
<SPEAKER ID="389" NAME="Juozas Imbrasas" AFFILIATION="EFD">
în scris. - (LT) M-am abținut de la votul privind acest document, deși auditul Curții de Conturi afirmă că, în ceea ce privește cheltuielile administrative din 2009, toate instituțiile gestionează în mod satisfăcător sistemele de supraveghere și de control impuse de Regulamentul financiar, iar operațiunile testate au fost lipsite de erori materiale. De asemenea, Secretarul General a certificat, la 2 iulie 2010, că deține asigurări rezonabile că bugetul Parlamentului a fost pus în aplicare în conformitate cu principiile bunei gestiuni financiare și că acest cadru de control aplicat oferă garanțiile necesare în ceea ce privește legalitatea și regularitatea operațiunilor subiacente. Cred că situația financiară actuală impune ca Parlamentul, împreună cu toate instituțiile Uniunii, să găsească modalități mai eficiente de utilizare a resurselor financiare și de personal, inclusiv posibile economii, precum și instrumente și metode electronice pentru a oferi servicii eficiente. Trebuie să efectuăm o revizuire pe termen lung a bugetului Parlamentului European și să stabilim suma de bani care poate fi economisită pe viitor, în scopul de a reduce costurile și de a găsi fonduri pentru a permite Parlamentului să funcționeze eficient în calitate de organ legislativ. Aș dori să subliniez, de asemenea, faptul că cetățenii au dreptul să cunoască modul în care sunt cheltuiți banii pe care îi plătesc prin impozite și modul în care instituțiile Uniunii și organele politice folosesc competențele care le sunt acordate.
<SPEAKER ID="391" NAME="Anne E. Jensen" AFFILIATION="ALDE">
în scris. - (DA) Partidul Liberal Danez se opune punctului 112. Este vital să existe în continuare egalitate pentru limbile europene în cadrul UE. În afară de acest punct, raportul conține o serie de inițiative raționale.
<SPEAKER ID="392" NAME="Karin Kadenbach" AFFILIATION="S&amp;D">
în scris. - (DE) În ceea ce privește punctul 129 din raportul referitor la descărcarea de gestiune pentru execuția bugetului general al UE aferent exercițiului financiar 2009 - Parlamentul European, care se referă la "fondul de pensie complementară”, aș dori să afirm că eu votez în mod categoric împotriva acestuia, deoarece implică utilizarea banilor contribuabililor pentru finanțarea fondurilor de pensii pentru deputații Parlamentului European [punctul 129 subpunctul (i)]. Nu există niciun motiv să nu se majoreze vârsta de pensionare în cadrul regimului de la 60 la 63 de ani [punctul 129 subpunctul (ii)]. Este bine ca administratorii fondului să fie invitați să adopte o strategie de investiții mai prudentă și mai echilibrată [punctul 129 subpunctul (iii)]. Ca o chestiune de principiu, sunt în favoarea eliminării treptate a sistemului de pensii actual.
<SPEAKER ID="393" NAME="Jörg Leichtfried, Evelyn Regner și Hannes Swoboda" AFFILIATION="S&amp;D">
în scris. - (DE) În ceea ce privește punctul 129 din raportul referitor la descărcarea de gestiune pentru execuția bugetului general al UE aferent exercițiului financiar 2009 - Parlamentul European, care se referă la "fondul de pensie complementară”, aș dori să afirm că eu votez în mod categoric împotriva acestuia, deoarece implică utilizarea banilor contribuabililor pentru finanțarea fondurilor de pensii pentru deputații Parlamentului European [punctul 129 subpunctul (i)]. Nu există niciun motiv să nu se majoreze vârsta de pensionare în cadrul regimului de la 60 la 63 de ani [punctul 129 subpunctul (ii)]. Este bine ca administratorii fondului să fie invitați să adopte o strategie de investiții mai prudentă și mai echilibrată [punctul 129 subpunctul (iii)]. Ca o chestiune de principiu, sunt în favoarea eliminării treptate a sistemului de pensii actual.
<SPEAKER ID="394" NAME="David Martin" AFFILIATION="S&amp;D">
în scris. - Am votat în favoarea amendamentului care solicită o mai mare transparență în momentul aprobării indemnizației pentru cheltuieli generale a deputaților din Parlamentul European.
<SPEAKER ID="395" NAME="Iosif Matula" AFFILIATION="PPE">
în scris. - Am votat în favoarea acestui raport considerând că sunt necesare unele măsuri ce au ca obiectiv atât eficientizarea activității deputaților, cât și îmbunătățirea performanței funcționarilor și a infrastructurii instituției în ceea ce privește siguranța, tehnologia informației, accesul vizitatorilor și reducerea amprentei consumului de dioxid de carbon. Trebuie reanalizată politica de securitate prin implementarea unei strategii de securitate inteligente și moderne a Parlamentului, prin măsuri atât în interiorul clădirilor și a procedurilor de acces, cât și în zona instituțiilor europene. În domeniu TIC se impun îmbunătățiri, în ceea ce privește accesul la rețele wireless în interiorul clădirilor instituției. Pe de altă parte, departamentul TIC ar trebui să propună măsuri concrete de înlocuire a documentației administrative cu versiuni electronice, nepoluante. Instituțiile europene reprezintă obiective de interes turistic major ale capitalei Bruxelles.
<P>
Sondajele dovedesc faptul că afluxul de turiști este mai ridicat în timpul concediilor și la sfârșit de săptămână. Centrul de vizitatori și programul de vizite ar trebui adaptate acestor cerințe. Atingerea obiectivului de reducere a emisiilor de carbon cu 30 % până în 2020 este prioritară. Susțin inițiativa de înlocuire a parcului auto existent cu vehicule ecologice, luând în considerare distanțele reduse de deplasare, corespunzător autonomiei vehiculelor alimentate electric
<SPEAKER ID="387" NAME="Paul Murphy" AFFILIATION="GUE/NGL">
în scris. - Am votat în favoarea propunerii de rezoluție întrucât s-a adus în discuție ideea generală de eficiență a costurilor în UE. Sunt în favoarea reducerii costurilor legate de Parlamentul European. Cu toate acestea, economiile nu pot fi făcute pe cheltuiala funcționarilor mărunți din Parlamentul European; drepturile lor ar trebui să fie protejate în orice moment.
<P>
Sprijin cheltuielile cu promovarea unor evenimente artistice și culturale accesibile, care pot îmbogăți viața populației; acesta este motivul pentru care este susținut premiul pentru film LUX, în ciuda îndoielilor cu privire la bugetul aparent mare cheltuit cu acest premiu special. Economiile pot și ar trebui să se facă prin limitarea cheltuielilor și a salariilor deputaților din Parlamentul European, de exemplu prin adăugarea la diurnă a unui voucher de cheltuieli.
<P>
Am sprijinit, de asemenea, majorarea vârstei de pensionare pentru deputații din Parlamentul European de la 60 la 63 de ani. Consider că reprezentanții care impun lucrătorilor standarde aspre de viață ar trebui cel puțin să accepte faptul că privilegiile lor sunt supuse aceluiași tratament. Cu toate acestea, nu sunt de acord că vârsta de pensionare a lucrătorilor ar trebui să fie majorată. Voi continua să îi sprijin pe lucrători și pe sindicaliștii în lupta lor împotriva majorării vârstei de pensionare.
<SPEAKER ID="387" NAME="Franz Obermayr" AFFILIATION="NI">
în scris. - (DE) Nu pot vota pentru descărcarea de gestiune a bugetului Parlamentului European pe baza faptului că numai circul ambulant între Bruxelles și Strasbourg nu este sustenabil pentru contribuabili. Parlamentul European ar trebui să aibă o singură locație și nu să se mute cu totul o săptămână pe lună.
<SPEAKER ID="396" NAME="Raül Romeva i Rueda" AFFILIATION="Verts/ALE">
în scris. - Printre altele, textul adoptat afirmă că PE ia notă de constrângerile bugetare cu care se confruntă numeroase state membre ca urmare a crizei financiare și economice, precum și de necesitatea de a revizui în mod critic potențialul de economisire la toate nivelurile, inclusiv la nivelul Uniunii, iar în lumina acestei situații, subliniază faptul că s-ar putea face economii reale dacă Parlamentul ar avea doar un sediu situat în aceeași locație.
<SPEAKER ID="397" NAME="Licia Ronzulli" LANGUAGE="IT">
Auditul efectuat de Curtea de Conturi arată că, în ceea ce privește cheltuielile administrative din 2009, toate instituțiile au gestionat în mod satisfăcător sistemele de supraveghere și de control impuse de Regulamentul financiar, iar operațiunile testate nu au fost afectate de erori materiale.
<P>
La 2 iulie 2010, Secretarul General a certificat că deține asigurări rezonabile că bugetul Parlamentului a fost pus în aplicare în conformitate cu principiile bunei gestiuni financiare și că acest cadru de control aplicat oferă garanțiile necesare în ceea ce privește legalitatea și regularitatea operațiunilor subiacente. Raportul pe care îl adoptăm astăzi acordă Președintelui descărcarea de gestiune pentru execuția bugetului Parlamentului European aferent exercițiului financiar 2009.
<SPEAKER ID="397" NAME="Catherine Stihler" AFFILIATION="S&amp;D">
în scris. - Sprijin o mai mare transparență în Parlament și salut în special transparența în ceea ce privește indemnizația pentru cheltuieli generale.
<SPEAKER ID="398" NAME="Marianne Thyssen" LANGUAGE="NL">
Am votat în favoarea raportului dlui Itälä, dar am rezerve cu privire la punctul 113. Sunt total împotriva acestui punct care propune un nou sistem pentru serviciile de interpretariat pentru "grupurile de lucru”. Nu pot fi de acord cu acesta, pentru că sistemul propus nu respectă principiul egalității de tratament între limbile oficiale ale Uniunii și utilizatorii lor, va duce în cele din urmă, fără îndoială, la excluderea altor limbi cu excepția celor șase menționate mai sus, va fi imposibil de pus în practică într-un mod viabil, pentru simplul motiv că deputatul în cauză va trebui să depună o cerere de interpretariat într-o limbă suplimentară înainte de a vedea ordinea de zi, riscă să transforme politica lingvistică într-un joc de putere. Dacă vrem cu adevărat să facem economii atunci când vine vorba despre limbi, atunci ar trebui să solicităm ca acest sistem să se aplice în mod egal pentru toată lumea.
<P>
Dacă încetăm să mai acordăm o importanță atât de mare principiului că unor deputați ar trebui să li se permită să vorbească în propria lor limbă, acest lucru va deveni mai puțin important și pentru ceilalți deputați. Prin urmare, există o singură alternativă în cazul în care trebuie să facem economii din serviciile de interpretariat în cadrul "grupurilor de lucru”: utilizarea limbii engleze și numai a englezei, ca mediu de vorbire și de ascultare. În acest caz, toată lumea va fi egală în fața legii și vom putea face economii.
<SPEAKER ID="399" NAME="Derek Vaughan" AFFILIATION="S&amp;D">
în scris. - Nu am putut să sprijin decizia de a acorda Parlamentului European descărcarea de gestiune, deoarece au rămas nerezolvate unele motive de îngrijorare. Deși Parlamentul a luat măsuri de îmbunătățire a bugetului său și de a face economii, rămân întrebări cu privire la probleme precum finanțarea premiilor, care sunt în prezent plătite de contribuabili. În afară de aceasta, raportul final nu a menționat suma de bani care este risipită la Strasbourg. Totuși, raportul arată că s-au înregistrat unele progrese. În urma votului de astăzi, vor trebui puse în aplicare noi norme pentru a garanta că deputații din Parlamentul European din toate țările UE adoptă măsuri pentru a asigura transparența cheltuielilor de la biroul lor. De asemenea, raportul a solicitat o revizuire a cheltuielilor Parlamentului European, în scopul de a garanta că pe viitor se vor face economii.
<SPEAKER ID="400" NAME="Luís Paulo Alves" LANGUAGE="PT">
Votez pentru această propunere pentru că sunt de acord cu procedurile de descărcare de gestiune, cu creditele corespunzătoare care sunt propuse pentru fiecare rubrică.
<SPEAKER ID="400" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestui raport și am fost de acord că Parlamentul European ar trebui să își amâne decizia de a acorda descărcarea de gestiune pentru execuția bugetului Consiliului aferent exercițiului financiar 2009. Consiliul a refuzat să participe la reuniunea oficială și formală cu Comisia pentru control bugetar a Parlamentului European, competentă pentru procedura de descărcare de gestiune, sau cu raportorul acesteia pentru a discuta aspecte referitoare la execuția bugetului Consiliului aferent exercițiului financiar 2009. De asemenea, Consiliul a refuzat să ofere un răspuns scris prin care să ofere informațiile și documentele pe care le solicită Parlamentul European. Sunt de acord cu raportorul că Consiliul trebuie să furnizeze Comisiei pentru control bugetar a Parlamentului European răspunsuri complete în scris, precum și toate documentele solicitate, până la 15 iunie 2011 cel târziu. De asemenea, Consiliul trebuie să fie responsabil în fața publicului pentru fondurile care îi sunt încredințate, iar în vederea facilitării schimbului de informații în cadrul procedurii de descărcare de gestiune, acesta trebuie să urmeze aceeași abordare ca și alte instituții.
<SPEAKER ID="400" NAME="Lara Comi" LANGUAGE="IT">
Am votat împotriva acordării de descărcare de gestiune pentru execuția bugetului general al Consiliului aferent exercițiului financiar 2009, deoarece acesta a refuzat să răspundă la întrebările Parlamentului referitoare la acest subiect și nu a reușit să furnizeze documentele esențiale pe care le-a solicitat Parlamentul. Prin urmare, sunt în favoarea amânării descărcării de gestiune pentru 2009.
<SPEAKER ID="400" NAME="Diogo Feio" LANGUAGE="PT">
Încă o dată, decizia recent adoptată reflectă persistenta lipsă de cooperare din partea Consiliului în punerea în aplicare și transparența bugetului său. În numele transparenței, de care are nevoie publicul, și al rigorii, nu consider că Consiliul este exonerat de responsabilitatea sa de publicare a conturilor pentru fondurile pe care le are la dispoziție.
<P>
Prin urmare, sunt de acord cu raportorul în ceea ce privește hotărârea de a amâna decizia privind descărcarea de gestiune a conturilor Consiliului, până când acesta din urmă furnizează informațiile și documentele solicitate de raportor și, de asemenea, lista completă a reportărilor bugetare.
<SPEAKER ID="400" NAME="Juozas Imbrasas" AFFILIATION="EFD">
în scris. - (LT) Am votat în favoarea acestui document pentru că amână decizia de a-i acorda Secretarului General al Consiliului descărcarea de gestiune pentru execuția bugetului Consiliului aferent exercițiului financiar 2009. Motivele pentru amânarea deciziei de descărcare de gestiune sunt următoarele: în primul rând, Consiliul a refuzat să participe la reuniunea oficială și formală cu Comisia Parlamentului European, competentă pentru procedura de descărcare de gestiune sau cu raportorul acesteia, pentru a discuta aspecte referitoare la execuția bugetului Consiliului aferent exercițiului financiar 2009. În al doilea rând, Consiliul a refuzat să ofere un răspuns scris prin care să furnizeze Parlamentului European informațiile și documentele pe care acesta i le-a solicitat în anexa la scrisoarea din 14 decembrie 2010, semnată de raportor. În al treilea rând, Parlamentul nu a primit documente fundamentale din partea Consiliului, cum ar fi lista completă a transferurilor bugetare. Am votat în favoarea acestei decizii, deoarece am profunda convingere că cetățenii au dreptul să cunoască modul în care sunt utilizați banii pe care îi plătesc prin impozite și modul în care instituțiile și organismele politice folosesc competențele care le sunt acordate.
<SPEAKER ID="400" NAME="Agnès Le Brun" LANGUAGE="FR">
După cum se solicită în fiecare an, Parlamentul European a emis un aviz cu privire la punerea în aplicare, corespunzătoare sau nu, a bugetului Uniunii Europene de către diversele agenții și instituții care sunt responsabile pentru aceasta. Sumele alocate sunt destinate pentru obiective specifice, iar scopul procedurii de descărcare de gestiune este de a verifica în retrospectivă respectarea lor. Aceasta este o prerogativă importantă a Parlamentului, așa cum o ilustrează, de exemplu, influența acestuia asupra demisiei Comisiei Santer din anul 1999. În acest an, împreună cu marea majoritate a deputaților din Parlamentul European, am refuzat să acord Consiliului de Miniștri descărcarea de gestiune în ceea ce privește activitatea sa în exercițiul financiar 2009. Instituțiile ale căror activități sunt auditate de Parlament prin intermediul Comisiei pentru control bugetar, din care fac și eu parte, sunt obligate să coopereze cu această comisie, furnizându-i de exemplu toate documentele necesare pentru a asigura utilizarea corectă a banilor publici. Totuși, în acest caz, cooperarea Consiliului a fost complet inadecvată. De aceea, am decis să amânăm descărcarea de gestiune până la toamnă, astfel încât să poată fi efectuate controalele necesare din motive de transparență bugetară.
<SPEAKER ID="401" NAME="Raül Romeva i Rueda" AFFILIATION="Verts/ALE">
în scris. - ÎN FAVOAREA următoarelor aspecte: 1. amână decizia de a acorda Secretarului General al Consiliului descărcarea de gestiune pentru execuția bugetului Consiliului aferent exercițiului financiar 2009; 2. își prezintă observațiile în cadrul rezoluției de mai jos; 3. încredințează Președintelui sarcina de a transmite prezenta decizie împreună cu rezoluția Parlamentului, ca parte integrantă a acesteia, Consiliului, Comisie, Curții de Justiție a Uniunii Europene, Curții de Conturi, Ombudsmanului European și Autorității Europene pentru Protecția Datelor și de a asigura publicarea acestora în Jurnalul Oficial al Uniunii Europene (seria L).
<SPEAKER ID="402" NAME="Licia Ronzulli" LANGUAGE="IT">
Prin intermediul raportului de astăzi, Parlamentul și-a amânat decizia de a-i acorda Secretarului General al Consiliului descărcarea de gestiune pentru execuția bugetului Consiliului aferent exercițiului financiar 2009.
<SPEAKER ID="403" NAME="Derek Vaughan" AFFILIATION="S&amp;D">
în scris. - Am sprijinit decizia Parlamentului de a amâna acordarea descărcării de gestiune a Consiliului, deoarece cred că acesta nu a furnizat Parlamentului informații suficiente cu privire la conturile sale. Consiliul trebuie să fie controlat la fel ca orice altă instituție europeană și trebuie să furnizeze documente scrise în vederea acordării descărcării de gestiune. Raportul a adresat o serie de întrebări Consiliului, multe dintre ele nu au primit însă răspuns. În lipsa unor explicații concrete din partea Consiliului cu privire la aspecte specifice, nu este posibil să îi dăm undă verde pentru conturile sale. Decizia de acordare a descărcării de gestiune va fi luată la o dată ulterioară, atunci când vor fi furnizate informații suficiente.
<SPEAKER ID="404" NAME="Angelika Werthmann" AFFILIATION="NI">
în scris. - (DE) Am votat în favoarea amânării deciziei privind descărcarea de gestiune a Consiliului pentru anul 2009. Având în vedere noua situație creată de intrarea în vigoare a Tratatului de la Lisabona, refuzul continuu al Consiliului de a fi supus unei proceduri de descărcare de gestiune - luând prin urmare în considerare responsabilitatea - este inacceptabil. Cheltuielile Consiliului trebuie să fie monitorizate la fel de mult ca și cele ale altor organisme ale Uniunii dacă dorim să se țină seama de Inițiativa europeană în materie de transparență.
<SPEAKER ID="405" NAME="Luís Paulo Alves" LANGUAGE="PT">
Votez în favoarea acestei propuneri pentru că sunt de acord cu procedurile de descărcare de gestiune, cu creditele corespunzătoare care sunt propuse pentru fiecare titlu.
<SPEAKER ID="405" NAME="Zigmantas Balčytis" AFFILIATION="S&amp;D">
în scris. - (LT) Am susținut acest raport și descărcarea de gestiune pentru execuția bugetului Curții de Conturi aferent exercițiului financiar 2009. Pentru exercițiul financiar 2009, conturile Curții de Conturi au fost auditate de către o firmă externă, PricewaterhouseCoopers. În concluziile sale, aceasta nu a făcut nicio observație semnificativă referitoare la Curtea de Conturi. Salut strategia de audit a Curții de Conturi pentru perioada 2009-2012 și sprijin obiectivele sale prioritare - maximizarea impactului global al auditurilor sale și creșterea eficienței prin utilizarea optimă a resurselor. Aștept progresul demonstrat de Curtea de Conturi în această direcție. Sunt de acord cu raportorul că, pe viitor, Curtea de Conturi trebuie să includă informații mai complete în rapoartele sale privind agențiile, în special în ceea ce privește concluziile rapoartelor auditorilor interni. Salut măsurile pe care le adoptă Curtea de Conturi pentru reformarea și îmbunătățirea continuă a rolului său în conformitate cu apelul prin care Parlamentul European îi solicita ca evaluările și auditurile sale să aibă un impact mai larg și mai profund și ca informațiile sale să fie mai fiabile. De asemenea, este de remarcat faptul că a existat o îmbunătățire continuă în ceea ce privește proporția de bărbați și de femei în cadrul personalului Curții de Conturi. Decalajul s-a redus la nivel de asistenți, șefi de unitate și directori.
<SPEAKER ID="405" NAME="Lara Comi" LANGUAGE="IT">
Am votat în favoarea acordării descărcării de gestiune pentru execuția bugetului general al Curții de Conturi aferent exercițiului financiar 2009, deoarece au fost îndeplinite majoritatea obiectivelor prestabilite referitoare la buget și au fost furnizate informații detaliate și transparente.
<SPEAKER ID="405" NAME="Diogo Feio" LANGUAGE="PT">
Salut analiza exhaustivă efectuată de un consultant extern, care confirmă că situațiile financiare ale Curții europene de Conturi oferă o imagine fidelă și corectă a situației sale financiare și, de asemenea, că fondurile au fost folosite corect în scopurile propuse pentru acestea. De asemenea, salut strategia de audit a Curții de Conturi pentru perioada 2009-2012, care are scopul de a maximiza impactul global al auditurilor sale și de a crește eficiența printr-o mai bună utilizare a resurselor.
<P>
Prin urmare, felicit Curtea de Conturi pentru performanțele sale excelente din 2009 și sunt de acord cu toate concluziile raportorului.
<SPEAKER ID="405" NAME="Juozas Imbrasas" AFFILIATION="EFD">
în scris. - (LT) Am votat în favoarea acestui document, pentru că Secretarului General al Curții de Conturi i se acordă descărcarea de gestiune pentru execuția bugetului Curții de Conturi aferent exercițiului financiar 2009. De asemenea, este important să îndemnăm Curtea de Conturi să ia în considerare posibilitatea de reorganizare, astfel încât unii membri să fie responsabili pentru anumite domenii de politică și alți membri pentru grupuri de state membre, în cazul în care autoritățile naționale de audit se vor în imposibilitatea de a controla în mod eficient cheltuielile din bugetul Uniunii. Este de menționat și faptul că, de curând, numărul membrilor ai Curții de Conturi practic s-a dublat, spre deosebire de numărul domeniilor de politică, iar Curtea de Conturi ar putea face uz de această opțiune. Independența, integritatea, imparțialitatea, excelența și profesionalismul sunt valorile de bază ale Curții de Conturi și, în opinia mea, trebuie să le subliniem și să le susținem.
<SPEAKER ID="405" NAME="Giovanni La Via" LANGUAGE="IT">
Am votat în favoarea acordării descărcării de gestiune pentru execuția bugetului general al Uniunii Europene aferent exercițiului financiar 2009, Secțiunea V - Curtea de Conturi. După cum știm, auditul extern al bugetului UE este efectuat chiar de Curtea de Conturi. Prin urmare, la fel ca în cei doi ani financiari anteriori, o firmă externă, PricewaterhouseCoopers, a fost numită să auditeze bugetul său. Curtea de Conturi a fost apreciată pentru calitatea Raportului său anual de activitate, care a arătat că tranzacțiile și activitățile sale au fost legale și complet fiabile.
<SPEAKER ID="406" NAME="David Martin" AFFILIATION="S&amp;D">
în scris. - Am votat pentru acest raport și salut astfel strategia de audit a Curții de Conturi pentru perioada 2009-2012 și sprijin obiectivele sale prioritare (maximizarea impactului global al auditurilor sale și creșterea eficienței prin utilizarea optimă a resurselor). Mă aștept ca Curtea de Conturi să prezinte un raport cu privire la măsurile adoptate pentru punerea în aplicare a acestei strategii de audit, precum și să demonstreze progresul înregistrat în această direcție folosind indicatorii-cheie de performanță (ICP), în special odată cu introducerea ICP 1-4 în 2010. Salut în special planul de a publica rezultatele ulterioare în ceea ce privește rapoartele speciale pentru a le spori impactul.
<SPEAKER ID="407" NAME="Raül Romeva i Rueda" AFFILIATION="Verts/ALE">
în scris. - Acest raport acordă Secretarului General al Curții de Conturi descărcarea de gestiune pentru execuția bugetului Curții de Conturi aferent exercițiului financiar 2009.
<SPEAKER ID="408" NAME="Licia Ronzulli" AFFILIATION="PPE">
în scris. - (IT) Prin rezoluția de astăzi, Parlamentul acordă Secretarului General al Curții de Conturi descărcarea de gestiune pentru execuția bugetului Curții de Conturi aferent exercițiului financiar 2009. Parlamentul este preocupat de scăderea numărului informațiilor detaliate în cadrul rapoartelor anuale specifice ale Curții de Conturi privind agențiile și încurajează Curtea de Conturi ca pe viitor să includă mai multe informații complete în rapoartele sale privind agențiile, în special în ceea ce privește concluziile rapoartelor auditorilor interni.
<SPEAKER ID="409" NAME="Zigmantas Balčytis" AFFILIATION="S&amp;D">
în scris. - (LT) Am votat împotriva deciziei de acordare a descărcării de gestiune pentru execuția bugetului Comitetului Economic și Social European aferent exercițiului financiar 2009. La 11 martie 2011, Oficiul European de Luptă Antifraudă (OLAF) a decis să deschidă o anchetă privind practicile îndoielnice ale secretariatului CESE. Sunt de acord cu raportorul că CESE și OLAF ar trebui să raporteze Parlamentului European cu privire la progresele și rezultatele acestui caz. CESE trebuie să coopereze pe deplin cu OLAF și să ofere toată asistența necesară pentru ca agenții OLAF să își efectueze investigațiile. Cred că Comisia pentru control bugetar a Parlamentului European, competentă pentru procedura de descărcare de gestiune, trebuie să urmărească problema îndeaproape pentru a obține informații suplimentare cu privire la impactul investigației OLAF și să țină seama de rezultatul descărcării de gestiune aferent exercițiului financiar 2010. În plus, cred că declarațiile făcute la adresa OLAF afectează în mod clar reputația Uniunii, deoarece sunt îndreptate împotriva uneia dintre instituțiile Uniunii Europene.
<SPEAKER ID="409" NAME="Slavi Binev" AFFILIATION="NI">
în scris. - (BG) Nu am sprijinit descărcarea de gestiune pentru execuția bugetului general al Uniunii Europene aferent exercițiului financiar 2009, Secțiunea VI - Comitetul Economic și Social European. Toată lumea este conștientă de faptul că bugetul aferent exercițiului financiar 2009 al acestei instituții a fost investigat de OLAF. Cred că Parlamentul European cere mai multe informații cu privire la evenimente pentru a putea lua decizia corectă referitoare la această descărcare de gestiune. Pe baza informațiilor furnizate până în prezent, se poate constata că există încălcări interne în această instituție europeană, descrise ca fiind probleme serioase legate de funcționarea secretariatului său.
<SPEAKER ID="409" NAME="Lara Comi" LANGUAGE="IT">
Am votat în favoarea acordării descărcării de gestiune Comitetului Economic și Social European aferent exercițiului financiar 2009, deoarece, în ciuda problemelor ridicate de ancheta recentă a Oficiului European de Luptă Antifraudă (OLAF), sunt sigură că este posibil să se clarifice aspectele care nu au fost transparente și să se îmbunătățească procedurile de raportare pe viitor.
<SPEAKER ID="409" NAME="Göran Färm, Anna Hedh, Olle Ludvigsson, Marita Ulvskog și Åsa Westlund" LANGUAGE="SV">
Noi, social-democrații suedezi, am ales să nu îi acordăm în acest stadiu Comitetului Economic și Social European descărcarea de gestiune aferentă exercițiului financiar 2009. În urma unei notificări interne, OLAF a decis să deschidă o anchetă și, prin urmare, pentru a fi în posesia tuturor faptelor necesare, am dori să se aștepte rezultatul acestei anchete înainte să acordăm descărcarea de gestiune.
<SPEAKER ID="409" NAME="Diogo Feio" LANGUAGE="PT">
Remarc cu îngrijorare avertizarea de posibilă gestionare defectuoasă a Comitetului Economic și Social European (CESE) și faptul că acesta face acum obiectul unei acțiuni în derulare a Oficiului European de Luptă Antifraudă (OLAF). Sunt de acord cu raportorul atunci când insistă asupra faptului că atât CESE, cât și OLAF trebuie să informeze constant autoritatea de descărcare de gestiune cu privire la evoluția și rezultatul procedurii în cauză.
<P>
Afirmațiile care tocmai au fost făcute pot avea un efect negativ asupra reputației UE, deoarece acestea se referă la funcționarea internă a uneia dintre instituțiile sale, iar noi trebuie să știm dacă practicile perturbatoare identificate sunt limitate la o acțiune izolată sau reprezintă abateri constante.
<P>
Cu toate acestea, aș felicita Curea de Conturi cu privire la raportul pe care l-a întocmit referitor la CESE și la evoluțiile realizate în cursul exercițiului financiar 2009 și sunt de acord cu concluziile raportorului.
<SPEAKER ID="409" NAME="Juozas Imbrasas" AFFILIATION="EFD">
în scris. - (LT) Am votat în favoarea acestui document, pentru că Secretarului General al Comitetului Economic și Social European i se acordă descărcarea de gestiune pentru execuția bugetului Comitetului Economic și Social European aferent exercițiului financiar 2009. Comitetului Economic și Social European i se solicită să efectueze o analiză cuprinzătoare a cheltuielilor din 2011 în toate domeniile de activitate, pentru a se asigura că toate cheltuielile se amortizează și că este posibil să se stabilească zone în care ar putea fi făcute economii, ceea ce ar reduce presiunea asupra bugetului în această perioadă de austeritate. Mă bucur că, în raportul său anual, Curtea de Conturi a indicat că auditul nu a dat naștere la observații semnificative în ceea ce privește CESE. În 2009, CESE a avut credite de angajament disponibile în valoare totală de 122 000 000 de euro (118 000 000 de euro în 2008), cu o rată de utilizare de 98,02 % care se află peste media celorlalte instituții (97,69 %).
<SPEAKER ID="410" NAME="David Martin" AFFILIATION="S&amp;D">
în scris. - În cadrul votului pentru acest raport, fac apel la CESE și în special la Secretarul său General să coopereze pe deplin cu OLAF și să ofere toată asistența necesară agenților OLAF în efectuarea anchetei lor în legătură cu acuzațiile de administrare defectuoasă.
<SPEAKER ID="411" NAME="Raül Romeva i Rueda" AFFILIATION="Verts/ALE">
în scris. - Acest raport acordă Secretarului General al Comitetului Economic și Social European descărcarea de gestiune pentru execuția bugetului Comitetului Economic și Social European aferent exercițiului financiar 2009.
<SPEAKER ID="412" NAME="Licia Ronzulli" LANGUAGE="IT">
Prin rezoluția de astăzi, Parlamentului acordă Secretarului general al Comitetului Economic și Social European descărcarea de gestiune pentru execuția bugetului general al Comitetului Economic și Social European (CESE) aferent exercițiului financiar 2009. Parlamentul consideră că afirmațiile aduse Oficiului European de Luptă Antifraudă (OLAF) afectează în mod clar reputația Uniunii, deoarece acestea se referă la funcționarea internă a uneia dintre instituțiile sale, CESE și se referă la o gravă disfuncționalitate a secretariatului acesteia. De asemenea, Parlamentul consideră că practicile perturbatoare identificate nu se limitează la o singură acțiune, ci pot reprezenta abateri constante care constituie un caz de presupusă administrare defectuoasă.
<SPEAKER ID="413" NAME="Zigmantas Balčytis" LANGUAGE="LT">
Am votat în favoarea acestui raport și am aprobat decizia Parlamentului European de a acorda descărcarea de gestiune pentru execuția bugetului Comitetului Regiunilor (CoR) aferent exercițiului financiar 2009. Curtea de Conturi a indicat în raportul său anual faptul că auditul nu a dat naștere niciunei observații semnificative în ceea ce privește CoR. Salut faptul că în 2009 CoR și-a actualizat instrumentul de monitorizare analitică a bugetului (BudgetWatch), furnizând informații mai cuprinzătoare cu privire la bugetul CoR, facilitând punerea în aplicare a resurselor bugetare ale CoR și identificând zonele care necesită atenție la gestionare. Sunt de acord cu raportorul că membrii CoR trebuie să își declare interesele financiare, divulgând informațiile relevante privind activitățile profesionale declarabile. CoR trebuie să urmărească în continuare această problemă în raportul său anual de activitate.
<SPEAKER ID="413" NAME="Slavi Binev" AFFILIATION="NI">
în scris. - (BG) Nu sprijin descărcarea de gestiune pentru execuția bugetului Comitetului Regiunilor, deoarece această instituție este doar un organ consultativ. De asemenea, este un organism care reprezintă interesele regiunilor europene și cred că finanțarea acestuia ar trebui să provină în întregime de la regiuni.
<SPEAKER ID="413" NAME="Lara Comi" AFFILIATION="PPE">
în scris. - (IT) Am votat în favoarea autorizării descărcării de gestiune pentru execuția bugetului general al Comitetului Regiunilor aferent exercițiului financiar 2009. Am făcut acest lucru nu numai pentru că rapoartele anuale privind activitățile au fost întocmite admirabil, ci și pentru că tehnicile de editare și de colectare de informații au fost inovate și îmbunătățite în vederea creșterii transparenței.
<SPEAKER ID="413" NAME="Diogo Feio" LANGUAGE="PT">
Salut concluziile auditului Curții de Conturi, al cărui raport anual precizează că auditul nu a dat naștere unor rezultate semnificative. De asemenea, salut performanțele excelente și de înaltă calitate care continuă să caracterizeze rapoartele anuale privind activitățile Comitetului Regiunilor. În cele din urmă, sunt de acord cu concluziile raportorului și salut includerea unei prezentări a măsurilor întreprinse în urma observațiilor formulate de Parlament în deciziile anterioare de descărcare de gestiune.
<SPEAKER ID="413" NAME="Juozas Imbrasas" AFFILIATION="EFD">
în scris. - (LT) Am votat în favoarea acestui document, pentru că Secretarului General al Comitetului Regiunilor (CoR) i se acordă descărcarea de gestiune pentru execuția bugetului CoR aferent exercițiului financiar 2009. CoR este îndemnat să efectueze o analiză cuprinzătoare a cheltuielilor din 2011 în toate domeniile de activitate pentru a se asigura că toate cheltuielile sunt benefice și pentru a stabili posibilele economii, deoarece acest lucru ar reduce presiunea asupra bugetului în această perioadă de austeritate. În 2009, CoR a avut credite de angajament disponibile în valoare totală de 88 000 000 de euro (93 000 000 de euro în 2008), cu o rată de utilizare de 98,37 %, care este peste media celorlalte instituții (97,69 %). În același timp, Curtea de Conturi a indicat în raportul său anual faptul că auditul nu a dat naștere unor observații semnificative în ceea ce privește CoR. Felicit CoR pentru calitate înaltă constantă a rapoartelor sale anuale de activitate și salut includerea unei prezentări a măsurilor întreprinse în urma observațiilor formulate de Parlament în deciziile anterioare de descărcare de gestiune.
<SPEAKER ID="413" NAME="Giovanni La Via" AFFILIATION="PPE">
în scris. - (IT) În primul rând, aș dori să le mulțumesc tuturor celor care au lucrat la text și să felicit Comitetul Regiunilor, al cărui audit nu a dat naștere vreunei observații semnificative. Aș sublinia în plus că în 2009, Comitetul Regiunilor a avut un total de 88 de milioane de euro reprezentând credite de angajament disponibile (2008: 93 de milioane de euro), cu o rată de utilizare de 98,37 %, mai mare decât media celorlalte instituții (97,69 %). Toate tranzacțiile și activitățile desfășurate de Comitetul Regiunilor au fost finalizate într-un mod în întregime legal și regulamentar.
<SPEAKER ID="414" NAME="David Martin" AFFILIATION="S&amp;D">
în scris. - Am votat în favoarea acestui raport referitor la descărcarea de gestiune a Comitetului Regiunilor (CoR) și mă bucur că în rezoluția noastră Parlamentul European "își reafirmă poziția conform căreia, din motive de transparență, declarațiile de interese financiare ale membrilor tuturor instituțiilor UE ar trebui să fie accesibile pe internet în cadrul unui registru public; reamintește CoR de solicitarea sa ca membrii CoR să își declare interesele financiare și să comunice informații relevante privind activitățile profesionale declarabile și posturile sau activitățile remunerate; ia act cu satisfacție de răspunsul CoR cu privire la acest aspect, îndeosebi scrisoarea președintelui CoR din 11 februarie 2011; solicită CoR să acopere acest aspect în raportul său anual de activitate”.
<SPEAKER ID="415" NAME="Raül Romeva i Rueda" AFFILIATION="Verts/ALE">
în scris. - Acest raport acordă Secretarului General al Comitetului Regiunilor descărcarea de gestiune pentru execuția bugetului Comitetului Regiunilor aferent exercițiului financiar 2009.
<SPEAKER ID="416" NAME="Licia Ronzulli" AFFILIATION="PPE">
în scris. - (IT) Odată cu rezoluția de astăzi, Parlamentul acordă descărcarea de gestiune Secretarului General al Comitetului Regiunilor pentru execuția bugetului Comitetului Regiunilor aferent exercițiului financiar 2009. Parlamentul felicită Comitetul Regiunilor pentru înalta calitate constantă a rapoartelor sale anuale de activitate și salută includerea unei prezentări a măsurilor întreprinse în urma observațiilor formulate de Parlament în deciziile anterioare de descărcare de gestiune.
<SPEAKER ID="417" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestui raport și am aprobat decizia Parlamentului European de a acorda Comisiei descărcarea de gestiune pentru execuția bugetului celui de al optulea, de al nouălea și de al zecelea Fond european de dezvoltare (FED) aferent exercițiului financiar 2009. FED este principalul instrument prin care UE acordă ajutor pentru dezvoltare popoarelor țărilor din Africa, Caraibe și Pacific (ACP),precum și țărilor și teritoriilor de peste mări. Curtea de Conturi consideră că conturile anuale finale ale celui de al optulea, de al nouălea și de al zecelea FED prezintă în mod fidel, sub toate aspectele semnificative, poziția financiară a FED la 31 decembrie 2009. De asemenea, sunt de acord cu raportorul că FED ar trebui să fie inclus în bugetul UE, fapt care va consolida controlul democratic, responsabilitatea și transparența finanțării și va oferi o mai mare coerență politicii Uniunii cu privire la țările ACP. De asemenea, cred că în domeniul de aplicare a revizuirii orientărilor privind sprijinul bugetar din partea Comisiei, trebuie acordată o atenție deosebită sistemelor de supraveghere și de control. Comisia trebuie să consolideze monitorizarea și raportarea anuală privind conformitatea.
<SPEAKER ID="417" NAME="Slavi Binev" AFFILIATION="NI">
în scris. - (BG) În timpul unei crize financiare, Uniunea Europeană trebuie să își concentreze cheltuielile pe soluționarea situației de criză. Aproximativ 15 % dintre cetățenii din Uniunea Europeană trăiesc sub pragul sărăciei. Ce semnificație are cel de-al optulea, al nouălea și al zecelea Fond european de dezvoltare pentru aceste persoane? Nu sunt împotriva Fondurilor europene de dezvoltare, dar cred că, pentru a sprijini alte țări, Uniunea Europeană trebuie să se ocupe în primul rând de propriile sale probleme. Sunt sigur că acești 15 % cetățeni ai Uniunii Europene se așteaptă la același lucru.
<SPEAKER ID="417" NAME="Lara Comi" LANGUAGE="IT">
Am votat în favoarea acordării autorizației de descărcare de gestiune pentru al optulea, al nouălea și al zecelea Fond european de dezvoltare aferent exercițiului financiar 2009. Am făcut acest lucru pentru că, la lectura raportului, am constatat modul eficient în care au fost gestionate resursele în vederea atingerii obiectivelor stabilite. Mai mult decât atât, sunt de acord cu prioritățile de dezvoltare și cred că procedurile contabile sunt perfect calibrate pentru prevenirea ex-ante a erorilor, a fraudei și a acumulării din partea subiecților fără drept.
<SPEAKER ID="417" NAME="Diogo Feio" LANGUAGE="PT">
Fondul european de dezvoltare (FED) reprezintă în continuare principalul instrument prin care UE pentru acordă ajutor pentru dezvoltare țărilor din Africa, Caraibe și Pacific (ACP) și țărilor și teritoriilor de peste mări (TTPM) și, deși este pus în aplicare în conformitate cu norme financiare specifice, rămâne în afara bugetului UE. Prin urmare, trebuie să fie integrat de urgență în bugetul UE pentru a permite creșterea controlului democratic, responsabilitatea și transparența finanțării.
<P>
Acest raport face o analiză exhaustivă a situației bugetare a celui de-al optulea, al nouălea și al zecelea FED, atrăgând atenția la câteva întrebări importante care necesită urgent revizuirea și punerea în aplicare a unor controale ex ante în delegațiile și în sistemele de control intern ale țărilor partenere, în special în ceea ce privește procedurile de licitație publică.
<P>
În cele din urmă, acest raport arată încă o dată că mai este mult de parcurs în ceea ce privește gestionarea și utilizarea corespunzătoare a FED, motiv pentru care sunt de acord cu toate concluziile raportorului și îl felicit pentru munca sa.
<SPEAKER ID="417" NAME="João Ferreira" LANGUAGE="PT">
Este necesară o mai mare coerență în cadrul ajutorului UE pentru dezvoltare și în politica de cooperare, în special în ceea ce privește țările din Africa, Caraibe și Pacific (ACP). Acest lucru este chiar mai important acum, când aceste țări se confruntă cu presiuni enorme - și chiar șantaj - din partea UE de a accepta obligații sub formă de "acorduri de parteneriat economic”, care le amenință interesele și compromit eficacitatea sprijinului oferit în cadrul instrumentelor cum ar fi Fondurile europene de dezvoltare (FED).
<P>
Raportorul susține că integrarea FED în bugetul Uniunii va consolida controlul democratic, responsabilitatea și transparența finanțării. Am dori să accentuăm avertizarea potrivit căreia integrarea FED în bugetul general al UE nu trebuie să conducă la o reducere globală a cheltuielilor de dezvoltare în ceea ce privește cele două instrumente financiare actuale.
<P>
După cum a menționat raportorul, am dori să subliniem, de asemenea, necesitatea de a studia și de a evalua cele mai bune moduri de a crește capacitățile țărilor destinatare pentru absorbția ajutorului FED, ceea ce înseamnă implicit implicarea profundă atât a guvernelor, cât și a popoarelor în conturarea și punerea în aplicare a programelor, precum și în stabilirea priorităților. După cum a precizat raportorul, este necesară și deplina cunoaștere a cheltuielilor corespunzătoare.
<SPEAKER ID="417" NAME="Ilda Figueiredo" LANGUAGE="PT">
Suntem pe deplin conștienți de faptul că este necesară o mai mare coerență în cadrul ajutorului UE pentru dezvoltare și în politica de cooperare, în special în ceea ce privește țările din Africa, Caraibe și Pacific (ACP). Acest lucru este chiar mai important acum, când aceste țări se confruntă cu presiuni enorme - și chiar șantaj - din partea UE de a accepta obligații care le amenință interesele și compromit eficacitatea sprijinului oferit în cadrul unor instrumente precum Fondurile europene de dezvoltare (FED); așa-numitele acorduri de parteneriat economic sunt un bun exemplu.
<P>
Raportul susține că integrarea FED în bugetul Uniunii va consolida controlul democratic, responsabilitatea și transparența finanțării. Am dori să accentuăm avertizarea potrivit căreia integrarea FED în bugetul general al UE nu trebuie să conducă la o reducere globală a cheltuielilor de dezvoltare în ceea ce privește cele două instrumente financiare actuale.
<P>
După cum a menționat raportorul, am dori să subliniem, de asemenea, necesitatea de a studia și de a evalua cele mai bune moduri de a crește capacitățile țărilor destinatare pentru absorbția ajutorului FED, ceea ce înseamnă implicit implicarea profundă atât a guvernelor, cât și a popoarelor în conturarea și punerea în aplicare a programelor, precum și în stabilirea priorităților.
<SPEAKER ID="418" NAME="David Martin" AFFILIATION="S&amp;D">
în scris. - Am votat în favoarea acordării de descărcare de gestiune pentru Fondurile europene de dezvoltare. Salut faptul că Parlamentul, în raportul său, își reiterează sprijinul pentru integrarea FED în bugetul UE, ceea ce consolida controlul democratic, responsabilitatea și transparența finanțării și va oferi o mai mare coerență în politica Uniunii în raport cu țările ACP.
<P>
Raportul se referă la declarația Comisiei legată de faptul că dorește să propună includerea FED în bugetul Uniunii în cadrul discuțiilor privind următorul cadru financiar și că va informa pe deplin Comisia pentru control bugetar a Parlamentului European cu privire la această inițiativă. Totuși, Parlamentul insistă că integrarea FED în bugetul Uniunii nu trebuie să conducă la o reducere globală a cheltuielilor de dezvoltare în ceea ce privește cele două instrumente de finanțare actuale. Acesta îndeamnă Consiliul și statele membre să răspundă pozitiv la propunerea Comisiei și să fie de acord ca FED să fie inclus integral în bugetul Uniunii Europene începând cu 2014, ca parte a cadrului financiar următor. Consideră că această măsură este așteptată de mult timp și că integrarea FED în bugetul UE ar trebui să aibă loc cât mai curând posibil.
<SPEAKER ID="419" NAME="Raül Romeva i Rueda" AFFILIATION="Verts/ALE">
în scris. - Acest raport acordă Comisiei descărcarea de gestiune pentru execuția bugetului celui de al optulea, al nouălea și al zecelea Fond european de dezvoltare aferent exercițiului financiar 2009.
<SPEAKER ID="420" NAME="Licia Ronzulli" LANGUAGE="IT">
Prin intermediul rezoluției de astăzi, Parlamentul acordă Comisiei descărcarea de gestiune pentru execuția bugetului celui de al optulea, al nouălea și al zecelea Fond european de dezvoltare (FED) aferent exercițiului financiar 2009. Subliniez faptul că Parlamentul observă că FED nu este integrat în bugetul UE, în ciuda faptului că este principalul instrument prin care UE acordă ajutor pentru dezvoltare țărilor din Africa, Caraibe și Pacific (ACP), precum și țărilor și teritoriilor de peste mări (TTPM).
<SPEAKER ID="421" NAME="Angelika Werthmann" AFFILIATION="NI">
în scris. - (DE) Am votat în favoarea raportului dlui Staes pentru că, printre altele, acesta susține din nou integrarea Fondurilor europene de dezvoltare (FED) în buget, prin care s-ar îndeplini principiile controlului democratic, responsabilității și transparenței finanțării. Pe de altă parte, acesta a criticat anumite puncte slabe constatate, cum ar fi cele enumerate de Curtea de Conturi Europeană referitoare la procedurile de achiziții publice și la o mare varietate de alte controale.
<SPEAKER ID="422" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestui raport și sunt de acord că Parlamentul European ar trebui să își amâne decizia de a acorda descărcarea de gestiune pentru execuția bugetului Agenției Europene pentru Medicamente aferent exercițiului financiar 2009. În raportul său privind conturile Agenției, Curtea de Conturi a formulat o opinie cu rezerve cu privire la legalitatea și conformitatea operațiunilor subiacente. Curtea de Conturi a constatat erori în procedurile de achiziții publice care corespund unui cuantum semnificativ din bugetul total al Agenției aferent exercițiului financiar 2009. Sunt de acord cu raportorul că Agenția trebuie să își îmbunătățească calitatea procedurilor de achiziții publice în scopul de a pune capăt deficiențelor identificate de Curtea de Conturi. Serviciul de audit intern al Agenției a constatat deficiențe deosebit de grave în domeniul evaluării medicamentelor. Mi se pare inacceptabil faptul că Agenția nu aplică în mod eficient normele relevante, în sensul că nu există nicio garanție că evaluarea medicamentelor de uz uman este realizată de experți independenți. Agenția nu își respectă în mod eficient codul de conduită prin stabilirea de principii și orientări cu privire la independența și confidențialitatea aplicabile membrilor consiliului și comitetului de administrație, experților și personalului Agenției. Sunt de acord că Agenția trebuie să informeze Parlamentul European cu privire la măsurile pe care le-a adoptat de la înființarea sa pentru a asigura independența experților săi.
<SPEAKER ID="422" NAME="Lara Comi" LANGUAGE="IT">
Am votat împotriva acordării autorizației de descărcare de gestiune pentru execuția bugetului general al Agenției Europene pentru Medicamente aferent exercițiului financiar 2009. Am făcut acest lucru, deoarece, astfel cum a raportat Curtea de Conturi, au existat unele nereguli în tranzacțiile pe care se bazează conturile, care provoacă îngrijorări cu privire la utilizarea corectă a fondurilor. Prin urmare, sunt în favoarea amânării închiderii conturilor pentru exercițiul financiar 2009, astfel încât să se poată efectua verificări suplimentare de gestionare.
<SPEAKER ID="422" NAME="Marielle De Sarnez" LANGUAGE="FR">
În lipsa unor garanții suficiente în ceea ce privește independența experților recrutați pentru a efectua evaluări științifice privind medicamentele de uz uman, am votat pentru a amâna acordarea descărcării de gestiune directorului executiv al Agenției Europene pentru Medicamente pentru execuția bugetului Agenției aferent exercițiul financiar 2009. Această problemă privind independența se referă în special la evaluarea substanței benfluorex pentru scăderea apetitului, ingredientul activ din produsul Mediator, care este posibil să fi făcut obiectul unor conflicte de interese. Se pare că acest medicament a fost responsabil pentru moartea a aproximativ 500 - 2 000 de persoane și a provocat probleme cardiace grave pentru alte mii de persoane. Acest caz demonstrează deficiențele evaluărilor experților și ridică problema calificării și independenței experților în societatea noastră de risc. Prin urmare, trebuie să fim percepuți a fi extrem de vigilenți. Acesta este motivul pentru care am refuzat să dăm aprobarea.
<SPEAKER ID="423" NAME="Edite Estrela" AFFILIATION="S&amp;D">
în scris. - (PT) Am votat în favoarea raportului privind descărcarea de gestiune pentru execuția bugetului Agenției Europene pentru Medicamente aferent exercițiul financiar 2009, deoarece contribuie la controlarea modului în care instituțiile europene utilizează fondurile. Cu toate acestea, consider că este necesar să se introducă îmbunătățiri în ceea ce privește identificarea și gestionarea conflictelor de interese și a procedurilor de achiziții publice.
<SPEAKER ID="423" NAME="Juozas Imbrasas" AFFILIATION="EFD">
în scris. - (LT) Am votat în favoarea acestui document deoarece amână decizia de a-i acorda directorului executiv al Agenției Europene pentru Medicamente descărcarea de gestiune pentru execuția bugetului Agenției aferent exercițiului financiar 2009 și amână închiderea conturilor Agenției Europene pentru Medicamente aferente exercițiului financiar 2009. Principalele motive sunt următoarele: faptul că nu a emis o invitație oficială de participare la licitație, incapacitatea de a pregăti în avans specificații tehnice detaliate, incapacitatea de a defini în mod clar în specificațiile tehnice toate produsele care urmează să fie achiziționate înainte de începerea negocierii, faptul că nu a numit o comisie de evaluare și că nu a pregătit un raport de evaluare. De asemenea, și deficiențele indicate în raport trebuie să fie remediate, deoarece Agenția este o importantă sursă de consultanță științifică, de recomandări științifice și de bune practici pentru evaluarea și supravegherea medicamentelor în cadrul Uniunii.
<SPEAKER ID="423" NAME="Giovanni La Via" LANGUAGE="IT">
Prin votul de astăzi Parlamentul a decis să amâne închiderea conturilor Agenției Europene pentru Medicamente aferente exercițiului financiar 2009. Nu am putut acorda descărcarea de gestiune, deoarece, ca urmare a controalelor și evaluărilor efectuate, Curtea de Conturi a evidențiat mai multe aspecte deosebit de importante. Principalele motive de îngrijorare se referă la gestionarea procedurilor de achiziții publice și la criteriile utilizate pentru recrutarea personalului. Prin urmare, mă alătur celor care solicită informații Agenției, iar Agenției i s-a cerut de asemenea să informeze autoritatea de descărcare de gestiune până la 30 iunie 2011 cu privire la măsurile luate și la progresele înregistrate referitoare la toate aceste aspecte îngrijorătoare.
<SPEAKER ID="423" NAME="Agnès Le Brun" LANGUAGE="FR">
Conform practicii anuale, Parlamentului European i s-a cerut să se pronunțe dacă bugetul Uniunii a fost pus în aplicare în mod corespunzător de către diversele agenții și instituții responsabile pentru aceasta. Sumele sunt alocate pentru obiective specifice, iar scopul procedurii de descărcare de gestiune este de a verifica în retrospectivă dacă aceste scopuri au fost respectate. Aceasta este o prerogativă importantă a Parlamentului, așa cum este ilustrată de exemplu prin influența acestuia asupra demisiei Comisiei Santer din 1999. În acest an, împreună cu marea majoritate a deputaților din Parlamentul European, am refuzat să acord descărcarea de gestiune pentru execuția bugetului Agenției Europene pentru Medicamente aferent exercițiului financiar 2009.Acest lucru este cauzat de faptul că independența experților recrutați pentru a efectua evaluări științifice privind medicamentele de uz uman nu a fost garantată în mod corespunzător. De exemplu, există în continuare îndoieli referitoare la posibilele conflicte de interese în ceea ce privește evaluarea substanței benfluorex pentru scăderea apetitului. Procedurile de achiziții publice ale Agenției și criteriile de recrutare a personalului au atras, de asemenea, critici. În timp ce scandalul legat de produsul Mediator ne determină să ne consolidăm măsurile de precauție înainte de a permite introducerea pe piață a medicamentelor, disfuncționalitățile grave ale Agenției Europene pentru Medicamente trebuie să fie sancționate.
<SPEAKER ID="424" NAME="Monica Luisa Macovei" AFFILIATION="PPE">
în scris. - Raportul privind descărcarea de gestiune pentru execuția bugetului Agenției Europene pentru Medicamente aferent exercițiului financiar 2009 prevede amânarea descărcării de gestiune. Am votat în favoarea prezentului raport din trei motive. În primul rând, Curtea de Conturi Europeană a constatat nereguli grave în mai multe proceduri de achiziții publice, inclusiv într-un contract de TI în valoare de aproximativ 30 milioane de euro. Din cauza acestor erori, nu s-a garantat valoarea banilor. În al doilea rând, Agenția Europeană pentru Medicamente a încălcat normele selecției de personal și în al treilea rând, nu a reușit să prevină conflictele de interese: la o lună după ce s-a retras din Agenție, fostul director executiv s-a alăturat unei companii de consultanță care, printre altele, sfătuiește companiile farmaceutice să dezvolte noi produse medicamentoase și să reducă perioada de timp pentru introducerea acestora pe piață. Cu toate că consiliul de administrație al Agenției Europene pentru Medicamente a decis în cele din urmă să stabilească limite în ceea ce privește noile și viitoarele activități profesionale ale fostului director executiv, autoritatea de descărcare de gestiune are nevoie de explicații suplimentare din partea Agenției cu privire la modul în care sunt gestionate de fapt cazurile de conflicte de interese.
<SPEAKER ID="424" NAME="Véronique Mathieu" LANGUAGE="FR">
Am votat în favoarea amânării deciziei privind descărcarea de gestiune pentru exercițiul financiar 2009, deoarece Curtea de Conturi a formulat o opinie cu rezerve cu privire la legalitatea și conformitatea operațiunilor subiacente conturilor aferente exercițiului financiar 2009. Printre altele, Curtea a atras atenția asupra reportărilor și anulărilor unor credite bugetare semnificative: de exemplu, 38 % din bugetul aferent titlului "Clădiri, echipamente și cheltuieli de funcționare diverse” a fost reportat pentru 2010.14,8 milioane de euro din acest report au reprezentat activități care nu au fost încă puse în aplicare (sau, în unele cazuri, destinate mărfurilor neprimite) la sfârșitul anului, lucru care este în contradicție cu principiul bugetar al anualității. Curtea de Conturi a subliniat anumite puncte slabe în gestionarea comisioanelor, cu întârzieri semnificative în emiterea de ordine de recuperare (de până la 21 luni), precum și puncte slabe în cadrul politicii de trezorerie a Agenției și deficiențe în gestionarea procedurilor sale de achiziții publice. Raportul menționează că, din cele 32 de recomandări elaborate de Serviciul de Audit Intern (IAS), o recomandare, cea referitoare la procedurile Agenției de punere în aplicare în privința experților, a fost clasificată drept "esențială” și 12 recomandări, referitoare în principal la gestionarea resurselor umane și la gestionarea conflictelor de interese care pun în discuție membrii personalului, au fost clasificate ca fiind "foarte importante”.
<SPEAKER ID="425" NAME="Raül Romeva i Rueda" AFFILIATION="Verts/ALE">
în scris. - Acest raport amână decizia Parlamentului de a-i acorda directorului executiv al Agenției Europene pentru Medicamente descărcarea de gestiune pentru execuția bugetului Agenției aferent exercițiului financiar 2009.
<SPEAKER ID="426" NAME="Licia Ronzulli" LANGUAGE="IT">
Odată cu rezoluția de astăzi, Parlamentul European amână decizia de a-i acorda directorului executiv al Agenției Europene pentru Medicamente descărcarea de gestiune pentru execuția bugetului Agenției aferent exercițiului financiar 2009. Decizia de amânare a Parlamentului este cauzată de faptul că, în raportul său privind conturile anuale pentru anul 2009, Curtea de Conturi a formulat o opinie cu rezerve în ceea ce privește legalitatea și conformitatea operațiunilor subiacente.
<SPEAKER ID="426" NAME="Michèle Striffler" LANGUAGE="FR">
Am votat în favoarea raportului Stavrakakis care propune amânarea deciziei privind descărcarea de gestiune pentru execuția bugetului Agenției Europene pentru Medicamente (EMA) aferent exercițiului financiar 2009. Curtea de Conturi a formulat o opinie cu rezerve în ceea ce privește legalitatea și conformitatea operațiunilor subiacente conturilor sale pentru exercițiul financiar 2009. Consider că deputații din Parlament au nevoie de dovezi suplimentare înainte de a putea propune acordarea sau refuzul descărcării de gestiune pentru această agenție. În acest sens a fost programată o audiere cu EMA la mijlocul lunii iulie.
<SPEAKER ID="427" NAME="Zigmantas Balčytis" AFFILIATION="S&amp;D">
în scris. - (LT) Am susținut acest raport și descărcarea de gestiune pentru execuția bugetului Agenției pentru Drepturi Fundamentale a Uniunii Europene aferent exercițiului financiar 2009. Potrivit informațiilor furnizate de Curtea de Conturi, conturile anuale ale Agenției pentru exercițiul financiar 2009 sunt fiabile, iar operațiunile subiacente sunt legale și regulamentare. Sunt de acord cu raportorul că Agenția trebuie să își îmbunătățească planificarea bugetară și procesul de recrutare, în scopul de a remedia lipsa de coerență a prognozei sale bugetare și de personal și de a realiza progrese în asigurarea, pe cât posibil, a unei evaluări realiste a ofertelor. Agenția trebuie să informeze Parlamentul European cu privire la acțiunile adoptate pentru a îmbunătăți programarea și monitorizarea contractelor sale pentru a evita viitoarele deficiențe raportate de Curtea de Conturi. Agenția trebuie să ia toate măsurile necesare pentru punerea în aplicare a recomandărilor făcute de Curtea de Conturi.
<SPEAKER ID="427" NAME="Diogo Feio" LANGUAGE="PT">
Scopul Agenției este de a furniza asistență și competențe în domeniul drepturilor fundamentale instituțiilor și autorităților Uniunii Europene și statelor sale membre și de a le ajuta să adopte măsuri și să definească activități adecvate în domeniul de aplicare a legislației UE. Principalele sarcini ale Agenției sunt de a colecta, analiza și publica informații obiective, fiabile și comparabile privind situația drepturilor fundamentale în UE; de a îmbunătăți comparabilitatea și fiabilitatea informațiilor folosind metode și norme noi; de a efectua și/sau promova munca de cercetare și studiile în domeniul drepturilor fundamentale; de a formula și publica concluzii și avize pe teme specifice, fie din proprie inițiativă, fie la cererea Parlamentului European, a Consiliului sau a Comisiei; și de a promova dialogul cu societatea civilă, în scopul de a sensibiliza publicul larg cu privire la drepturile fundamentale.
<P>
Sunt încântat să remarc faptul că, -după ce a deschis ancheta asupra Agenției în anul 2008, Oficiul European de Luptă Antifraudă (OLAF) a închis-o fără nicio altă acțiune ulterioară.
<SPEAKER ID="427" NAME="Juozas Imbrasas" LANGUAGE="LT">
Am votat în favoarea acestui document, deoarece directorului Agenției pentru Drepturi Fundamentale a Uniunii Europene i se acordă descărcarea de gestiune pentru execuția bugetului Agenției aferent exercițiului financiar 2009. Curtea de Conturi a declarat că a obținut asigurări rezonabile că respectivele conturi anuale pentru exercițiul financiar 2009 sunt fiabile și că operațiunile subiacente sunt legale și regulamentare. Este de la sine înțeles că, din cele nouă recomandări ale Serviciului de Audit Intern (IAS), în urma unui audit privind gestiunea financiară, patru sunt încă în curs de punere în aplicare de către Agenție. Acestea se referă la deciziile de finanțare, la nevoile de informații pentru scopuri de raportare și monitorizare, la programele de lucru care prezintă toate resursele disponibile ale bugetului, precum și la procedurile financiare și la listele de verificare. Agenția trebuie să adopte măsuri pentru punerea în aplicare a recomandărilor. Curtea de Conturi a reușit să obțină asigurări rezonabile că respectivele conturi anuale ale Agenției pentru Drepturile Fundamentale a Uniunii Europene aferente exercițiului financiar 2009 sunt fiabile din toate punctele de vedere și că operațiunile subiacente, luate în ansamblu, sunt legale și regulamentare. Curtea de Conturi a adus comentarii cu privire la faptul că Agenția ar putea îmbunătăți planificarea bugetară și procedura de recrutare, în special în ceea ce privește transferurile între titluri, rata ridicată de neocupare (21 %) și volumul ridicat de credite raportate. Agenția trebuie să adopte toate măsurile necesare pentru îmbunătățirea situației.
<SPEAKER ID="427" NAME="Giovanni La Via" LANGUAGE="IT">
Prin votul de astăzi mi-am declarat sprijinul pentru cererea de descărcare de gestiune pentru execuția bugetului Agenției pentru Drepturi Fundamentale a Uniunii Europene aferent anului 2009. După o evaluare atentă a bugetului Agenției, Curtea de Conturi, care este responsabilă pentru controlul financiar extern, a declarat că a obținut asigurări rezonabile cu privire la legalitatea și fiabilitatea tranzacțiilor pertinente. Totuși, cred că solicitarea adresată Agenției de a face eforturi pentru a îmbunătăți planificarea bugetară și procedura de recrutare este absolut corectă. În aceeași ordine de idei, aplaud decizia Agenției de a evita repetarea deficiențelor evidențiate de Curtea de Conturi în raportul său.
<SPEAKER ID="428" NAME="David Martin" AFFILIATION="S&amp;D">
în scris. - Am votat pentru această rezoluție privind Agenția pentru Drepturi Fundamentale și sprijin invitațiile adresate Agenției de a face progrese în asigurarea, pe cât posibil, a unei evaluări realiste a ofertelor. Rezoluția constată că Curtea de Conturi a raportat pe această temă în ceea ce privește atribuirea a trei contracte-cadru cu o valoare totală de 2 575 000 de euro și subliniază în special că, în aceste trei cazuri, ofertele financiare diferă în mod considerabil, atât în ceea ce privește prețurile unitare, cât și estimările ofertanților referitoare la numărul de persoane pe zile necesare pentru punerea în aplicare a aceluiași scenariu.
<SPEAKER ID="429" NAME="Raül Romeva i Rueda" AFFILIATION="Verts/ALE">
în scris. - Acest raport acordă directorului Agenției pentru Drepturi Fundamentale a Uniunii Europene descărcarea de gestiune pentru execuția bugetului Agenției aferent exercițiului financiar 2009.
<SPEAKER ID="430" NAME="Licia Ronzulli" LANGUAGE="IT">
Odată cu rezoluția de astăzi, Parlamentul îi acordă directorului Agenției pentru Drepturile Fundamentale a Uniunii Europene descărcarea de gestiune pentru execuția bugetului Agenției aferent exercițiului financiar 2009. Parlamentul salută angajamentul Agenției de a îmbunătăți planificarea și monitorizarea contractelor sale pentru a evita pe viitor deficiențele raportate de Curtea de Conturi. Prin urmare, Parlamentul invită Agenția să informeze autoritatea de descărcare de gestiune cu privire la acțiunile întreprinse în acest sens.
<SPEAKER ID="431" NAME="Zigmantas Balčytis" AFFILIATION="S&amp;D">
în scris. - (LT) Am susținut acest raport și descărcarea de gestiune pentru execuția bugetului întreprinderii comune europene pentru ITER și pentru dezvoltarea energiei de fuziune aferent exercițiului financiar 2009. Potrivit informațiilor furnizate de Curtea de Conturi, conturile anuale ale întreprinderii comune pentru exercițiul financiar 2009 sunt fiabile, iar operațiunile subiacente sunt legale și regulamentare. Întreprinderea comună se află într-o fază incipientă și nu și-a stabilit încă în totalitate sistemele de control intern și de raportare financiară până la sfârșitul anului 2009. Introducerea acestor sisteme trebuie să fie finalizată imediat. Rata de utilizare a creditelor de plată de către întreprinderea comună a fost de 65,3 %. Sunt de acord că întreprinderea comună se află încă într-o perioadă incipientă și că sumele neutilizate se referă în cea mai mare parte la întârzieri în desfășurarea programului de fuziune al Euratom, astfel cum au fost raportate și de Curtea de Conturi în 2008. Sunt de acord cu raportorul că este important să se prevadă condițiile în care fondurile necheltuite sunt transferate în anul următor. Având în vedere mărimea bugetului său, întreprinderea comună ar trebui să stabilească un comitet de audit.
<SPEAKER ID="431" NAME="Lara Comi" LANGUAGE="IT">
Am votat în favoarea autorizării descărcării de gestiune pentru execuția bugetului întreprinderii comune pentru ITER și pentru dezvoltarea energiei de fuziune aferent exercițiului financiar 2009, deoarece raportul arată că toate conturile și tranzacțiile pertinente sunt considerate a fi fiabile. S-au găsit unele neconcordanțe, deși acestea au fost cauzate de faptul că întreprinderea comună se află încă într-o fază incipientă. Prin urmare, cred că, sub îndrumarea atentă a Comisiei, sistemul de audit și gestiunea bugetară ar putea fi îmbunătățite și că întreprinderea comună ar putea finaliza punerea în aplicare a controalelor sale interne și a sistemelor de raportare financiară.
<SPEAKER ID="431" NAME="Diogo Feio" LANGUAGE="PT">
Obiectivele întreprinderii comune sunt de a direcționa contribuția Comunității Europene a Energiei Atomice (Euratom) către Organizația Internațională a Energiei de Fuziune ITER (reactorul termonuclear experimental internațional) și către activitățile din cadrul "abordării extinse” cu Japonia pentru realizarea rapidă a energiei de fuziune și de a pregăti și coordona un program de activități în vederea pregătirii construirii unui reactor de fuziune demonstrativ (DEMO) și a instalațiilor conexe, inclusiv instalația internațională de iradiere a materialelor de fuziune (IFMIF). În plus față de alte activități desfășurate, principalele sarcini ale întreprinderii comune sunt de a supraveghea pregătirea site-ului pentru proiectul ITER, în vederea oferirii de materiale, resurse financiare și umane organizației ITER pentru a coordona cercetarea științifică și tehnologică și activitățile de dezvoltare în domeniul fuziunii și pentru a acționa ca o interfață cu organizația ITER.
<P>
Curtea de Conturi a identificat, iar raportorul a subliniat, existența unor aspecte diferite din buget care trebuie să fie îmbunătățite, în special cele referitoare la excepțiile de la principiile bugetare, la rolul Serviciului de Audit Intern al Comisiei, la crearea unei comisii de audit, la plata cu întârziere a contribuțiilor membrilor, precum și la normele referitoare la atribuirea de subvenții.
<SPEAKER ID="431" NAME="Juozas Imbrasas" AFFILIATION="EFD">
în scris. - (LT) Am votat în favoarea acestui document, deoarece Curtea de Conturi a declarat că a obținut asigurări rezonabile că respectivele conturi anuale aferente exercițiului financiar 2009 sunt fiabile și că operațiunile subiacente sunt legale și regulamentare. Întreprinderea comună europeană pentru ITER și pentru dezvoltarea energiei de fuziune se află într-o fază incipientă și nu și-a stabilit încă în totalitate sistemele de control intern și de raportare financiară până la sfârșitul anului 2009. De asemenea, trebuie recunoscut faptul că, în consecință, cea mai mare parte a sumelor neutilizate se referă la întârzieri în desfășurarea programului de fuziune al Euratom, astfel cum a fost raportat și de Curtea de Conturi în anului 2008. Întreprinderea comună trebuie să își modifice Regulamentul financiar în scopul de a integra recomandările făcute de Curtea de Conturi în Avizul său nr. 4/2008 cu privire la acest regulament. Cred că este necesară continuarea îmbunătățirilor în ceea ce privește excepțiile de la principiile bugetare, rolul Serviciul de Audit Intern, înființarea unui comitet de audit, plata cu întârziere a contribuțiilor membrilor, normele privind acordarea de subvenții și dispozițiile tranzitorii stabilite la articolul 133 din Regulamentul financiar al ITER.
<SPEAKER ID="432" NAME="David Martin" AFFILIATION="S&amp;D">
în scris. - Am votat în favoarea acordării descărcării de gestiune întreprinderii comune pentru ITER și pentru dezvoltarea energiei de fuziune. Sunt de părere că, având în vedere mărimea bugetului său și complexitatea sarcinilor sale, întreprinderea comună ar trebui să stabilească un comitet de audit, care să raporteze direct consiliului director.
<SPEAKER ID="433" NAME="Raül Romeva i Rueda" AFFILIATION="Verts/ALE">
în scris. - Am votat ÎMPOTRIVA deciziei de a-i acorda directorului întreprinderii comune europene pentru ITER și pentru dezvoltarea energiei de fuziune descărcarea de gestiune pentru execuția bugetului întreprinderii comune aferent exercițiului financiar 2009.
<SPEAKER ID="434" NAME="Licia Ronzulli" LANGUAGE="IT">
Prin rezoluția de astăzi, Parlamentul îi acordă directorului întreprinderii comune europene pentru ITER și pentru dezvoltarea energiei de fuziune descărcarea de gestiune pentru execuția bugetului întreprinderii comune aferent exercițiului financiar 2009. Parlamentul îndeamnă întreprinderea comună să își modifice Regulamentul financiar în scopul de a integra recomandările Curții de Conturi.
<SPEAKER ID="434" NAME="Dominique Vlasto" LANGUAGE="FR">
Parlamentul a aprobat punerea în aplicare a bugetului pentru 2009 al mult așteptatului proiect științific internațional ITER. Salut acest vot care neagă polemicile inutile cu privire la viabilitatea acestei întreprinderi, singura de acest gen din lume. Parlamentul a atras atenția asupra problemelor și a întârzierilor din timpul fazei incipiente și a solicitat îmbunătățirea sistemului său de audit intern. Văd în acest lucru un semnal de încurajare care vizează garantarea viitorului pe termen lung și a succesului acestei întreprinderi la care participă principalele puteri ale lumii. Am vrut să îmi folosesc votul pentru a-mi reafirma încrederea în această aventură științifică extrem de ambițioasă despre care se preconizează că va avea beneficii semnificative. Fuziunea este proiectată pentru a oferi populației lumii energie curată, permanentă și în condiții de siguranță. Aceasta va contribui la măsurile noastre de combatere a încălzirii globale și la independența noastră energetică. Trebuie să punem deoparte resurse care sunt în conformitate cu semnificația problemelor aflate în joc și aș dori să explic în scopuri informative că mărimea bugetului alocat și întârzierile pe care le-am remarcat sunt legate de complexitatea tehnică și organizatorică a acestui proiect unic. Depinde UE să își păstreze imaginea consolidându-și angajamentul față de ITER și solicitându-le partenerilor săi să facă același lucru.
<SPEAKER ID="435" NAME="Luís Paulo Alves" LANGUAGE="PT">
Votez în favoarea acestei propuneri pentru că sunt de acord cu procedurile de descărcare de gestiune, cu creditele corespunzătoare care sunt propuse pentru fiecare rubrică.
<SPEAKER ID="431" NAME="José Manuel Fernandes" LANGUAGE="PT">
Vremurile de criză cu care ne confruntăm ne obligă să acordăm o atenție deosebită modului în care sunt cheltuite resursele financiare ale UE. Prioritățile stabilite de Parlament trebuie să fie respectate pe deplin, în scopul de a crește economiile prin exercitarea unei gestiuni financiare din ce în ce mai riguroase. Rezultatele pot fi îmbunătățite doar printr-o autocritică continuă, ceea ce va permite corectarea tuturor traiectoriilor care se abat de la obiectivele stabilite de UE. Întrucât Comisia pentru control bugetar propune adoptarea prezentei decizii de descărcare de gestiune, sunt de acord cu recomandările raportorului și votez în favoarea acestui raport.
<SPEAKER ID="436" NAME="Kader Arif" LANGUAGE="FR">
În urma inundațiilor care au devastat Pakistanul în 2010, Consiliul a solicitat măsuri de urgență pentru a sprijini țara. Am depus un amendament de respingere a regulamentului propus de către Comisie, întrucât preferințele comerciale de acest tip sunt o idee bună în teorie, dar nu și în practică. Răspunsul nostru la o criză umanitară nu se poate baza pe comerț, în special având în vedere faptul că a trecut un an de la dezastru, iar urgența nu mai este la fel de stringentă. Acest tip de sprijin este ilogic și dăunător, deoarece unele persoane din Europa, în special cele care lucrează în industria textilă în mai multe state din sud, vor sfârși prin a plăti pentru sprijinul acordat Pakistanului, pentru care ar trebui să plătim cu toții împreună. În plus, prin orientarea doar asupra unor anumite industrii, nu îi ajutăm pe toți pakistanezii.
<SPEAKER ID="436" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestui raport. Propunerea Comisiei, prezentată în urma inundațiilor fără precedent care au devastat vara trecută o mare parte a teritoriului Pakistanului, caută să extindă preferințele comerciale autonome pentru această țară în ceea ce privește 75 de linii de produse care prezintă interes pentru Pakistan (în special textile și îmbrăcăminte), sub forma exonerării de taxe vamale, cu excepția unui singur produs (etanol), pentru care se va aplica un contingent tarifar.
<SPEAKER ID="436" NAME="Slavi Binev" AFFILIATION="NI">
în scris. - (BG) Eu susțin pe deplin propunerea de regulament al Parlamentului European și al Consiliului de introducere a unor preferințe comerciale autonome de urgență pentru Pakistan. Preferințele comerciale sunt extrem de importante pentru Pakistan deoarece acestea vor asigura dezvoltarea durabilă într-o țară care în ultimul timp a fost afectată de mai multe catastrofe naturale. Pe lângă încheierea acordului cu Pakistan, Uniunea Europeană va trebui să joace un rol-cheie pentru a convinge India să sprijine acordul în cadrul Organizației Mondiale a Comerțului.
<SPEAKER ID="436" NAME="Maria Da Graça Carvalho" LANGUAGE="PT">
Salut ajutorul acordat Pakistanului din partea Uniunii Europene, în calitate de cel mai important donator de ajutor umanitar la nivel mondial, în urma catastrofelor naturale care au devastat economia și populația țării. Cu toate acestea, utilizarea politicii comerciale a UE ca formă de ajutor umanitar și de dezvoltare este foarte problematică. În opinia noastră, Comisia nu ar trebui să propună astfel de măsuri fără a cuantifica mai întâi impactul economic și social asupra diferitelor regiuni ale UE. Unul dintre cele mai grave rezultate ale acestor măsuri ar putea fi în Portugalia, unde textilele și îmbrăcămintea reprezintă 11 % din exporturi și 160 000 de locuri de muncă și care ar fi grav afectată de concurența subvenționată din Pakistan.
<SPEAKER ID="436" NAME="Marielle De Sarnez" LANGUAGE="FR">
În urma gravelor inundații care au lovit Pakistanul în vara anului 2010, Uniunea Europeană a dorit să ofere ajutor sub forma unor preferințe comerciale excepționale. Deși scopul de la baza acestei inițiative este vrednic de laudă, trebuie să ne întrebăm cât de util va fi acest lucru în practică și dacă acest ajutor economic va ajunge de fapt la poporul pakistanez, în special la micii producători și agricultori care au fost afectați în mod deosebit de inundații. Planul de ajutor al Comisiei bazat pe comerț trebuie să parcurgă o procedură specifică: acesta trebuie să obțină aprobarea Parlamentului, dar și pe cea a OMC, deoarece preferințele comerciale în cauză se abat de la normele de bază ale comerțului internațional. Parlamentul tocmai a dat undă verde Comisiei să continue discuțiile cu OMC, dar a insistat asupra limitării duratei și a sferei de aplicare a acestora. S-ar putea pune la îndoială înțelepciunea de a alege această procedură lentă și extinsă în locul unor alte forme mai rapide și mai eficiente de ajutoare care ar fi ajuns deja în Pakistan până acum.
<SPEAKER ID="437" NAME="Anne Delvaux" LANGUAGE="FR">
Am votat în favoarea acestui raport. M-a încântat în special ideea că ar trebui să asigurăm monitorizarea efectivă a tendințelor importurilor de produse care fac obiectul prezentului regulament cât mai devreme posibil și să stabilim o supraveghere vamală a acestor importuri. De asemenea, sunt în favoarea ideii că ar trebui prezentat un raport trimestrial referitor la aplicarea și punerea în aplicare a monitorizării.
<SPEAKER ID="437" NAME="José Manuel Fernandes" LANGUAGE="PT">
Acest raport este referitor la propunerea de regulament al Parlamentului European și al Consiliului de introducere a unor preferințe comerciale autonome de urgență pentru Pakistan. Uniunea Europeană a deschis întotdeauna calea în ceea ce privește ajutorul umanitar. Așa s-a întâmplat vara trecută când inundațiile au devastat o mare parte a Pakistanului, lăsând în urmă foarte multe pierderi umane și materiale. Pe lângă asistența umanitară în primele ore după dezastru, UE a căutat de asemenea alte modalități pentru a sprijini relansarea economică a țării care sunt cuprinse în regulamentul propus. Cu toate acestea, trebuie să asigurăm protecția împotriva unor aspecte care ar putea afecta anumite sectoare profesionale europene, și anume industria textilă. În plus, cred că "preferințele comerciale” nu sunt modalitatea corectă de a ajuta o țară care este victima unui dezastru. Aceste preferințe pot da naștere unui precedent periculos. Nu putem uita faptul că actuala criză economică și financiară a pus acele întreprinderi care sunt cele mai expuse globalizării într-o situație vulnerabilă și nu este acceptabil ca "preferințele comerciale” să poată avea un efect negativ asupra acestora.
<SPEAKER ID="437" NAME="Göran Färm, Anna Hedh, Olle Ludvigsson și Åsa Westlund" LANGUAGE="SV">
Noi, social-democrații suedezi, sprijinim propunerea Comisiei de a suspenda toate taxele asupra anumitor importuri originare din Pakistan pentru o perioadă limitată de timp în urma inundațiilor care au avut loc acolo anul trecut. Întrucât scopul acestor preferințe comerciale este de a încerca să susțină redresarea și dezvoltarea viitoare a Pakistanului, noi credem că acestea ar trebui să fie ofensive și de anvergură, fără măsuri de salvgardare pentru UE, în special deoarece acestea trebuie să fie acordate doar pentru o perioadă limitată de timp. Noi susținem respectarea drepturilor omului, inclusiv a drepturilor lucrătorilor, precum și a standardelor sociale și de mediu și a principiilor democratice și ca acestea să fie întotdeauna incluse în condițiile unui acord comercial. Am votat împotriva amplelor cerințe privind drepturile omului propuse în raport, întrucât este complet nerezonabil să se aștepte ca Pakistanul să fie în măsură să le respecte înainte de aplicarea preferințelor comerciale. În schimb, noi credem că UE ar fi trebuit să solicite îmbunătățiri în domeniile care ar fi putut fi puse în aplicare rapid, în special având în vedere faptul că se vor face aceste solicitări dacă va fi introdus un acord comercial între UE și Pakistan la o dată ulterioară.
<SPEAKER ID="438" NAME="João Ferreira" LANGUAGE="PT">
După cum am spus deja de mai multe ori, tragedia pe care a suferit-o Pakistanul impune solidaritatea europeană. Totuși, acest lucru nu poate fi un pretext pentru a supune riscurilor industria textilă din mai multe state membre, precum Portugalia. Există alte moduri de a da dovadă de solidaritate: forme mai eficiente de ajutoare, care vizează restabilirea zonelor afectate și îmbunătățirea condițiilor de trai ale persoanelor afectate; bazate pe o politică de cooperare și ajutor pentru dezvoltare, eficientă și de durată, care sprijină dezvoltarea integrată și durabilă a comunităților locale. Cu toate acestea, există de asemenea forme de ajutoare mai echitabile. De aceste concesii comerciale beneficiază în principal marii importatori europeni care își văd astfel împlinite aspirațiile pe care le aveau de mult timp. Pe de altă parte, acestea aduc prejudicii industriei textile, precum și țărilor și regiunilor care sunt cele mai dependente de acest sector. Toate acestea pe fondul unei grave crize economice și al unui șomaj ridicat.
<P>
Deși este adevărat că măsurile propuse de către Comisie nu pot fi nicidecum un pretext pentru pierderi de noi locuri de muncă și pentru exploatarea sporită a industriei europene, nu putem ignora totuși dificultățile obiective pe care le vor crea. Raportul recunoaște aceste lucruri, printre încercări de a "îndulci pilula” cu introducerea unor garanții care nu îi schimbă esența.
<SPEAKER ID="439" NAME="Ilda Figueiredo" AFFILIATION="GUE/NGL">
în scris. - (PT) Acesta este doar un alt exemplu de apărare a intereselor marilor companii și instituții financiare ale Uniunii Europene, în detrimentul industriei din țările cu economiile cele mai slabe. Prin introducerea preferințelor comerciale autonome de urgență pentru Pakistan, Comisia Europeană aduce interesele comerciale restrânse ale câtorva - interese de afaceri, pur și simplu - în domeniul ajutorului umanitar.
<P>
Acesta este un exercițiu de ipocrizie, care utilizează dezastrul natural care a devastat Pakistanul pentru a satisface aspirațiile câtorva companii mari la putere în UE, lucru care va afecta industria textilă din UE, precum și țările și regiunile care sunt cele mai dependente de aceasta. Este o lovitură serioasă pentru un sector care a fost grav afectat de liberalizarea comerțului mondial; care este concentrat în regiuni cu niveluri ridicate de șomaj și sărăcie, și doar o mică diversificare economică, cum ar fi mai multe regiuni din nordul și centrul Portugaliei.
<P>
Prin urmare, am votat pentru propunerea de respingere a acordului și regret că nu a fost adoptată. Cu toate acestea, am votat de asemenea pentru întoarcerea acesteia la Comisie, în speranța că este încă posibilă luarea în considerare a poziției Parlamentului portughez, care a adoptat o rezoluție împotriva acestor concesii comerciale. Solidaritatea necesară pentru Pakistan trebuie să fie ajutor autentic bazat pe ajutoare pentru dezvoltare și politica de cooperare.
<SPEAKER ID="439" NAME="Bruno Gollnisch" LANGUAGE="FR">
Anul trecut, au avut loc inundații grave în Pakistan. Ideea Comisiei pentru finanțarea reconstrucției a constat în deschiderea teritoriului UE la importurile de textile și de alte produse sensibile, fără a impune taxe vamale sau, în cele mai multe cazuri, cote, fără nicio considerație pentru amenințarea cu care s-ar confrunta întreprinderile europene de la această concurență unilaterală. Doar acest lucru ar fi fost un motiv suficient pentru a vota împotriva acestui raport. Parlamentul a refuzat să respingă raportul, chiar dacă a fost introdusă o clauză care prevedea că acest acord comercial special poate fi încheiat dacă se dovedește că Pakistanul sprijină organizațiile teroriste.
<P>
Acesta s-a mulțumit cu amânarea votului final. Se pare că trebuie să eliminăm cu adevărat, o dată pentru totdeauna, ambiguitățile cu privire la poziția autorităților pakistaneze, fie că este vorba despre protejarea teroriștilor, ajutorul acordat talibanilor, în special în zonele tribale, sau despre persecutarea creștinilor.
<SPEAKER ID="439" NAME="Juozas Imbrasas" AFFILIATION="EFD">
în scris. - (LT) Am votat în favoarea acestui document. Propunerea Comisiei, prezentată în urma inundațiilor fără precedent care au devastat vara trecută o mare parte a teritoriului Pakistanului, caută să extindă preferințele comerciale autonome pentru această țară în ceea ce privește 75 de linii de produse care prezintă interes pentru Pakistan (în special textile și îmbrăcăminte), sub forma exonerării de taxe vamale, cu excepția unui singur produs (etanol), pentru care se va aplica un contingent tarifar. Cu toate acestea, deși preferințele comerciale autonome vor fi extinse la Pakistan pentru 3 ani, Comisia nu a efectuat o evaluare completă a impactului măsurilor propuse înaintea adoptării propunerii de regulament. În plus, ar trebui remarcat faptul că propunerea Comisiei nu impune Pakistanului nicio obligație în domeniul drepturilor omului și a drepturilor sociale, spre deosebire de ceea ce s-ar fi întâmplat dacă acestei țări i s-ar fi acordat statutul SGP+. Deși s-ar putea susține că, datorită circumstanțelor speciale care au condus la decizia de a acorda preferințe comerciale autonome Pakistanului, măsurile propuse nu vor crea un precedent cu caracter de obligativitate, acest argument nu este chiar convingător. Într-adevăr, nu se poate exclude posibilitatea ca decizia de a acorda preferințe comerciale autonome pe motivul inundațiilor din Pakistan să fie urmată, pe viitor, de alte inițiative similare. Mai mult, există riscul ca adoptarea unor preferințe comerciale autonome fără nicio condiționalitate legată de drepturile omului să submineze în realitate actualul sistem de preferințe al UE, bazat pe respectarea unui set de drepturi și valori fundamentale.
<SPEAKER ID="439" NAME="Elisabeth Köstinger" AFFILIATION="PPE">
în scris. - (DE) Uniunea Europeană este cunoscută în întreaga lume pentru acordarea de asistență acolo unde este nevoie. UE a demonstrat acest lucru încă o dată prin efectuarea rapidă a plăților de ajutoare în urma inundațiilor dramatice și a repercusiunilor acestora în Pakistan în anul 2010. Ca o etapă următoare, Comisia a intenționat să ofere Pakistanului un ajutor din punct de vedere economic și să garanteze că vor fi suspendate taxele pe textile și pe etanol. Această abordare pare a fi extrem de controversată. Totuși, această inițiativă trebuie de fapt să primească mai întâi undă verde de la Organizația Mondială a Comerțului (OMC). Doar după aceea Parlamentul poate deveni activ și lua o decizie.
<SPEAKER ID="440" NAME="David Martin" AFFILIATION="S&amp;D">
în scris. - Regret foarte mult faptul că, în timpul votului privind preferințele comerciale autonome pentru Pakistan, Parlamentul a aprobat reducerea duratei beneficiilor la un an, reducând astfel în mod semnificativ orice câștig pentru Pakistan.
<SPEAKER ID="440" NAME="Mario Mauro" LANGUAGE="IT">
Am votat pentru, în special luând în considerare amendamentul în care observăm că: "Fără a aduce atingere condițiilor prevăzute la alineatul (1), dreptul de a beneficia de regimurile preferențiale prevăzute la articolul 1 este condiționat de respectarea de către Pakistan a drepturilor omului, inclusiv a drepturilor fundamentale ale lucrătorilor și a principiilor democratice fundamentale.” Respectarea drepturilor omului trebuie să fie o condiție prealabilă necesară pentru orice fel de acord cu țările terțe.
<SPEAKER ID="441" NAME="Jean-Luc Mélenchon" LANGUAGE="FR">
Acest raport ne permite să condiționăm ajutorul pe care îl acordăm unei țări deja devastate de angajamentul acelei țări de a renunța la toate formele de protecționism comercial. Aceasta este o propunere inechitabilă și votez împotriva acestui raport.
<SPEAKER ID="441" NAME="Alexander Mirsky" AFFILIATION="S&amp;D">
în scris. - După cum se știe, după inundațiile devastatoare fără precedent din Pakistan din lunile iulie și august 2010, la reuniunea sa din 16 septembrie, Consiliul European a mandatat miniștrii să convină în regim de urgență în privința unui pachet complet de măsuri pe termen scurt, mediu și lung, care să contribuie la sprijinirea redresării și a dezvoltării viitoare a Pakistanului. Proiectul de regulament extinde preferințele comerciale autonome pentru Pakistan, prin suspendarea pentru o perioadă limitată de timp a tuturor tarifelor pentru anumite produse pe care Pakistanul este interesat să le exporte. A fost stabilită o listă de 75 de linii de produse în cazul cărora se aplică taxe vamale care prezintă interes pentru Pakistan în vederea exportului (în special textile și îmbrăcăminte). Liniile de produse selectate se ridică la aproape 900 de milioane de euro în valoare de import, reprezentând aproximativ 27 % din importurile UE din Pakistan (3,3 miliarde de euro). Am votat pentru.
<SPEAKER ID="441" NAME="Andreas Mölzer" LANGUAGE="DE">
Pe lângă promisiunea de ajutor imediat în valoare de peste 415 milioane de euro, UE răspunde de asemenea la dezastrul inundațiilor din Pakistan prin intermediul unor măsuri comerciale excepționale pentru a stimula exporturile din Pakistan. Comisia Europeană a propus un pachet de 75 de linii tarifare referitoare la principalele sectoare de export ale Pakistanului din zonele cele mai grav afectate de inundații. Schimburile comerciale ale Pakistanului cu Uniunea sunt compuse în special din textile și articole de îmbrăcăminte care, conform informațiilor din partea Comisiei, au reprezentat în 2009 73,7 % din exporturile pakistaneze în Uniune. În evaluarea UE, acordarea acestor preferințe comerciale ar provoca doar efecte adverse limitate pentru piața internă și nu ar trebui să afecteze în mod negativ membrii cei mai puțin dezvoltați ai Organizației Mondiale a Comerțului (OMC). Fără a se aduce atingere în acest sens, trebuie să se aștepte că suspendarea unilaterală a taxelor va duce la acțiuni în constatarea neîndeplinirii obligațiilor în cadrul OMC.
<P>
În cazul în care Pakistanului i se permite să se alăture țărilor care beneficiază de contingente tarifare preferențiale - cu alte cuvinte, în cazul în care va fi inclus pe așa numită listă "SPG +”, atunci se poate spune că problema s-a rezolvat de la sine. Nu prea sunt de folos reacțiile pripite necoordonate. În special industria textilă și de îmbrăcăminte trece printr-un moment de criză într-o serie de state membre ca urmare a transformării. Prin urmare, efectele negative ale preferințelor comerciale nu pot fi excluse, motiv pentru care am respins raportul.
<SPEAKER ID="442" NAME="Vital Moreira" AFFILIATION="S&amp;D">
în scris. - (PT) Am votat împotriva acordării preferințelor comerciale pentru Pakistan sub forma exonerării de taxe vamale la import sub pretextul inundațiilor care au avut loc anul trecut. Nu cred că există vreo logică în utilizarea preferințelor comerciale excepționale, împotriva normelor de drept comercial internațional, ca mijloc de ajutoare de urgență, care are propriile instrumente. Nici Uniunea Europeană, nici alte state nu au făcut acest lucru până acum. Nicio altă țară dezvoltată nu a urmat aceeași cale: nici Statele Unite ale Americii, Australia, Noua Zeelandă sau Canada. Chiar dacă avantajele acordate Pakistanului au fost un fel de "premiu” pentru rolul său în Afganistan, cred că folosirea preferințelor comerciale drept instrument politic stabilește un precedent periculos.
<P>
În plus, avantajele comerciale acordate Pakistanului vor fi plătite de către industriile europene cele mai afectate, și anume de industria textilă din sudul Europei, și de asemenea de către țările sărace care exportă aceleași produse în Europa, care vor avea de suferit de pe urma devierii importurilor europene către Pakistan, de exemplu Bangladesh sau țările din Africa de Nord.
<P>
Cu toate acestea, am votat în favoarea amendamentelor depuse care reduc în mod semnificativ impactul negativ al propunerii: clauza de salvgardare, limita de un an și clauza privind drepturile omului.
<SPEAKER ID="442" NAME="Franz Obermayr" AFFILIATION="NI">
în scris. - (DE) Nimeni nu contestă faptul că țările în curs de dezvoltare - precum Pakistan, care a fost devastat de inundații în mod repetat - trebuie să fie sprijinite. Cu toate acestea, UE trebuie să se asigure că țările partenere în astfel de acorduri comerciale îndeplinesc de asemenea anumite cerințe, mai ales dacă vor fi suspendate taxele. Nu putem permite ca o astfel de suspendare a taxelor să pună în pericol industria textilă internă - cu UE care nu arată nici cea mai mică îngrijorare referitoare la faptul că aceste produse sunt obținute prin utilizarea muncii copiilor sau că fondurile primite sunt direcționate spre susținerea terorismului. Prin urmare, exonerările de taxe pe scară largă trebuie să fie legate de o obligație absolută de a respecta drepturile omului. Mă gândesc, de exemplu, la minoritățile creștine și la drepturile femeilor. Legea blasfemiei în această țară este deosebit de îngrijorătoare: oricine îl insultă pe Mohammed este condamnat la moarte. Fundamentalismul este larg răspândit în Pakistan la toate nivelurile societății - cu atât mai mult de la moartea lui Osama Bin Laden - inclusiv în rândul studenților de la faimoasa Universitate Islamică Internațională. Prin urmare, argumentul conform căruia preferințele comerciale promovează prosperitatea și combat radicalismul nu este unul solid. UE nu trebuie să acorde pur și simplu preferințe comerciale atunci când se ignoră aceste chestiuni importante de drept comun. Prin urmare, am votat împotriva raportului.
<SPEAKER ID="442" NAME="Maria do Céu Patrão Neves" LANGUAGE="PT">
În urma inundațiilor care au devastat vara trecută o mare parte a teritoriului Pakistanului, Comisia a prezentat o propunere de a acorda țării preferințe comerciale autonome extinse sub forma exonerării de taxe vamale care afectează 75 de linii de produse care prezintă interes pentru Pakistan: în special textile și îmbrăcăminte. Această măsură, prezentată ca fiind temporară, dar adoptată pentru o perioadă de trei ani, ar avea un impact major asupra industriei textile portugheze, prin urmare am votat împotriva acestui raport. Cu toate acestea, de la adoptarea raportului, am susținut cu succes limitarea duratei preferințelor comerciale la un an de la data intrării în vigoare a acestor măsuri, cu scopul de a minimiza repercusiunile asupra industriei textile portugheze. Perioada ar putea fi prelungită în urma unei evaluări detaliate a impactului asupra industriei textile europene, care urmează să fie prezentată de către Comisie. În cele din urmă, am votat de asemenea pentru - din nou gândindu-mă la industria textilă portugheză - introducerea unei clauze de salvgardare, care prevede reintroducerea taxelor din tariful vamal comun pentru anumite produse, în orice moment, dacă sunt importate din Pakistan în condiții care cauzează sau riscă să cauzeze probleme grave producătorilor din Uniune de produse similare sau direct concurente.
<SPEAKER ID="443" NAME="Raül Romeva i Rueda" AFFILIATION="Verts/ALE">
în scris. - Grupul Verzilor a salutat de la început ideea sprijinirii eforturilor Pakistanului de a depăși foametea și sărăcia rezultate în urma inundațiilor. Cu toate acestea, principala noastră critică s-a îndreptat spre faptul că era o măsură care viza o țară afectată de terorism, fără a numi această agendă politică și fără includerea măsurilor într-o serie de măsuri referitoare la contextul politic. Mai mult, Grupul Verzilor se temea că măsurile ar putea deschide calea pentru includerea Pakistanului în sistemul SGP+, fără ca țara să fi semnat și pus în aplicare convențiile corespunzătoare privind mediul și munca (nemaivorbind de Convențiile de la Geneva). În cele din urmă, Grupul Verzilor a dorit să excludă etanolul de pe lista produselor exonerate de taxe vamale, întrucât acesta ar fi făcut din trestie de zahăr, care ar urma să înlocuiască produsele alimentare, constituie o cultură care generează gaz cu efect de seră și nu creează un număr semnificativ de locuri de muncă. Din păcate, niciunul dintre amendamentele propuse de Grupul Verzilor nu a fost adoptat în cadrul Comisiei pentru comerț internațional (INTA). Textul a fost, în cele din urmă, retrimis comisiei.
<SPEAKER ID="444" NAME="Licia Ronzulli" LANGUAGE="IT">
Propunerea adoptată astăzi a survenit după inundațiile fără precedent care au devastat vara trecută o mare parte din teritoriul Pakistanului. Documentul final urmărește să acorde țării preferințe comerciale autonome în ceea ce privește 75 de linii de produse care prezintă interes (în special textile și îmbrăcăminte), sub forma exonerării de taxe vamale, cu excepția unui singur produs (etanol), pentru care se va aplica un contingent tarifar.
<P>
Măsurile propuse ar trebui să fie salutate ca un exemplu perfect al sinergiilor pe care le-au făcut posibile intrarea în vigoare a Tratatului de la Lisabona. Uniunea Europeană și statele membre ale acesteia au furnizat deja ajutor umanitar generos Pakistanului, dar extinderea preferințelor comerciale pentru această țară face parte dintr-un pachet mai mare de măsuri care ar aborda consecințele economice pe termen mediu și lung ale inundațiilor catastrofale.
<P>
Asigurarea redresării și a dezvoltării durabile viitoare a Pakistanului este extrem de importantă, nu doar pentru cetățenii săi, ci și pentru securitatea și stabilitatea regiunii. Un Pakistan stabil și prosper care nu este supus tendințelor extremiste sau fundamentaliste este în mod evident în interesul Uniunii Europene.
<SPEAKER ID="445" NAME="Keith Taylor" AFFILIATION="Verts/ALE">
în scris. - Când am aflat prima dată în octombrie 2010 de planurile Comisiei de a ajuta Pakistanul să își revină de pe urma inundațiilor îngrozitoare prin eliminarea unor tarife vamale, Grupul Verzilor a fost dornic să ajute. Încă suntem, dar o idee cândva simplă a devenit foarte complicată și nefuncțională. Inițial, planul a fost pentru o perioadă de 3 ani, cu toate că am vrut mai mult să sporim încrederea investitorilor. Dar după ce s-au implicat diverse grupuri de interese și de întreprinderi, propunerea a fost redusă la o perioadă de doar 12 luni - cu evaluări trimestriale! Mai mult, orice acord are nevoie de o derogare de la Organizația Mondială a Comerțului, pe care nu au aprobat-o întrucât unele state membre (în special India) sunt îngrijorate de efectul pe care îl vor avea textilele pakistaneze exonerate de taxe vamale pe propriile piețe. În 5 luni nu s-au înregistrat progrese și este puțin probabil să observăm vreunul în curând sau vreodată.
<P>
Astăzi am susținut în plen un amendament pentru a retrimite întregul raport comisiei pentru revederea acestuia. Procedând astfel nu am votat împotriva acordării de ajutor Pakistanului, dar am recunoscut faptul că raportul de față pur și simplu nu ar oferi ceea ce are nevoie Pakistanul. Pentru mine, problema cea mai spinoasă a fost OMC. Cred că această organizație are nevoie de o reorganizare amplă într-un organism cu adevărat democratic, responsabil și transparent.
<SPEAKER ID="445" NAME="Nuno Teixeira" LANGUAGE="PT">
Catastrofa naturală care i-a afectat pe oamenii din Pakistan în luna august a anului trecut ne-a înduioșat pe toți și merită solidaritatea Uniunii Europene. Uniunea Europeană trebuie să își arate sprijinul pentru Pakistan și să ajute la minimizarea efectelor devastatoare ale inundațiilor, după cum a făcut prin intermediul politicii sale de ajutor umanitar și de cooperare internațională atunci când au avut loc alte evenimente tragice. Cu toate acestea, încercarea de utilizare a politicii comerciale comune pentru exprimarea acestei solidarități ar putea avea repercusiuni nedorite pe viitor, atât în acest caz specific, cât și în altele care ar putea apărea.
<P>
La nivelul pieței interne, efectele sunt negative pentru producția unor țări europene precum Portugalia. Cu toate acestea, efectele la nivel internațional sunt de asemenea îngrijorătoare deoarece vor crea o derogare în cadrul Organizației Mondiale a Comerțului (OMC), într-un sector-cheie pentru multe țări în curs de dezvoltare.
<P>
Prin urmare, și având de asemenea în vedere că trebuie încurajată o evaluare de impact pentru a evalua repercusiunile acordului în interiorul UE, am votat în favoarea amendamentului 43, care respinge propunerea Comisiei Europene de a acorda preferințe pentru Pakistan.
<SPEAKER ID="445" NAME="Viktor Uspaskich" AFFILIATION="ALDE">
în scris. - (LT) Este timpul ca UE să își reexamineze programul comercial pe termen lung. Nu putem pretinde ca anumite țări în curs de dezvoltare cărora li s-a acordat statut special de către UE să fie aceleași țări ca și cu un deceniu în urmă. Unele dintre aceste țări (cum ar fi Brazilia, Rusia, Argentina, Arabia Saudită și Qatar) sunt în prezent cele mai puternice din punct de vedere economic. Între timp, țări precum Lituania se luptă pentru a supraviețui. Dacă Pakistanului i se acordă preferințe comerciale pentru textile, după cum se propune în acest raport, Lituania s-ar afla într-o poziție vulnerabilă, întrucât textilele reprezintă aproape 6 % din totalul exporturilor noastre. În plus, UE ar trebui să acorde mai multă atenție situației partenerilor săi comerciali în domeniul drepturilor omului. Respectarea drepturilor omului și a principiilor democratice trebuie să fie un element fundamental al politicii comerciale a UE. Nu trebuie să existe niciun compromis cu privire la aceste chestiuni. Prin urmare, mă îngrijorează propunerea Comisiei de a acorda preferințe comerciale autonome Pakistanului. Desigur, UE dorește ca Pakistanul să se bucure de stabilitate și prosperitate, dar în fața crizei ar trebui să ne stabilim prioritățile. După cum au arătat evenimentele din ultimele săptămâni, Pakistan rămâne un focar al terorismului și extremismului. UE ar trebui să fie atentă să nu trimită un mesaj greșit.
<SPEAKER ID="446" NAME="Luís Paulo Alves" LANGUAGE="PT">
Sistemul actual de investiții străine directe, reglementat de o multitudine de tratate bilaterale de investiții (TBI) ale statelor membre care se suprapun și sunt uneori contradictorii trebuie să fie înlocuit - într-un interval de timp rezonabil - printr-un cadru nou de tratate moderne de investiții ale UE, în conformitate cu obiectivele politicii transversale a UE. Sprijin de asemenea poziția raportorului care susține cu tărie abordarea coexistenței a propunerii Comisiei pentru un regulament. Fără îndoială, este esențial ca, prin intermediul unui proces de autorizare, acordurile bilaterale de investiții existente, încheiate de statele membre, să rămână în vigoare, iar statele membre să poată renegocia, sub rezerva unor condiții clare, acordurile existente, să le poată finaliza pe cele în curs de negociere și să poată deschide negocieri cu privire la noi acorduri. Cu toate acestea, securitatea juridică va rămâne un termen relativ, atâta timp cât perioada de tranziție a regimului de protecție a investițiilor nu este finalizată, și având în vedere termenele de valabilitate a TBI în vigoare încheiate de statele membre în temeiul dreptului public internațional. Votez în favoarea raportului, cu avertismentul că trebuie continuată dezbaterea în privința acestei chestiuni astfel încât să dispună de un cadru legal mai bun.
<SPEAKER ID="446" NAME="Kader Arif" LANGUAGE="FR">
De la intrarea în vigoare a Tratatului de la Lisabona, investițiile sunt de competența exclusivă a UE. Prin urmare, Parlamentul și-a dat inițial verdictul cu privire la forma viitoarei politici europene de investiții. Acesta este raportul pe care l-am elaborat eu însumi, care a fost votat în timpul ultimei sesiuni din aprilie 2011. În raportul dlui Schlyter, Parlamentul a examinat în prezent dispoziții tranzitorii pentru gestionarea acordurilor de investiții încheiate deja între state membre și țări terțe. Ca și în votul din cadrul comisiei, am pledat pentru o viziune comunitară și am declarat că acordurile care erau deja în vigoare ar trebui să fie atent examinate de către Comisie, în scopul verificării compatibilității acestora cu tratatele, precum și cu dreptul Uniunii și politica Uniunii, în special cu obiectivele acțiunii externe a Uniunii privind dezvoltarea durabilă. Cu toate acestea, viziunea care a prevalat în cele din urmă este o viziune de dreapta, prin care se acordă prioritate protecției investitorilor privați în fața acestor obiective bazate pe interesul general. Din păcate, negocierile care vor fi deschise acum cu Consiliul nu sunt în măsură să corecteze obiectivul nostru, într-o Uniune Europeană în care binele Uniunii în ansamblul său este rareori capabil să reziste egocentrismului național.
<SPEAKER ID="446" NAME="Zigmantas Balčytis" AFFILIATION="S&amp;D">
în scris. - (LT) Înainte de intrarea în vigoare a Tratatului de la Lisabona, statele membre au menținut, în cea mai mare parte, cu țări terțe acorduri bilaterale referitoare la investiții. Ca urmare a intrării în vigoare a Tratatului de la Lisabona, investițiile străine directe au ajuns să fie de competența exclusivă a UE și au devenit o parte integrantă a politicii comerciale comune a UE. Am susținut acest raport care prevede o perioadă de tranziție pentru transferarea competenței respective la nivelul UE, care în viitor va contribui la asigurarea unui nivel ridicat de protecție a investitorilor împotriva acțiunilor arbitrare din partea țărilor terțe.
<SPEAKER ID="446" NAME="Vilija Blinkevičiūt" AFFILIATION="S&amp;D">
în scris. - (LT) Am votat în favoarea acestui raport deoarece, în urma intrării în vigoare a Tratatului de la Lisabona, politica comercială comună a UE a devenit unul dintre domeniile politicii comune a UE în care acesteia i se acordă competență exclusivă. Astfel, politica de investiții, un domeniu care intră sub incidența politicii comerciale comune, trebuie să fie de asemenea coordonată la nivelul UE. În prezent, statele membre respectă acorduri bilaterale de investiții cu țări terțe, care se suprapun parțial și sunt de multe ori contradictorii, iar acest lucru compromite obiectivele politicii comerciale comune a UE, precum și formarea imaginii UE ca zonă comercială unică în comerțul transnațional și mondial. Obiectivul cel mai important al acestui raport este trecerea lină de la politicile de investiții urmate la nivel individual de către statele membre la o politică de investiții comună a UE, asigurând certitudine juridică pentru toate părțile, precum și acorduri deja încheiate pentru participanți în perioada de tranziție, atunci când vechiul cadru legal este înlocuit cu noul regulament. În esență, acest raport abordează două aspecte fundamentale - un calendar pentru perioada de tranziție, precum și cazurile și procedurile în care poate fi refuzată o autorizare de a purta negocieri cu țări terțe, pe care o acordă Comisia unui stat membru în cursul perioadei de tranziție.
<SPEAKER ID="446" NAME="Vito Bonsignore" LANGUAGE="IT">
Am sprijinit acest raport votând pentru deoarece cred că avem nevoie de norme în cursul perioadei de tranziție pentru a garanta certitudinea juridică și pentru a evita conflictele și lacunele din lege. De fapt, raportul dlui Schlyter rezultă din propunerea de regulament al Comisiei care prevede competența exclusivă a UE privind investițiile străine directe, înlocuind acordurile puse în aplicare de către cele 27 de state membre și, de asemenea, instituind o perioadă de tranziție necesară care să fie aplicată tratatelor bilaterale existente. În cele din urmă, sunt de acord cu dl Schlyter cu privire la importanța stabilirii unei date fixe pentru a marca sfârșitul perioadei de tranziție, astfel încât să se protejeze competitivitatea economiei europene și să se ofere investitorilor o imagine clară a standardelor de reglementare actuale și viitoare.
<SPEAKER ID="447" NAME="Jan Březina" AFFILIATION="PPE">
în scris. - (CS) Este necesară adoptarea regulamentului aprobat deoarece sistemul actual, care este creat printr-un număr mare de acorduri bilaterale de investiții, încheiate de către statele membre, care se suprapun și sunt uneori chiar contradictorii, trebuie să fie înlocuit, într-un termen rezonabil, printr-un sistem nou de acorduri moderne de investiții încheiate de UE, care va fi în conformitate cu obiectivele generale ale politicii UE. Prin urmare, regulamentul este reacția logică și singura posibilă pentru consacrarea politicii în domeniul investițiilor străine directe ca puteri exclusive ale UE, care face parte din politica comercială comună a UE. Politica are rolul important de a asigura un nivel ridicat de certitudine juridică într-o perioadă de tranziție. Prin urmare, sunt cu totul de acord cu propunerea Comisiei, care se bazează pe acorduri de coexistență. Este esențial să rămână în vigoare acordurile existente de investiții, încheiate de statele membre, pe baza procedurii de aprobare, iar statele membre să poată negocia modificările aduse acestora în condiții clare, să finalizeze negocierile în curs și să înceapă negocieri cu privire la noi acorduri.
<SPEAKER ID="447" NAME="Maria Da Graça Carvalho" LANGUAGE="PT">
În interesul armonizării politicii externe a UE, votez pentru schimbarea actualului sistem de tratate bilaterale de investiții încheiate între statele membre și țări terțe. Împărtășesc, de asemenea, îngrijorarea exprimată de raportor cu privire la asigurarea certitudinii juridice în timpul procesului de tranziție, și anume că este necesar să se introducă un termen limită pentru acest lucru și să se clarifice condițiile pentru refuzul de a acorda o autorizare.
<SPEAKER ID="448" NAME="Anne Delvaux" LANGUAGE="FR">
Ar trebui să fie posibil să se coordoneze și să se ia decizii cu privire la politicile individuale de investiții ale statelor membre la nivelul UE. Sistemul actual este marcat de nenumărate tratate bilaterale, care se suprapun și sunt adesea contradictorii în esență. Prin urmare, întrucât lucrăm la formularea unei politici adecvate de investiții europene, am simțit că ar fi benefic să votez în favoarea obligării statelor membre să prevadă, atunci când renegociază tratate bilaterale sau negociază noi tratate, un mecanism de soluționare a litigiilor în care Comisiei i-ar permite să participe, chiar și într-o formă pur consultativă, și să fie eliminate cerințele de confidențialitate pentru a permite organului executiv al UE să participe în această calitate.
<P>
De asemenea, am solicitat Comisiei să prezinte Parlamentului și Consiliului, în termen de cel mult cinci ani de la intrarea în vigoare a prezentului regulament, un raport referitor la situația în ceea ce privește reexaminarea acordurilor bilaterale existente, în special cu privire la numărul de acorduri bilaterale pe care le-ar fi putut renegocia diferitele state membre.
<SPEAKER ID="448" NAME="Diogo Feio" LANGUAGE="PT">
Odată cu intrarea în vigoare a Tratatului de la Lisabona, în temeiul articolelor 206 și 207 din Tratatul privind funcționarea Uniunii Europene (TFUE), investițiile străine directe intră în competența exclusivă a Uniunii Europene. În prezent, sunt în vigoare multe acorduri bilaterale și, acum, trebuie să fie urgent înlocuite cu un nou cadru de tratate de investiții ale UE, în concordanță cu obiectivele politice transversale.
<P>
Intenția actuală este de a găsi măsuri tranzitorii echitabile și efective care să protejeze acordurile bilaterale în vigoare și să nu facă abstracție de așteptările investitorilor. Prin urmare, trebuie să evităm lacunele juridice și să asigurăm o tranziție chibzuită.
<P>
Prin urmare, fac apel la toți cei implicați în trialoguri să pună în balanță în mod corespunzător necesitatea de a proteja așteptările legitime și aplicarea corectă a Tratatului de la Lisabona, acordând o atenție deosebită articolelor referitoare la reexaminare și la retragerea autorizării.
<P>
Aș dori să îl felicit pe raportor pentru toate eforturile depuse, dar fac apel pentru o mai mare atenție și compromis.
<SPEAKER ID="448" NAME="José Manuel Fernandes" LANGUAGE="PT">
Acest raport este referitor la propunerea de regulament al Parlamentului European și al Consiliului de stabilire a dispozițiilor tranzitorii pentru acordurile bilaterale de investiții încheiate între state membre și țări terțe. În conformitate cu articolul 207 alineatul (1) din Tratatul privind funcționarea Uniunii Europene (TFUE), aceasta este de competența exclusivă a Uniunii Europene, întrucât se referă la chestiuni privind investițiile străine directe. Fără a pune în discuție necesitatea ca tratatele bilaterale existente încheiate de statele membre să rămână în vigoare, sunt de acord cu poziția raportorului, în sensul asigurării unui grad ridicat de certitudine juridică în cursul perioadei de tranziție, și, de asemenea, cu cele trei motive pentru retragerea autorizației pentru un tratat bilateral: "incompatibilitatea cu dreptul Uniunii”, "suprapunerea, parțială sau în totalitate, cu un acord în vigoare cu aceeași țară terță și acesta din urmă nu abordează această suprapunere specifică” și tratatele care ar putea să "constituie un obstacol în calea dezvoltării și punerii în aplicare a politicilor Uniunii în materie de investiții”.
<SPEAKER ID="449" NAME="João Ferreira" LANGUAGE="PT">
Politica comercială este încă un domeniu în care li s-au retras competențele statelor membre, iar UE deține astfel "competență exclusivă”. Acesta este fundamentul pentru propunerea de regulament în cauză: cu alte cuvinte, aplicarea articolului 207 alineatul (1) din Tratatul privind funcționarea Uniunii Europene (TFUE), care prevede competența exclusivă a UE în materie de investiții străine directe ca parte a politicii comerciale comune.
<P>
Importanța politicii comerciale și desigur, a politicii de investiții ca instrumente pentru promovarea intereselor unei țări și ale poporului său în funcție de caracteristicile și condițiile sale specifice sunt mult prea clare. Ceea ce este de asemenea clar - ca și în cazul Portugaliei, de exemplu - este prejudiciul care rezultă din politicile comerciale și de investiții, care nu acordă atenția cuvenită intereselor, circumstanțelor și condițiilor din țară, deoarece acestea sunt în esență decise de către competențele majore ale UE în apărarea intereselor marilor lor companii; echilibrul în cadrul UE s-a înclinat decisiv spre aceste competențe când Uniunea și-a consolidat competențele.
<P>
Printre alte aspecte grave, acest regulament urmărește să acorde Comisiei competența de a retrage autorizațiile, de a solicita statelor membre să negocieze sau să respingă tratatele bilaterale de investiții (TBI) și să aprobe noi TBI. Acestea sunt motivele pentru care am votat împotrivă.
<SPEAKER ID="450" NAME="Ilda Figueiredo" LANGUAGE="PT">
Este bine cunoscut faptul că Uniunea Europeană are competențe exclusive în domeniul politicii comerciale externe, care reprezintă baza pentru această propunere de regulament. Se bazează pe articolul 207 alineatul (1) din Tratatul privind funcționarea Uniunii Europene (TFUE), care prevede competența exclusivă a UE în materie de investiții străine directe ca parte a politicii comerciale comune.
<P>
Cu toate acestea, în general, pozițiile Comisiei Europene nu respectă interesele tuturor statelor membre în mod egal. Importanța politicii comerciale și, desigur, a politicii de investiții ca instrumente pentru promovarea intereselor unei țări și ale poporului său în funcție de caracteristicile și condițiile sale specifice sunt mult prea clare.
<P>
Ceea ce este de asemenea clar - ca și în cazul Portugaliei, de exemplu - este prejudiciul care rezultă din politicile comerciale și de investiții, care nu acordă atenția cuvenită intereselor, circumstanțelor și condițiilor din țară, deoarece acestea sunt în esență decise de către competențele majore ale UE în apărarea intereselor marilor lor companii; echilibrul în cadrul UE s-a înclinat decisiv spre aceste competențe când Uniunea și-a consolidat competențele.
<P>
Printre alte aspecte grave, acest regulament urmărește să acorde Comisiei competența de a retrage autorizațiile, de a solicita statelor membre să negocieze sau să respingă tratatele bilaterale de investiții (TBI) și să aprobe noi TBI. De aceea am votat împotrivă.
<SPEAKER ID="451" NAME="Monika Flašíková Beňová" AFFILIATION="S&amp;D">
în scris. - Prezentul raport se referă la tratate de investiții internaționale încheiate cu țări terțe. Obiectivul principal al acestor tratate este de a oferi un nivel ridicat de protecție a investițiilor și a investitorilor împotriva acțiunilor arbitrare ale guvernelor statelor care primesc investiția. Înainte de intrarea în vigoare a Tratatului de la Lisabona, statele membre erau responsabile de negocierea semnării acestor acorduri de investiții. Odată cu Tratatul de la Lisabona, investițiile străine directe au devenit competența exclusivă a UE și o parte integrantă a politicii comerciale externe a UE. Eu cred că politica de dezvoltare a UE ar putea fi superioară politicii comerciale și de investiții a Uniunii.
<SPEAKER ID="451" NAME="Juozas Imbrasas" AFFILIATION="EFD">
în scris. - (LT) Am votat în favoarea acestui document, deoarece se propune ca regulamentul să ofere Comisiei autoritatea de a refuza o autorizație, de a solicita statelor membre să renegocieze sau să rezilieze un tratat bilateral de investiții (TBI), precum și să obțină aprobarea Comisiei pentru TBI nou negociate. De asemenea, stabilește condiții privind modul, momentul și ceea ce este posibil să se negocieze. Ca urmare a intrării în vigoare a Tratatului de la Lisabona, investițiile străine directe sunt incluse pe lista chestiunilor care intră sub incidența politicii comerciale comune. În conformitate cu articolul 3 alineatul (1) litera (e) din Tratatul privind funcționarea Uniunii Europene (denumit în continuare "tratatul”), Uniunea are competență exclusivă în privința politicii comerciale comune. În consecință, doar Uniunea poate legifera și adopta documente cu forță juridică obligatorie în acest domeniu. Statele membre sunt în măsură să facă acest lucru numai în cazul în care sunt abilitate de Uniune, în conformitate cu articolul 2 alineatul (1) din tratat. Această relație se va dezvolta pe măsură ce Uniunea își exercită competențele sale în materie de politică comună de investiții, cu scopul principal de a crea cel mai bun sistem de protecție a investițiilor pentru investitorii din toate statele membre în mod egal și condiții egale pentru investiții pe piețele țărilor terțe. Întrucât noua politică de investiții va fi elaborată în vederea termenului de valabilitate de tranziție a acordurilor bilaterale de investiții încheiate de către statele membre, aceasta ar trebui să recunoască drepturile investitorilor, ale căror investiții se încadrează în domeniul de aplicare a acordurilor respective și ar trebui să asigure certitudinea juridică a acestora. Comisia ar trebui să ia măsurile necesare pentru înlocuirea treptată a tuturor acordurilor existente privind investițiile cu noi acorduri care ar trebui să prevadă cel mai bun nivel de protecție posibil.
<SPEAKER ID="451" NAME="Elisabeth Köstinger" AFFILIATION="PPE">
în scris. - (DE) Odată cu Tratatul de la Lisabona, Comisia are competența exclusivă de a negocia și de a încheia acorduri bilaterale de investiții cu țări terțe. Există mai mult de 1 000 de tratate existente, iar în prezent au loc negocieri conduse de către statele membre pentru încă aproximativ 200. Pentru ca acest transfer de competențe să nu aibă un rezultat dur pentru UE, statele membre ar trebui să continue să fie în măsură să garanteze, în cursul unei perioade de tranziție, certitudine juridică pentru investitori. Parlamentul European a transmis un semnal puternic la prima lectură și pledează pentru o poziție fermă, sigură pentru transferul de competențe.
<SPEAKER ID="452" NAME="Petru Constantin Luhan" AFFILIATION="PPE">
în scris. - Pentru statele membre, acordurile de investiții rămân obligatorii în urma intrării în vigoare a Tratatului privind funcționarea Uniunii Europene și acestea trebuie abordate din perspectiva competenței exclusive a UE în domeniul investițiilor directe străine. Prezenta propunere de regulament al Consiliului și al Parlamentului va autoriza menținerea tuturor acordurilor de investiții aflate în prezent în vigoare între state membre și țări terțe și consider că prin aceasta vom oferi o garanție explicită de securitate juridică în ceea ce privește condițiile la care sunt supuși investitorii.
<P>
De asemenea, propunerea stabilește și condițiile în care statele membre vor putea să negocieze și să încheie noi acorduri bilaterale de investiții cu țări terțe, fiind considerată o măsură tranzitorie excepțională
<SPEAKER ID="453" NAME="David Martin" AFFILIATION="S&amp;D">
în scris. - Am votat pentru acest raport și salut faptul că tratatele bilaterale de investiții sunt acum parte integrantă a politicii comerciale comune.
<SPEAKER ID="454" NAME="Jean-Luc Mélenchon" LANGUAGE="FR">
Acest raport interzice statelor membre să negocieze și chiar să mențină acorduri bilaterale de investiții cu o țară terță dacă aceste tratate nu sunt conforme cu punctele de vedere ale Comisiei Europene. Prin urmare, suveranitatea națională este eliminată în acest domeniu. Tratatul de la Lisabona ne-a adus la punctul de a interzice orice formă de investiții bilaterale în sprijinul altei țări și de a transfera toată puterea în mâinile Comisiei, un organism neales.
<P>
Voi vota împotrivă.
<SPEAKER ID="455" NAME="Andreas Mölzer" LANGUAGE="DE">
Nu ne putem aștepta ca ceea ce a eșuat la nivelul Organizației Mondiale a Comerțului (OMC) și al Organizației pentru Cooperare și Dezvoltare Economică (OCDE) - și anume clarificarea acordurilor bilaterale de investiții - să se bucure de succes la nivelul UE. S-a făcut o încercare la un nivel mai înalt de a introduce reglementări multinaționale cuprinzătoare pentru investițiile externe directe sau IED, care să se aplice tuturor sectoarelor economice. Pe termen mai lung, acest lucru va avea probabil mai multe șanse de îndeplinire a obiectivului, dar în realitate depinde de modul în care este organizat de fapt. Problema este că hotărârile arbitrale privind TBI cu caracter obligatoriu bazate pe dreptul internațional ar putea conduce la angajamente pentru investitori din partea statelor membre, care să dea naștere la o procedură privind încălcarea dreptului comunitar din Tratatul UE. Pentru aceasta nu există încă nicio soluție.
<P>
În raport există la fel de puțină considerație pentru potențialele aspecte negative ale politicii de investiții, de exemplu teama în rândul populației autohtone de pierdere a locurilor de muncă și de reduceri salariale cauzate de externalizarea serviciilor și de delocalizarea producției. Investițiile directe nu sunt în niciun caz soluția magică pentru care sunt considerate că sunt făcute. Unele țări în curs de dezvoltare au trebuit să învețe acest lucru din propria experiență. Din aceste motive am votat împotriva acestui raport.
<SPEAKER ID="456" NAME="Claudio Morganti" LANGUAGE="IT">
Ca urmare a adoptării Tratatului de la Lisabona, statele membre și-au pierdut, din păcate, prerogativele în ceea ce privește gestionarea investițiilor străine directe, care a devenit de competența exclusivă a Uniunii. O astfel de schimbare semnificativă necesită norme tranzitorii care să reglementeze punerea sa în aplicare: raportul pe care l-am votat astăzi pare a fi un compromis acceptabil, deoarece protejează acordurile deja încheiate de către diferite state pe o bază bilaterală și stabilește, de asemenea, bazele pentru posibile noi acorduri bilaterale, deși trebuie să se convină asupra acestora.
<P>
De asemenea, sunt bine definite și limitate competențele de evaluare ale Comisiei, facilitând, de fapt, situația statelor membre care doresc să își continue politica specifică privind investițiile străine directe. Din aceste motive, am decis să votez în favoarea raportului.
<SPEAKER ID="456" NAME="Maria do Céu Patrão Neves" LANGUAGE="PT">
Am votat în favoarea acestui raport referitor la propunerea de regulament al Parlamentului European și al Consiliului de stabilire a unor dispoziții tranzitorii pentru acordurile bilaterale de investiții încheiate între state membre și țări terțe. Acesta este un caz de aplicare a articolul 207 alineatul (1) din Tratatul privind funcționarea Uniunii Europene (TFUE), care prevede competența exclusivă a UE în materie de investiții străine directe, ca parte a politicii comerciale comune. Într-o lume a transferurilor globale de active și de capital și ca o consecință logică a politicii comerciale comune a UE, și politica de investiții a statelor membre trebuie să fie coordonată și hotărâtă la nivelul UE. Acest lucru înseamnă că sistemul actual reprezentat de o mulțime de tratate bilaterale de investiții (TBI), încheiate de statele membre, care se suprapun și sunt uneori contradictorii, trebuie să fie înlocuit - într-un interval de timp rezonabil - printr-un nou cadru de tratate moderne de investiții ale UE, în concordanță cu obiectivele politicii transversale a UE. Ținând cont de natura riscantă și pe termen lung a investițiilor străine directe, tranziția spre o politică de investiții a UE reprezintă un proces îndelungat și complicat. Este extrem de important ca, în timpul perioadei de tranziție, să se asigure un nivel ridicat de certitudine juridică.
<SPEAKER ID="456" NAME="Paulo Rangel" LANGUAGE="PT">
Întrucât, în temeiul Tratatului privind funcționarea Uniunii Europene (TFUE), domeniul investițiilor străine directe intră în competența exclusivă a UE, trebuie să se ofere Uniunii Europene mijloacele necesare pentru a trece de la o perspectivă disparată la o abordare armonizată. Ca atare, este necesar să se găsească soluții care să ne permită să prevenim incertitudinea juridică în timpul perioadei de tranziție, dar fără a risca obiectivele directoare ale activităților Uniunii.
<SPEAKER ID="457" NAME="Raül Romeva i Rueda" AFFILIATION="Verts/ALE">
în scris. - După cum ne-am temut, votul strâns împotriva noastră, în cadrul Comisiei pentru comerț internațional, cu privire la importantul articol 5 [reexaminarea tratatelor bilaterale de investiții (TBI) existente, încheiate de statele membre] și la articolul 6 (posibilitatea retragerii autorizației pentru un TBI) din raportul lui Carl Schlyter referitor la "dispoziții tranzitorii pentru acordurile bilaterale de investiții încheiate între state membre și țări terțe”, a fost confirmat prin votul din plen.
<P>
Am înlesnit votul deputaților în favoarea noastră prin depunerea unor amendamente la articolele 5 și 6, făcând concesii la ceea ce am dorit (și am pierdut la stadiul comisiei). Am lăsat astfel Grupul S&D să prezinte din nou textele originale, pentru a fi percepute ca reprezentând calea de mijloc. Din păcate, această strategie nu a funcționat. Am avut un vot prin apel nominal în acest sens și vom analiza dacă am atras totuși un oarecare sprijin în cadrul Grupului ALDE.
<P>
Am pierdut, de asemenea, amendamentele noastre privind normele pentru o mai mare transparență. Am câștigat doar un amendament, de mică importanță, pe considerente, care ne-a fost în mod clar "acordat” de către Grupurile PPE și ALDE pentru a ne aduce la sentimente mai bune, astfel încât poziția Verts/ALE să fie pozitivă la votul final. Cu toate acestea, am decis să respingem raportul (care a fost aprobat cu 345 de voturi la 246).
<SPEAKER ID="457" NAME="Daciana Octavia Sârbu" AFFILIATION="S&amp;D">
în scris. - La începutul acestui an, am făcut unele anchete în cadrul Comisiei Europene, ca răspuns la rapoartele din presă cu privire la transporturile de deșeuri toxice din Italia către România. Deși nu au fost găsite dovezi pentru transporturi, ceea ce a fost clar din rezultatele anchetelor mele a fost că am putea beneficia de mai multe inspecții regulate la încărcături, deoarece acest lucru ar acționa ca o măsură de descurajare pentru cei implicați în transportul ilicit de deșeuri. Astfel de măsuri ar putea avea un impact suplimentar în cazul țărilor în curs de dezvoltare, deoarece acestea pot fi lipsite de capacitatea de a monitoriza în mod corespunzător intrările și, prin urmare, de a preveni intrarea de materiale toxice pe teritoriul acestora. Ar trebui să acordăm atenție deosebită beneficiilor inspecțiilor amănunțite, regulate, coordonate la nivelul UE, în special în cazul transporturilor către țările în curs de dezvoltare.
<SPEAKER ID="457" NAME="Nuno Teixeira" LANGUAGE="PT">
În conformitate cu articolul 207 alineatul (1) din Tratatul privind funcționarea Uniunii Europene (TFUE), Uniunea Europeană deține competențe în ceea ce privește investițiile externe directe (IED), întrucât acest tip de investiție este direct legat de noua politică comercială comună.
<P>
Tratatul de la Lisabona a intrat în vigoare într-un moment în care se apropiau de încheiere mai multe acorduri bilaterale de investiții cu țări terțe și nu se stabiliseră niciun fel de dispoziții tranzitorii pentru a asigura un transfer integrat către acorduri viitoare în competența exclusivă a Uniunii Europene. Cred că este o idee bună să se efectueze o evaluare solidă a tuturor acordurilor bilaterale încheiate cu țări terțe, în prezent în vigoare, și să se adopte o strategie comună pentru toate statele membre.
<P>
Potrivit raportului, este esențial ca normele stabilite să fie transparente, să fie cunoscute de către principalii actori politici și să fie evaluate în termen de maximum 10 ani. Într-un moment în care operațiunile care implică active și capital devin din ce în ce mai globalizate, este important ca Uniunea Europeană să adopte o politică de investiții comună, în conformitate cu strategia stabilită de către toate statele membre.
<SPEAKER ID="458" NAME="Luís Paulo Alves" AFFILIATION="S&amp;D">
în scris. - (PT) Votez pentru acest raport al Comisiei pentru comerț internațional (A70053/2011). Adopt poziția sa în primă lectură, preluând propunerea Comisiei. Solicit Comisiei să sesizeze din nou Parlamentul în cazul în care intenționează să modifice în mod substanțial propunerea sau să o înlocuiască cu un alt text.
<SPEAKER ID="458" NAME="Zigmantas Balčytis" AFFILIATION="S&amp;D">
în scris. - (LT) Am votat în favoarea acestui raport. Comisia Europeană a promis Georgiei asistență în valoare de până la 500 de milioane de euro la Conferința internațională a donatorilor din luna octombrie 2008. Sursele de finanțare includ atât fonduri programate în cadrul Instrumentului european de vecinătate și parteneriat (IEVP), cât și instrumente de criză, precum instrumentul de stabilitate, ajutorul umanitar și asistența macrofinanciară. Economia georgiană începe să se redreseze în urma dublului șoc cauzat de conflictul militar cu Rusia din august 2008 și de criza financiară mondială. Cu toate acestea, balanța de plăți și poziția bugetară rămân fragile și vulnerabile din cauza blocadei asupra majorității schimburilor comerciale directe cu Rusia și a reducerii semnificative a aportului de numerar provenit din investiții externe directe (IED). Aprob alocarea unei asistențe financiare Georgiei în valoare de 46 de milioane de euro, care va contribui la reducerea vulnerabilității financiare pe termen scurt care afectează încă economia, sprijinind în același timp măsurile de reformă care au ca obiectiv asigurarea unei balanțe de plăți mai sustenabile și a unei situații bugetare mai stabile.
<SPEAKER ID="459" NAME="Mara Bizzotto" LANGUAGE="IT">
Există o contradicție fundamentală în propunerea Comisiei Europene de a acorda asistență financiară suplimentară Georgiei: Comisia însăși a fost cea care a subliniat că economia Georgiei se redresa după conflictul cu Rusia de acum trei ani, insinuând astfel că nu era nevoie să se "acorde asistență” guvernului georgian cu fonduri suplimentare pentru a ajuta economia națională, în plus față de cele prevăzute deja în ultimii ani. Prin urmare, nu este clar de ce guvernul georgian a cerut mai mulți bani și nici de ce Comisia a început imediat să lucreze pentru a mobiliza aproape 50 de milioane de euro. Având în vedere situația politică internă din Georgia și problemele legate de legalitate și transparență din această țară, nu avem nicio asigurare că acestea vor fi cheltuite în mod adecvat.
<P>
Am votat împotriva rezoluției legislative care permite Parlamentului să acorde guvernului georgian 46 de milioane de euro. În Europa există multe probleme economice, financiare și legate de ocuparea forței de muncă și există multe domenii care sunt forțate să facă față unor situații de criză, pentru care instituțiile ar putea face mult mai mult. Comisia trebuie să se mobilizeze în primul rând să își concentreze toate eforturile posibile pentru rezolvarea problemelor cetățenilor noștri.
<SPEAKER ID="460" NAME="Vilija Blinkevičiūt" AFFILIATION="S&amp;D">
în scris. - (LT) Parlamentul European a aprobat decizia Consiliului de a activa angajamentul Comisiei pentru acordarea de fonduri UE Georgiei. Înainte de adoptarea deciziei, Comisia a evaluat situația economică a Georgiei și perspectivele financiare ale țării în perioada 2010-2011, concentrându-se asupra balanței de plăți și a nevoilor bugetare. Comisia consideră că activarea celei de-a doua părți a asistenței macrofinanciare (AMF) promise în 2008 este justificată. Noua AMF ar ajuta Georgia să remedieze consecințele economice ale conflictului cu Rusia și ale crizei mondiale. Noua AMF ar trebui să sprijine programul de reforme economice al guvernului și măsurile politice care au ca scop consolidarea gestionării finanțelor publice (pe baza măsurilor luate în cadrul operațiunii anterioare și a sprijinului bugetar sectorial furnizat de UE). În plus, această asistență ar trebui să contribuie la promovarea integrării economice și financiare cu UE, în special prin exploatarea potențialului oferit de viitorul acord de asociere, care are ca scop încheierea unui acord de liber schimb comprehensiv și aprofundat între cele două părți.
<SPEAKER ID="461" NAME="Jan Březina" AFFILIATION="PPE">
în scris. - (CS) Ca membru al delegației Parlamentului European la Comisiile parlamentare de cooperare UE-Armenia, UE-Azerbaidjan și UE-Georgia, salut decizia de a acorda Georgiei asistență macrofinanciară în valoare de 46 de milioane de euro, cu scopul de a contribui la stabilizarea economiei georgiene și la acoperirea nevoilor în ceea ce privește balanța de plăți prevăzute în cadrul programului existent convenit cu FMI. Consider că este corect și potrivit ca 23 de milioane de euro din această sumă să fie furnizate sub formă de granturi, iar 23 de milioane de euro sub formă de împrumuturi. Este important ca măsurile relevante pe care ar trebui să le adopte Georgia pentru prevenirea și combaterea fraudei, a corupției și a altor nereguli legate de această asistență să fie stabilite în memorandumul de înțelegere, acordul de împrumut și acordul de grant, care vor fi convenite cu autoritățile georgiene. Pentru a asigura o mai mare transparență a gestionării și a eliberării fondurilor, memorandumul de înțelegere, acordul de împrumut și acordul de grant trebuie să prevadă totodată posibilitatea efectuării unor controale, inclusiv a unor verificări și inspecții la fața locului, de către Comisie, inclusiv de către Oficiul European de Luptă Antifraudă. În plus, ar trebui să ne bizuim, de asemenea, pe posibilitatea efectuării de audituri, inclusiv audituri inopinate la fața locului de către Curtea de Conturi.
<SPEAKER ID="461" NAME="Maria Da Graça Carvalho" AFFILIATION="PPE">
în scris. - (PT) Salut eforturile de a promova prosperitatea dincolo de granițele UE, deoarece consider că este important ajutorul pe care îl acordăm unor țări terțe pentru ca acestea să poată soluționa criza balanței lor de plăți și să își restabilească sustenabilitatea datoriei externe. Prin urmare, ținând cont de problemele economice și sociale suferite ca urmare a conflictului armat din luna august 2008 și a crizei financiare mondiale, sunt de acord cu propunerea depusă de acordare a unei asistențe financiare macroeconomice suplimentare Georgiei, cu scopul de a sprijini procesul de stabilizare economică și de a acoperi nevoile balanței de plăți a acesteia. De asemenea, cred că această asistență macroeconomică va avea un efect pozitiv asupra relațiilor Georgiei cu statele membre, pe lângă rolul decisiv pe care îl va juca în aplicarea corespunzătoare a reformelor guvernului acestei țări.
<SPEAKER ID="462" NAME="Edite Estrela" AFFILIATION="S&amp;D">
în scris. - (PT) Am votat în favoarea acestui raport, deoarece cred că mobilizarea celei de-a doua părți a asistenței macrofinanciare acordate Georgiei este justificată și relevantă. Deși economia georgiană este în curs de redresare, acest ajutor suplimentar va ajuta Georgia să remedieze consecințele economice ale conflictului cu Rusia și ale crizei mondiale și să sprijine, de asemenea, programul guvernamental de reforme economice.
<SPEAKER ID="462" NAME="Diogo Feio" AFFILIATION="PPE">
în scris. - (PT) Georgia s-a confruntat cu probleme grave în ultimul timp, mai ales după conflictul militar cu Rusia, din cauza regiunilor separatiste din Abhazia și Osetia de Sud. Suntem încă foarte departe de a putea considera posibilitatea aderării țării la Uniunea Europeană - lucru menționat în mod repetat de președintele Saakașvili - o posibilitate reală, având în vedere că Georgia nu îndeplinește cerințele obiective care să îi permită să aspire la o astfel de dorință. Acestea fiind spuse, cred că este avantajos că Georgia își exprimă această dorință și că încearcă să respecte standardele europene.
<P>
Ca atare, întrucât intenția este de a încerca să ajutăm țara să depășească dificultățile economice și sociale cu care se confruntă în urma conflictului militar, votez pentru acordarea unei asistențe macrofinanciare suplimentare Georgiei, care sper să poată fi folosită în beneficiul real al populației sale.
<SPEAKER ID="462" NAME="José Manuel Fernandes" AFFILIATION="PPE">
în scris. - (PT) Acest raport este referitor la propunerea de decizie a Parlamentului European și a Consiliului de acordare a unei asistențe macrofinanciare suplimentare Georgiei. Aceasta este o propunere a Comisiei Europene care prevede ajutor în valoare de 46 de milioane de euro pentru această țară și este rezultatul conflictului armat cu Rusia, o situație exacerbată de criza mondială. Deoarece aceasta este a doua parte a ajutorului promis în 2008, care este destinat să permită Georgiei să îndeplinească acordurile financiare cu instituțiile financiare europene și mondiale, precum și să sprijine reformele economice în curs de desfășurare în această țară, sunt de acord cu ajutorul în cauză și votez în favoarea acestuia. Cu toate acestea, sper că Parlamentul și Consiliul vor ajunge în curând la un acord cu privire la metodologia de supraveghere a punerii în aplicare a acestui ajutor, astfel încât să fim cu toții mai liniștiți cu privire la aplicarea corectă a fondurilor UE.
<SPEAKER ID="463" NAME="João Ferreira" LANGUAGE="PT">
Cu privire la această asistență macrofinanciară suplimentară propusă, rămân valabile și relevante observațiile pe care le-am făcut cu privire la decizia de a acorda precedenta asistență macrofinanciară acestei țări. Am susținut întotdeauna nevoia UE de a acorda asistență în solidaritate cu țările care au nevoie de aceasta și ca asistența respectivă să fie îndreptată spre proiecte care să deservească interesele populației. Cu toate acestea, "asistența” UE a demonstrat că nu prea are nimic în comun cu solidaritatea. Interesele marilor companii și ale instituțiilor financiare, precum și ale marilor puteri au aproape întotdeauna întâietate în fața intereselor autentice și reale de solidaritate.
<P>
Situația nu este diferită în cazul Georgiei. Este important să se aibă în vedere faptul că asistența financiară propusă este destinată să finanțeze, mai presus de toate, recomandările Fondului Monetar Internațional (FMI) și politica de ajustare structurală: cu alte cuvinte, menținerea acelorași politici neoliberale care au dus la criza economică și financiară cu care se confruntă această țară.
<P>
Noi susținem, de asemenea, aceleași rezerve și preocupări cu privire la progresele posibile în ceea ce privește militarizarea regiunii Caucazului, ca urmare a tensiunilor cu Rusia, având în vedere bogăția în energie și importanța geostrategică a regiunii, care stârnesc lăcomia UE și a monopolurilor sale.
<SPEAKER ID="464" NAME="Monika Flašíková Beňová" AFFILIATION="S&amp;D">
în scris. - Georgia a cunoscut un declin economic puternic de la izbucnirea conflictului militar cu Rusia în august 2008. Acest lucru a dus la pagube importante, directe și indirecte; o mare parte a populației a fost strămutată. Criza financiară mondială, care a izbucnit în toamna anului 2008, a complicat și mai mult situația din Georgia. Asistența propusă - parte a unui pachet cuprinzător al UE de până la 500 de milioane de euro are ca scop sprijinirea redresării Georgiei în urma conflictului armat cu Rusia și, de asemenea, ajută Georgia să remedieze consecințele crizei economice și financiare mondiale. Asistența urmează să fie alocată pentru finanțarea deficitului bugetului de stat și poate ajuta Georgia să își depășească gravele probleme financiare.
<SPEAKER ID="465" NAME="Sandra Kalniete" LANGUAGE="LV">
Este de datoria Uniunii Europene să continue sprijinirea Georgiei, astfel încât această țară să se poată dezvolta și să devină o democrație modernă, care să poată servi drept exemplu pentru alte țări din regiune. De la "Revoluția trandafirilor”, guvernul georgian a pus în aplicare în mod consecvent reforme democratice, modernizând țara și realizând reforme sociale și economice dificile și nepopulare care sunt esențiale pe termen lung. După cum a arătat indicele Băncii Mondiale, "Doing Business 2010”, mediul de afaceri din Georgia este al 12lea cel mai "sigur” din lume. Doar trei state membre ale Uniunii Europene sunt clasate în fața Georgiei în acest indice. Această țară a înregistrat succese notabile în lupta împotriva corupției, care reprezintă o problemă semnificativă în toate țările postsovietice.
<P>
Sunt convinsă că Georgia este un exemplu pentru țările din regiunea caucaziană și nu îmi este teamă să spun că această țară poate servi drept exemplu pentru unele state membre ale UE, cărora în prezent le lipsește curajul politic de a efectua reforme care ar deschide calea spre creștere și modernizare. În vederea rezolvării problemelor din Georgia, nu trebuie să uităm că 20 % din teritoriul acesteia se află încă sub ocupație. Rusia trebuie să își onoreze acordul cu privire la integritatea teritorială a Georgiei, iar Uniunea Europeană trebuie să continue în mod constant să reamintească acest lucru conducerii Rusiei.
<SPEAKER ID="465" NAME="Elisabeth Köstinger" AFFILIATION="PPE">
în scris. - (DE) Asistența macrofinanciară acordată Georgiei, care a fost puternic afectată de criza economică, trebuie susținută. Sumele promise de UE sunt supuse unor condiții clare și vor ajunge acolo unde este necesar. Asistența financiară și finanțarea de la FMI vor contribui la stabilizarea bugetului național și vor avea un efect pozitiv asupra relațiilor dintre UE și Georgia.
<SPEAKER ID="465" NAME="Krzysztof Lisek" LANGUAGE="PL">
Am votat în favoarea acordării asistenței suplimentare Georgiei. Această țară se distinge de celelalte țări implicate în Parteneriatul estic date fiind reformele efectuate în fiecare domeniu. Sunt deosebit de bucuros să observ că s-a utilizat procedura legislativă simplificată în timpul lucrului la raportul referitor la acordarea unei asistențe macrofinanciare suplimentare Georgiei, deoarece aceasta a accelerat întregul proces și a făcut posibilă votarea mai rapidă a raportului. Economia Georgiei și-a revenit după invazia militară a Rusiei din 2008 și a evoluat extrem de bine în comparație cu alte țări de dimensiuni similare, în vremurile grele ale crizei financiare mondiale.
<P>
De la Revoluția trandafirilor, în Georgia au fost efectuate numeroase reforme care vizează liberalizarea și democratizarea sistemului în așa fel încât să devină mai atractiv pentru întreprinderi și pentru a face posibilă stabilirea unei economii de piață liberă și a unei societăți democratice. Începând cu anul 2004, Georgia a luat măsuri fără precedent pentru reducerea sarcinii birocratice impuse întreprinderilor. Au fost aplicate restricții la formalitățile necesare pentru înființarea de noi întreprinderi. Sistemul de impozitare a fost reformat, lucru care a dus la o creștere de cinci ori a veniturilor bugetare. În concluzie, Georgia a fost deschisă pentru comerțul liber și fără obstacole.
<P>
Georgia a eradicat practic boala corupției din instituțiile de stat și din serviciul public printr-o serie de reforme ale sectorului public (în ceea ce privește parchetul, sistemul judiciar și poliția) și reforme politice. Astăzi, Georgia este considerată o țară cu o economie în curs de dezvoltare dinamică. Având în vedere cele de mai sus, ar trebui să continuăm să impulsionăm Georgia pentru menținerea ritmului de dezvoltare, nu doar prin stabilirea unor cerințe, ci și prin acordarea unui ajutor.
<SPEAKER ID="466" NAME="Petru Constantin Luhan" AFFILIATION="PPE">
în scris. - Georgia este una dintre țările partenere ale Uniunii Europene în cadrul politicii europene de vecinătate (PEV) și Uniunea Europeană are un interes vital în asigurarea stabilității la granițele sale estice, stabilitate ce poate fi atinsă prin creștere economică și siguranță politică. Pachetul de asistență macrofinanciară destinat Georgiei este un răspuns direct la dificultățile economice și sociale cu care se confruntă această țară.
<P>
Deși economia Georgiei dă semne de redresare, aceasta este încă fragilă si vulnerabilă, necesitând stabilitate financiară. Nu în ultimul rând, asistența macrofinanciară acordată de UE completează celelalte instrumente și ajutoare financiare acordate Georgiei de către FMI și din partea donatorilor internaționali și bilaterali, oferind un sprijin macroeconomic pe termen scurt Georgiei
<SPEAKER ID="467" NAME="David Martin" AFFILIATION="S&amp;D">
în scris. - Am votat în favoarea acestui raport referitor la propunerea de decizie a Parlamentului European și a Consiliului de acordare a unei asistențe macrofinanciare suplimentare Georgiei.
<SPEAKER ID="468" NAME="Jean-Luc Mélenchon" LANGUAGE="FR">
Uniunea Europeană și-a găsit o nouă misiune. În prezent, aplică reducerile severe în fondurile de asigurări sociale ale Fondului Monetar Internațional (FMI), prin intermediul Fondului european de stabilitate financiară aplicabil zonei euro și, într-adevăr, întregii UE, prin asistență macrofinanciară (AMF) în afara UE.
<P>
În Georgia, FMI a anunțat că nu va continua să acorde "ajutor”. Prin urmare, nu mai este necesar să fie pus în aplicare planul de austeritate stabilit de FMI. Prin această AMF, Uniunea Europeană forțează Georgia să continue punerea în aplicare a planului fără nicio restricție. Acest lucru este inacceptabil: Voi vota împotrivă.
<SPEAKER ID="469" NAME="Andreas Mölzer" LANGUAGE="DE">
Georgia se confruntă cu probleme financiare grave în urma conflictului armat cu Rusia din anul 2008 și cu impactul crizei financiare mondiale. În luna ianuarie a acestui an, UE a aprobat un pachet de ajutor în valoare de 46 de milioane de euro pentru Georgia, dintre care 23 de milioane de euro urmează să fie plătite ca împrumut, iar o sumă suplimentară de 23 de milioane de euro sub forma unui grant acordat țării. Cele 46 de milioane de euro fac parte din pachetul de ajutor financiar al UE în valoare de aproximativ 500 de milioane de euro care a fost aprobat de UE în octombrie 2008. Această a doua tranșă a asistenței macrofinanciare a UE - prima a fost pusă în aplicare în perioada 2009-2010 - este destinată să ajute Georgia să își îndeplinească cerința de finanțare externă și este supusă unor condiții stricte. Se pot observa deja semne inițiale ale succesului său în faptul că PIB-ul real a crescut cu 6,3 % în 2010, oferind dovezi de redresare a economiei.
<P>
Cu toate acestea, trebuie precizat că există indicii că banii nu sunt utilizați îndeajuns de eficient. Având în vedere situația bugetară a majorității statelor membre ale UE, acest lucru este inacceptabil. Deși eu sunt categoric în favoarea asistenței financiare, m-am abținut așadar de la vot în votul final.
<SPEAKER ID="470" NAME="RadvilMorkūnaitė-Mikulėnien" LANGUAGE="LT">
Salut decizia Parlamentului European de a aproba propunerea Comisiei de a aloca încă 46 de milioane de euro sub formă de asistență macrofinanciară Georgiei. Acesta este un sprijin important pentru o țară loială față de integrarea europeană, care va contribui la atenuarea a două repercusiuni negative asupra economiei georgiene - conflictul militar cu Rusia și criza economică și financiară mondială. Pentru a crește viabilitatea pe termen lung a acestei asistențe, Comisia trebuie să contribuie în mod activ pentru a asigura o absorbție vizată, mai presus de toate prin măsuri de încurajare a integrării economice și financiare cu UE, astfel încât aceasta să contribuie la încheierea rapidă a unui acord de liber schimb cuprinzător și aprofundat între UE și Georgia.
<P>
Un dialog privind vizele este o altă măsură care ar avea o influență clară de stabilizare, care ar promova, de asemenea, reformele. Acordurile între UE și Georgia privind simplificarea regimului de vize și readmisia au intrat în vigoare la 1 martie 2011 și reprezintă un prim pas binevenit. Am încredere că, în curând, Comisia va prezenta o evaluare a punerii în aplicare a acestor acorduri, astfel încât, până la următoarea reuniune a Consiliului de cooperare UE-Georgia, este posibil să se înceapă discuțiile cu privire la continuarea cooperării privind aspectele legate de vize.
<SPEAKER ID="470" NAME="Maria do Céu Patrão Neves" AFFILIATION="PPE">
în scris. - (PT) Această asistență macrofinanciară a Uniunii Europene vizează să ajute la acoperirea nevoilor de finanțare externă a Georgiei, identificate în cooperare cu Fondul Monetar Internațional (FMI), în contextul acordului stand-by încheiat cu acesta pentru suma de 1,17 miliarde de dolari, în vigoare din octombrie 2008. Jumătate din ajutorul propus va fi furnizat sub formă de subvenții, iar cealaltă jumătate sub formă de împrumuturi. Asistența macrofinanciară suplimentară ar trebui să ajute Georgia să remedieze consecințele economice ale conflictului cu Rusia și ale crizei mondiale, precum și să sprijine programul guvernamental de reforme economice. Am votat în favoarea acestui raport pentru că sunt de acord cu asistența financiară în cauză și, de asemenea, cu necesitatea - în ciuda statutului controversat al asistenței financiare - de a garanta un model pentru supravegherea punerii în aplicare a acestei asistențe care să permită Parlamentului și altor instituții să afle informații despre modul în care sunt cheltuite aceste fonduri.
<SPEAKER ID="470" NAME="Paulo Rangel" AFFILIATION="PPE">
în scris. - (PT) Am votat pentru acordarea unei asistențe macrofinanciare suplimentare în valoare de 46 milioane de euro Georgiei deoarece eu consider că acest lucru este necesar pentru a ajuta țara să depășească dificultățile economice și sociale rezultate din conflictul cu Rusia.
<SPEAKER ID="471" NAME="Raül Romeva i Rueda" AFFILIATION="Verts/ALE">
în scris. - În conformitate cu votul nostru privind asistența macrofinanciară (AMF) din ultima legislatură, s-a sugerat să ne abținem în acest caz, deoarece noi nu credem că AMF este foarte utilă atâta timp cât aceasta este legată de orice program pe care îl derulează Fondul Monetar Internațional (FMI) în țările în cauză. Într-adevăr, nu există o strategie de finanțare specifică pentru UE în afară de programul standard de reforme macroeconomice, stabilit de FMI. Pe de altă parte, recunoaștem că Georgia are nevoi de finanțare și că există o responsabilitate a UE în acest caz. În cele din urmă, Grupul Verts/ALE a votat pentru.
<SPEAKER ID="472" NAME="Licia Ronzulli" LANGUAGE="IT">
Adoptarea raportului de astăzi urmează poziției adoptate în primă lectură și confirmă punctul de vedere exprimat de către Comisie. Textul pe care l-am votat solicită Comisiei să prezinte o nouă propunere în cazul în care intenționează să îl modifice în mod substanțial sau să îl înlocuiască cu un text nou.
<SPEAKER ID="472" NAME="Niki Tzavela" LANGUAGE="EL">
Asistența macrofinanciară suplimentară va ajuta Georgia să facă față crizei mondiale, prin sprijinirea programului guvernamental de reforme. De fapt, va reduce problemele de finanțare pe termen scurt cu care se confruntă economia georgiană. Având în vedere faptul că această asistență financiară este o asistență unică de durată limitată, am votat în favoarea propunerii de decizie a Parlamentului European și a Consiliului de acordare a unei asistențe macrofinanciare suplimentare Georgiei.
