<CHAPTER ID="010">
Vysvetlenia hlasovania
<P>
Ústne vysvetlenia hlasovania
<SPEAKER ID="163" NAME="Francesco De Angelis" AFFILIATION="S&amp;D">
(IT) Chcel by som pani Schaldemoseovej poďakovať za správu, na ktorej treba oceniť predovšetkým to, že navrhuje konkrétne opatrenia na posilnenie systémov dohľadu pre pohyb v rámci spoločného európskeho trhu výrobkov, ktoré sú bezpečné pre európskych spotrebiteľov.
<P>
Ide o iniciatívnu správu, jej význam je však v tom, že sa uberá správnym smerom v záujme zavŕšenia jednotného trhu a ochrany európskych spotrebiteľov. Zaistiť bezpečnosť znamená zabezpečiť systémy vysledovateľnosti, ktoré sú spoľahlivé v priebehu celého životného cyklu výrobkov. Správa v tejto súvislosti predkladá účinné návrhy: vytvorenie databázy informácií z oblasti bezpečnosti výrobkov; posilnenie systému Spoločenstva na rýchlu výmenu informácií (RAPEX) týkajúceho sa nebezpečných výrobkov z tretích krajín a vyčlenenie väčšieho množstva prostriedkov, ktoré by orgánom dohľadu umožnili sťahovať z obehu výrobky predstavujúce závažné riziko.
<P>
Na záver chcem zdôrazniť, že je našou úlohou zabezpečiť, aby výrobky, ktoré sú v obehu na európskom trhu, boli bezpečné pre tých najzraniteľnejších spotrebiteľov, predovšetkým deti, starších ľudí a zdravotne postihnutých.
<SPEAKER ID="164" NAME="Jarosław Kalinowski" AFFILIATION="PPE">
(PL) V súvislosti s potravinárskymi výrobkami sa viedli rozsiahle diskusie o bezpečnosti spotrebiteľov, občas však zabúdame, že rovnako vážne môžu zdravie a niekedy dokonca aj život ohrozovať obyčajné predmety bežnej spotreby, a to najmä v prípade malých detí. Základným nástrojom používaným na monitorovanie tovaru uvedeného na trh je nepretržitý dohľad a zásadný význam majú vhodné právne predpisy, predovšetkým pokiaľ ide o monitorovanie elektronického obchodu.
<P>
Je úplne samozrejmé, že nevyhnutná je primeraná spolupráca medzi spotrebiteľskými organizáciami, vnútroštátnymi orgánmi, výrobcami a predajcami. Nebuďme však príliš horliví a radšej v pokoji zvážme, ako zadefinovať nebezpečný výrobok. Nezabúdajme, že je dôležité nielen to, aby boli úžitkové predmety konštruované náležitým spôsobom a aby sa pri ich výrobe používali bezpečné materiály; rovnako dôležité je aj to, aby sa používali s rozumom a aby deti, ktoré k nim majú prístup, boli pod patričným dohľadom. Ďakujem veľmi pekne.
<SPEAKER ID="165" NAME="Lara Comi" AFFILIATION="PPE">
(IT) Parlament dnes prijal správu o problematike všeobecnej bezpečnosti výrobkov, ktorá je ďalším dôležitým krokom na ceste k posilneniu ochrany európskych spotrebiteľov.
<P>
Správa skutočne poukazuje na význam vysledovateľnosti výrobku počas celého jeho životného cyklu a žiada Komisiu, aby podnikla kroky, ktoré by pomocou posudzovania a vyhodnocovania nových technológií pri optimalizovaných nákladoch zabezpečili bezpečnosť spotrebiteľov. Ak európskym spotrebiteľom dáme možnosť, aby poznali všetky aspekty určitého výrobku, zvýši sa ich informovanosť a posilní sa ich ochrana. Som presvedčená, že nové technológie môžu byť užitočné v boji proti falšovaniu, a to najmä v textilnom odvetví.
<P>
Cieľom tejto správy je chrániť spotrebiteľov, ale tiež chrániť všetky spoločnosti pôsobiace v Európe, ktoré sa rozhodli nepresunúť svoje podnikanie inam. Prostredníctvom tejto správy rozhodne môžeme nájsť vynikajúce riešenie sústavných sporov týkajúcich sa označovania mimoeurópskeho pôvodu, ktoré by umožňovalo sledovanie výrobkov v plnom rozsahu.
<SPEAKER ID="167" NAME="Paolo Bartolozzi" AFFILIATION="PPE">
(IT) Prijatie správy pani Rivasiovej je výsledkom vyhodnotenia riadenia situácie v súvislosti s chrípkou H1N1 v rokoch 2009 - 2010, ktorého cieľom je stanoviť všeobecné normy pre postupy, ktoré by sa uplatňovali pri každej celosvetovej zdravotnej pohotovosti v budúcnosti.
<P>
Po dlhej a úspešnej fáze revízie sa hlavnými zásadami tejto správy stali spolupráca, nezávislosť a transparentnosť. Správa vyzýva na rozsiahlejšiu a lepšiu spoluprácu medzi zdravotníckymi orgánmi členských štátov a európskymi inštitúciami, aby sa zabezpečilo harmonizované a primerané riadenie rizík.
<P>
Medzi jej ciele patrí zmena stratégie členských štátov, pokiaľ ide o ich vnútroštátne plány riadenia situácie v súvislosti s chrípkou vrátane plánov týkajúcich sa zásob očkovacej látky, zverejnenia mien všetkých odborníkov, ktorí sú poradcami európskych zdravotníckych orgánov, a budovania účinného vzťahu s médiami, ktoré sa zaoberajú šírením informácií o verejnom zdraví, vybudovaného na dôvere. Z týchto dôvodov sme hlasovali za správu.
<SPEAKER ID="168" NAME="Marisa Matias" AFFILIATION="GUE/NGL">
(PT) Veľmi dobre vieme, čo sa dialo v prípade chrípky typu A, a mali by sme sa z toho všetci poučiť. Neviem, či si pamätáte, ako sa to celé začalo, ale pravda je taká, že sa to spustilo jedným smerom a následná reakcia bola úplne neprimeraná rozsahu problému.
<P>
Práve preto je správa, o ktorej sa dnes hlasovalo, taká dôležitá: pretože sa z minulých činov musíme poučiť tak, aby sa už neopakovali. Máme právo vedieť, kto prijímal rozhodnutia, ako sa to všetko udialo a kto rozhodoval o tom, ako sa bude postupovať. Máme tiež právo vedieť, ktoré krajiny reagovali určitým spôsobom a prečo reagovali netransparentným spôsobom bez toho, aby minimalizovali naše pochybnosti, pretože ešte stále máme pochybnosti o tom, či za tým nestáli určité obchodné záujmy. Potrebujeme záruku, že nezostanú žiadne náznaky, ktoré by sa týkali toho, či sa v súvislosti s touto chrípkou uskutočňovali alebo neuskutočňovali určité obchodné transakcie.
<P>
Som preto presvedčená, pani predsedajúca, že je potrebné riešiť všetky riziká v oblasti verejného zdravia, nie však bez ohľadu na spôsob tohto riešenia a nie bez ohľadu na to, kto za tieto riziká zaplatí.
<SPEAKER ID="169" NAME="Andrzej Grzyb" AFFILIATION="PPE">
(PL) Jedným z kľúčových záverov vyvodených v správe o hodnotení riadenia situácie v súvislosti s chrípkou H1N1, ktorú sme odhlasovali, je chýbajúce nezávislé hodnotenie, ktoré by vykonávali vnútroštátne a európske zdravotnícke orgány. To má za následok neuvážené rozhodnutia v oblasti verejného zdravia. Je znepokojivé, že podľa názoru bývalej riaditeľky ECDC Zsuzsanny Jakabovej doteraz žiadna očkovacia látka nedostala povolenie na uvedenie na trh na základe takého malého množstva dostupných údajov o jej účinkoch. Uviedla to v odpovedi na otázku o bezpečnosti pomocných látok v očkovacej látke proti pandémii chrípky H1N1. Pri rozhodnutiach, ktoré majú vplyv na ľudské zdravie, je potrebná väčšia transparentnosť. Poľský minister zdravotníctva napriek tlaku médií a mnohých ďalších skupín rozhodol, že očkovacie látky sa nezakúpia a neuskutočnia sa ani očkovacie programy. Možno prepáčiť, ak niekto nechápe, aké stresujúce muselo byť pre občanov, keď boli každý deň bombardovaní informáciami, aby sa dali zaočkovať. Tiež možno ospravedlniť, ak si niekto kládol otázku, či je morálne zamerať sa výlučne na zisk a zanedbať zdravie občanov a v dôsledku toho aj podkopať dôveru v oficiálne odporúčania týkajúce sa očkovania, ktoré nás má ochrániť pred epidémiou. Ďakujem veľmi pekne.
<SPEAKER ID="171" NAME="Antonello Antinoro" AFFILIATION="PPE">
(IT) Odporúčania, ktoré prijala Všeobecná rybárska komisia pre Stredozemné more (GFCM), boli doteraz do právnych predpisov EÚ transponované provizórne prostredníctvom každoročných nariadení o možnostiach rybolovu. Tieto nariadenia sa týkajú zachovania, riadenia, využívania, monitorovania a marketingu produktov rybného hospodárstva a akvakultúry v Stredozemnom mori.
<P>
Trvalá povaha týchto odporúčaní si však vyžaduje stabilnejší právny nástroj na ich transpozíciu do právnych predpisov EÚ. Je preto vhodné transponovať príslušné odporúčania prostredníctvom jediného legislatívneho aktu s možnosťou včleniť doň budúce odporúčania. To sme dnes urobili. Povedie to k väčšej právnej istote a súčasne to predstavuje významný krok smerom k zjednodušeniu.
<P>
Zmluvné strany GFCM sú teraz povinné zabezpečiť úplné vykonávanie dohodnutých opatrení od stanoveného dátumu. Bola preto potrebná včasná transpozícia, aby sa tieto medzinárodné opatrenia vzťahovali priamo na fyzické alebo právnické osoby v rámci celej EÚ a aby sa v tejto súvislosti zabezpečila právna istota.
<SPEAKER ID="172" NAME="Marek Józef Gróbarczyk" AFFILIATION="ECR">
(PL) Naša skupina podporila túto správu, pretože ide o absolútne nevyhnutnú súčasť plánov na spoločnú politiku rybného hospodárstva. Vzhľadom na zmeny, ktoré nás čakajú, má mimoriadny význam regionalizácia, ako aj to, aby sa zabezpečilo, že táto politika bude budovaná práve na základe tejto regionalizácie.
<P>
Čaká nás rozprava o problematike vyhadzovania odpadu z výlovu rýb do mora, hanebná rozprava o zle skoncipovaných právnych predpisoch. Právne predpisy by mali vychádzať z opatrení tohto druhu alebo, inak povedané, z regionalizácie a mali by sme vytvoriť spoločnú politiku rybného hospodárstva, ktorá to zohľadní. Ďakujem veľmi pekne.
<SPEAKER ID="173" NAME="Syed Kamall" AFFILIATION="ECR">
Ak sa pozrieme do minulosti na naše spoločné dohody, spoločnú politiku rybného hospodárstva, spoločnú poľnohospodársku politiku, výsledok je pomerne zjavný.
<P>
Zatiaľ čo v niektorých oblastiach nás to priviedlo k zvýšeniu výroby pri umelých cenách, boli sme tiež svedkami vyčerpania populácií rýb a zaznamenali sme problémy s odpadom z výlovu. Je úplné jasné, že tento systém zlyhal. Je načase, aby sme uznali, že najlepšou cestou vpred bude systém založený na vlastníckych právach a prevoditeľných vlastníckych právach pre budúce generácie, ktoré majú záujem, aby zabezpečili zdroje pre seba i ďalšie generácie.
<P>
Keby sme mohli do praxe uviesť princípy právneho štátu a keby sme mohli vlastnícke práva uplatňovať pri politikách rybného hospodárstva, mali by sme k dispozícii udržateľnú politiku rybného hospodárstva nielen pre spoločnú politiku rybného hospodárstva v rámci EÚ, ale na celosvetovej úrovni a tieto dohody by sme nepotrebovali.
<SPEAKER ID="174" NAME="Daniel Hannan" AFFILIATION="ECR">
Každý deň sa cez palubu plavidiel vyhadzujú do mora tisíce ton uhynutých rýb. Klesajú ku dnu, šupiny a kosti pokrývajú morské dno a - budem parafrázovať národného básnika Spojeného kráľovstva - more sa premieňa na niečo husté a zvláštne. V tomto prípade je táto metafora úplne výstižná. Európska komisia sa teraz oneskorene prebrala roky po tom, ako sa tento problém s odpadom z výlovu vyskytol po prvý raz, a pokúša sa ho nejako riešiť.
<P>
Každé riešenie navrhnuté Komisiou by však so sebou prinieslo zvrátené stimuly - možno obmedziť počet dní, ktoré loď strávi na mori, možno obmedziť veľkosť ôk siete, kapitánov možno donútiť, aby vyložili každú šprotu, ktorú chytia. Všetky tieto aspekty vychádzajú z existenčného problému spoločnej politiky rybného hospodárstva, a to, že ide práve o spoločnú politiku: rybolov definuje ako spoločný zdroj, ku ktorému majú všetky štáty rovnaký prístup. Nikto nie je jeho vlastníkom, a preto nikto nie je motivovaný k tomu, aby s ním zaobchádzal ako s obnoviteľným zdrojom.
<P>
Musíme napodobniť postup Islandu, Nového Zélandu, Falkland a ďalších a kapitánov motivovať na zachovávanie tohto zdroja a poskytnúť im vlastnícke práva. Jediný spôsob, ako to urobiť, je opätovné zavedenie kontroly jednotlivých štátov nad teritoriálnymi vodami.
<SPEAKER ID="177" NAME="Jens Rohde" AFFILIATION="ALDE">
(DA) Parlament veľkou väčšinou znovu rozhodol, že ako poslanci tohto Parlamentu podporíme daň z finančných transakcií. Zo všetkých možných daní, ktoré by sme mohli prijať, je takzvaná Tobinova daň tá najhlúpejšia. Jediné pozitívum, ktoré možno pri tejto dani uviesť, je, že nikdy nič nepokazila, pretože ak by išlo o šelmu z Apokalypsy, prečo nebola zavedená už dávno?
<P>
Prvé úvahy o tejto dani sa vyskytli na začiatku sedemdesiatych rokov dvadsiateho storočia. V každom období krízy sa však táto karta znova vyťahuje, aby sme po krátkom čase prišli k záveru, že to nie je dobrý nápad. Zaviesť daň v samotnej Európe, jednoducho, nie je dobrý nápad, pretože tu máme daňové raje, a tak sa kapitál môže v Európe presunúť niekam inam. Ide skôr o daň z obchodu ako zo zisku. Tobinova daň vôbec nič nerieši a sám pán Tobin to pred pár rokmi uznal.
<SPEAKER ID="178" NAME="Clemente Mastella" AFFILIATION="PPE">
(IT) Súčasná hospodárska a finančná kríza odhalila závažné nedostatky v regulačnom a dozornom rámci svetového finančného systému.
<P>
V Európskej únii po finančnej kríze nasledovala vážna fiškálna kríza, ktorej dôležitým činiteľom boli nadmerné a v niektorých prípadoch neoprávnené tlaky trhov namierené proti vnútroštátnym dlhopisom. Za touto krízou opäť stáli práve krátkodobé a mimoriadne špekulatívne transakcie, ktoré poukázali na jednoznačnú súvislosť medzi neúčinnou finančnou reguláciou na jednej strane a dohľadom a udržateľnosťou verejných financií na strane druhej.
<P>
Ešte stále je potrebné úplne vyhodnotiť hospodárske náklady krízy. Zatiaľ je však jasné, že svet a EÚ si nemôžu dovoliť ďalšiu krízu podobného rozsahu a nemali by dopustiť, aby k nej došlo.
<P>
Aby sme dokázali zabezpečiť komplexnú a integrovanú reakciu na krízu, potrebujeme nové a inovatívne mechanizmy financovania, ktoré dokážu potlačiť špekulácie a obnoviť primárnu úlohu finančného sektora. Sú preto potrebné zmeny, a to mimoriadne pozitívnym smerom.
<SPEAKER ID="179" NAME="Anneli Jäätteenmäki" AFFILIATION="ALDE">
(FI) Som za zavedenie poplatku za transakcie na celosvetovej úrovni. Komisia by nemala otáľať s uskutočnením posúdenia vplyvu, ktoré by sa týkalo toho, či by sa takýto poplatok mal v prvej fáze zaviesť na európskej úrovni, a po tejto štúdii by EÚ mala dospieť k rozhodnutiam.
<P>
V Londýne sa každý rok prostredníctvom dodatočnej dane z obratu na burze vyberú daňové príjmy vo výške 7 miliárd EUR. Nie je to to isté ako poplatok z transakcií, o ktorých vedieme rozpravu, ale výsledky z Londýna a ich dôsledky sú povzbudivé, takže Komisia by mala bezodkladne uskutočniť posúdenie vplyvu a potom by sme mali uskutočniť rozhodnutia na úrovni EÚ.
<SPEAKER ID="180" NAME="Alfredo Antoniozzi" AFFILIATION="PPE">
(IT) Hospodárska a finančná kríza, ktorá v posledných rokoch zasiahla Európu, odhalila závažné nedostatky v regulačnom rámci.
<P>
Musíme pripraviť nové nástroje, ktoré dokážu potlačiť špekulácie a obnoviť úlohu finančného sektora. Musíme uspokojiť potreby reálneho hospodárstva a podporovať dlhodobé investície a súčasne zabezpečiť spravodlivé rozdeľovanie záťaže medzi hlavných finančných aktérov. Týmto spôsobom úspešne vytvoríme nové dodatočné zdroje, ktoré nám umožnia riešiť náročné problémy na celosvetovej a európskej úrovni, ako je napríklad zmena klímy alebo ciele stanovené v stratégii EÚ 2020.
<P>
Dúfam však, že väčšia pozornosť sa bude venovať opatreniam pre verejný dohľad a transparentnosť inovatívnych systémov financovania, pretože ide o nevyhnutnú podmienku zavedenia týchto systémov.
<SPEAKER ID="181" NAME="Salvatore Caronna" AFFILIATION="S&amp;D">
(IT) Som presvedčený, že prijatie správy pani Podimatovej predstavuje významný krok vpred k dosiahnutiu vyváženejšej, progresívnejšej a silnejšej hospodárskej a fiškálnej politiky v Európe.
<P>
Každému je teraz jasné, že Európa si ako koordinujúca inštancia 27 krajín musí bezodkladne zadovážiť hospodárske a finančné nástroje, ktoré umožňujú hospodárstvo ovládať a nielen sa mu podriaďovať. Z tohto dôvodu navrhované zdanenie finančných transakcií vyvolalo pomerne veľký rozruch a diskusie a upútalo veľkú pozornosť. Skutočnosť, že väčšina v tomto Parlamente hlasovala za toto nariadenie, je dôležitá a významná, pretože po prvý raz neboli veci ponechané svojmu osudu a namiesto toho sme dosiahli pokrok.
<P>
Dúfam, že Komisia a Rada budú v nastúpenej ceste pokračovať.
<SPEAKER ID="182" NAME="Mario Pirillo" AFFILIATION="S&amp;D">
(IT) Súčasná hospodárska kríza odhalila závažné nedostatky v rámci monitorovania finančného sektora a potrebu reagovať novými nástrojmi a novými fiškálnymi politikami.
<P>
Finančný systém začal prinášať zisk zo špekulatívnych transakcií a je absurdné, že tento sektor nepodlieha žiadnemu zdaneniu. Potrebujeme nápravné opatrenie, daň z finančných transakcií. Z tohto dôvodu som za správu hlasoval.
<P>
V prípade iných politík, napríklad v oblasti energetiky alebo životného prostredia, sa Európa dokázala dostať do vedúcej úlohy vo svete a stala sa vzorom a povzbudením pre ďalšie krajiny mimo Európskej únie. Som presvedčený, že to isté by sme mali urobiť v prípade finančného systému. Dúfam, že Komisia zareaguje už čoskoro a predstaví legislatívny návrh, ktorý dokáže naplniť očakávania občanov, ktorí znášajú bremeno tejto krízy.
<SPEAKER ID="183" NAME="Lara Comi" AFFILIATION="PPE">
(IT) Zavedenie novej dane je vždy opatrením, ktoré treba mimoriadne dôkladne zvážiť. Ak to na jednej strane umožňuje zavedenie systému stimulov, ktorý obmedzuje riziká a negatívne vonkajšie vplyvy, na strane druhej nepochybne vytvára deformácie, ktoré by mohli znevýhodňovať európske finančné trhy.
<P>
Som presvedčená, že príjem zo špekulatívnych činností a finančných transakcií by mal byť zdanený, rovnako mám však aj pocit, že by bolo vhodné starostlivo vyhodnotiť klady a zápory a dôkladne preskúmať takúto daň, aby viedla k požadovaným výsledkom a súčasne nezastavila tvorbu bohatstva.
<P>
Musím však zdôrazniť, že ak by Únia konala osamotene, logicky by to mohlo viesť k tomu, že stratí konkurencieschopnosť a nebude mať k dispozícii žiadne praktické prostriedky, aby presvedčila ostatných svetových hospodárskych aktérov, aby ju nasledovali. Práve preto podporujem zdanenie za predpokladu, že bude zavedené celosvetovo a po diskusii v rámci skupiny G20.
<SPEAKER ID="184" NAME="Giommaria Uggias" AFFILIATION="ALDE">
(IT) Dnes sme s radosťou prijali opatrenia navrhované pani Podimatovou. Pre nás z talianskej delegácie strany Italia dei Valori v rámci Skupiny Aliancie liberálov a demokratov za Európu išlo o moment veľkého uspokojenia, pretože to dokazuje, že Parlament vie, ako napĺňať svoje principiálne vyhlásenia.
<P>
Daň z finančných transakcií sme vskutku obhajovali už pri rozprave o správe pani Berèsovej o finančnej, hospodárskej a sociálnej kríze. Táto daň sa dnes stala skutočnosťou, takže s radosťou oznamujeme, že sme za ňu hlasovali, pretože táto daň presunie finančné prostriedky z finančného hospodárstva - a teda zo sféry finančných špekulácií - do reálneho hospodárstva. Daň bude aj odpoveďou na rozvojové ciele tisícročia a prispeje k veľkým európskym projektom v oblasti infraštruktúry, výskumu, ekologickej reštrukturalizácie a v našom systéme výroby.
<SPEAKER ID="185" NAME="Syed Kamall" AFFILIATION="ECR">
Keď sa pozrieme späť na túto finančnú krízu, musíme zabezpečiť, aby sme sa z nej nejako poučili. Musíme sa poučiť napríklad v tom, že neprimeraná regulácia môže niekedy viesť k problémom, ako to bolo napríklad v prípade amerického zákona o investíciách v rámci spoločenstiev. Tento zákon podnecoval banky k tomu, aby poskytovali úvery nebonitným klientom. Keď jedna desatina týchto klientov prestala byť schopná splácať úver, nastala kríza rizikových hypoték. Odvtedy sme svedkami jej dôsledkov.
<P>
Musíme pochopiť dôsledky tlačenia príliš lacných peňazí a udržiavania nízkych úrokových sadzieb. Tieto postupy vedú k tomu, že ľudia investujú na základe nesprávnych rozhodnutí. Musíme pochopiť aj dôsledky nepochopenia toho, že peniaze majú hodnotu samy osebe. Ako povedal rakúsky ekonóm Ludwig von Mises, ak urobíte tieto zlé rozhodnutia a v dôsledku ľahko dostupných lacných peňazí a nízkych úrokových sadzieb investujete nesprávnym spôsobom, keď sa trh sám zreguluje, doplatia na to všetci a preruší sa úverový cyklus. Presne to sa stalo. Musíme sa poučiť aj v tom, že už nikdy by sme nemali dopustiť, aby banky dosiahli takú veľkosť, že im nebudeme môcť dovoliť zbankrotovať.
<P>
Ak zavedieme túto daň s cieľom získať finančné prostriedky, aké posolstvo vyšleme bankám? Banky si povedia, že môžu ďalej fungovať tak ako predtým bez náležitej opatrnosti a že môžu zbankrotovať a záchranné opatrenia zaplatí daňový poplatník.
<P>
Je načase, aby sme sa z finančnej krízy poučili.
<SPEAKER ID="187" NAME="Salvatore Iacolino" AFFILIATION="PPE">
(IT) Jasným dôkazom toho, že ešte stále nie je zaručené právo na európske občianstvo, sú závažné nerovnosti, ktoré pretrvávajú medzi jednotlivými členskými štátmi. V porovnaní s inými miestami neexistuje právo na zdravie, ktoré si možno v rovnakom rozsahu uplatňovať v Bulharsku alebo Rumunsku, takže je zjavné, že toto uznesenie so všetkými svojimi komplikáciami môže slúžiť ako užitočný referenčný bod.
<P>
Dnes oslavujeme Medzinárodný deň žien a niet pochýb o tom, že prístup k liečbe a podpore je ešte stále oveľa komplikovanejší pre ženy. Potrebujeme preto viac informácií, väčšiu mieru prevencie, liečby a rehabilitácie a zdravší životný štýl.
<P>
Je potrebné, aby si ľudia volili vhodný životný štýl, takže musíme povedať nie závislosti, obezite, alkoholu, fajčeniu a infekčným chorobám. Aby sme to mohli uskutočniť, potrebujeme skutočnú politiku súdržnosti, ktorá otázku práva na zdravie považuje za skutočne európsky cieľ.
<SPEAKER ID="188" NAME="Christa Klaß" AFFILIATION="PPE">
(DE) Naším hlavným záujmom musí byť za každých okolností zachovanie zdravia a v druhom rade jeho prinavrátenie. Vo všetkých členských štátoch je kľúčom k tomu vzdelávanie. Mimoriadny význam má zdravá výživa a telesné cvičenie a dobrá úroveň všeobecného vzdelania. V podstate je to záležitosť členských štátov. Európa by mala podporovať výmenu skúseností súvisiacich so zdravotnou výchovou v rozličných oblastiach. Hlasovala som proti tejto správe napriek tomu, že obsahuje veľa dobrých myšlienok. Úplne nesúhlasím s odsekmi č. 25, 26 a 29. Dôležité etické a morálne rozhodnutia členských štátov, ako sú napríklad reprodukčné techniky a interrupcie, tu nemajú miesto. Zmieňovať interrupcie v tej istej vete ako antikoncepciu bez akejkoľvek úvahy o práve na život neodráža vôľu kresťanskej časti Európy.
<SPEAKER ID="189" NAME="Hannu Takkula" AFFILIATION="ALDE">
(FI) Je v podstate pravda, že nerovnosti v oblasti zdravia sú v rámci Európskej únie pomerne nerovnomerne rozložené. Členské štáty sú veľmi odlišné, rovnako ako ich zaužívané postupy a tradície. Je zrejmé, že ak sa pozrieme do budúcnosti a ak chceme tieto rozdiely medzi zdravotnými službami na úrovni Európskej únie zmierniť, budeme potrebovať viac odbornej prípravy, vzdelávania a informovanosti o tom, čo ovplyvňuje zdravie.
<P>
Táto správa sa zjavne pomerne dôkladne venuje sociálno-ekonomickej situácii, ja som však presvedčený, že dôležité je zamerať sa na úplne základné otázky vrátane prístupu k zdravotným službám, telesného cvičenia, výživy a podobných záležitostí. Ak sa pozrieme do budúcnosti a chceme vybudovať lepšiu a zdravšiu Európu, práve na tieto záležitosti musíme poukázať a zdôrazniť ich význam. Podľa môjho názoru potrebujeme výmenu osvedčených postupov.
<P>
Ja osobne som sa zdržal hlasovania o tejto správe, pretože sa domnievam, že obsahuje veľa nepodstatných vecí. Verím, že sa môžeme sústrediť na všeobecné zmierňovanie nerovností v oblasti zdravia v Európskej únii.
<SPEAKER ID="191" NAME="Syed Kamall" AFFILIATION="ECR">
Myslím si, že jednou z mojich najväčších starostí v priebehu posledných pár rokov, keď sme diskutovali o myšlienke zdanenia na medzinárodnej úrovni, bolo napádanie krajín, ako sú napríklad Kajmanské ostrovy, i keď všetko, čo robili, bolo len nasledovaním našich rád, pokiaľ ide o otázky rozvoja. Dlhé roky sme karibským ostrovom a ďalším rozvojovým krajinám hovorili, že by mali diverzifikovať svoje hospodárstvo a odkloniť sa od výroby cukru a pestovania banánov, začať sa presúvať na vyššie úrovne hodnotového reťazca a získavať odborné znalosti, pokiaľ ide o služby.
<P>
Kajmanské ostrovy to urobili a vďaka systému daňovej neutrality 40 až 50 % ich hospodárstva v súčasnosti tvoria finančné služby. Nie daňové úniky, ale daňová neutralita. Finančné prostriedky, ktoré sa tam presunú, nepodrobujú dvojnásobnému ani trojnásobnému zdaneniu. Čo však urobia pokryteckí imperialisti z Európskej únie, keď sa Kajmanské ostrovy rozhodnú, že budú Únii konkurovať zdanením? Rozhodnú sa konať ako niekdajší imperialisti a budú sa snažiť Kajmanské ostrovy napádať za to, že chcú EÚ konkurovať. Tento imperializmus EÚ je hanebný.
<SPEAKER ID="192" NAME="Nirj Deva" AFFILIATION="ECR">
Je pre mňa veľmi ťažké podporiť správu mojej priateľky pani Jolyovej, pretože otvorila tému európskej a celosvetovej dane.
<P>
Prostriedky vo výške 880 miliárd USD unikajú prostredníctvom rozličných zákonných a nezákonných prostriedkov z rozvojových krajín a sú ukladané do európskych a západných bánk. My zase rozvojovým krajinám poskytneme 60 až 70 miliárd z peňazí európskych daňových poplatníkov v rámci programov na odstraňovanie chudoby. Ak by tieto finančné prostriedky - 880 miliárd USD, ktoré uniknú z rozvojových krajín a vložia sa do našich bánk - zostali v týchto rozvojových krajinách na rozvoj týchto krajín, o čo lepšie by na tom boli, keby mohli rýchlejšie rásť, mali možnosti na tvorbu kapitálu, vlastnícke práva a etablované obchodné postupy?
<SPEAKER ID="194" NAME="Clemente Mastella" AFFILIATION="PPE">
(LT) V čase, keď Európska únia čelí výzvam, aby zreformovala svoju spoločnú poľnohospodársku politiku, je ešte dôležitejšie zabezpečiť súlad medzi poľnohospodárskou politikou a politikou zahraničného obchodu.
<P>
Politické programy poľnohospodárstva a obchodu sa vlastne prelínajú. Ich dynamika ovplyvňuje regulačné nastavenia na mnohostrannej, medziregionálnej, regionálnej a dvojstrannej úrovni a naopak je nimi do veľkej miery sama ovplyvňovaná. Tieto regulačné nastavenia nie sú statické, ale vytvárajú medzi sebou hierarchie a počas rokovaní sa vyvíjajú.
<P>
Regulačná rôznorodosť, nesúrodé obchodné záujmy, napätia a spory v obchode, to všetko odráža zložitosť domácich poľnohospodárskych politík a medzinárodného obchodu. Keďže poľnohospodárstvo nie je iba hospodárskou činnosťou, ale poľnohospodárske a potravinové politiky majú slúžiť základnému cieľu, akými sú potravinová bezpečnosť a bezpečnosť spotrebiteľov, hlavným problémom je efektívne zosúladiť obchodné a iné záujmy.
<P>
Naša obchodná politika bude preto zohrávať rozhodujúcu úlohu v tom, či poľnohospodárstvo bude aj naďalej v plnom rozsahu pozitívne prispievať k plneniu týchto cieľov bez toho, aby to ovplyvňovalo jej dynamiku.
<SPEAKER ID="195" NAME="Jarosław Kalinowski" AFFILIATION="PPE">
(PL) Potravinová bezpečnosť je prioritou spoločnej poľnohospodárskej politiky. Aby sa podarilo dosiahnuť skutočnú potravinovú bezpečnosť, mali by sme v medzinárodnom obchode udržiavať primerané pomery. V tejto súvislosti by sa mala kľúčová úloha pripisovať spravodlivej hospodárskej súťaži. Európski poľnohospodári a výrobcovia potravín musia spĺňať prehnané normy EÚ a vynakladajú značné finančné prostriedky, aby svoje výrobky prispôsobili reštriktívnym normám a pravidlám.
<P>
EÚ však napriek tomu v praxi nemá žiadnu kontrolu nad výrobcami a poľnohospodármi z tretích krajín, z ktorých dovážame obrovské množstvo potravinárskych výrobkov. Po prvé, takéto dohody sú nespravodlivé voči našim domácim výrobcom a, po druhé, takáto politika je tiež riskantná, pokiaľ ide o zdravie európskych spotrebiteľov, pretože EÚ nemá žiadnu reálnu kontrolu nad kvalitou týchto výrobkov. To sa musí bezodkladne zmeniť.
<SPEAKER ID="196" NAME="James Nicholson" AFFILIATION="ECR">
V prvom rade by som chcel povedať, že som hlasoval za túto správu, pretože som presvedčený, že veľmi jasne opisuje problémy, ktorým čelí odvetvie poľnohospodárstva a poľnohospodári v Európskej únii, a to predovšetkým z hľadiska obchodnej politiky.
<P>
Dovoľte mi, aby som na rovinu povedal, že by sme odvetvie poľnohospodárstva Európskej únie nemali v žiadnom prípade obetovať len preto, aby sme si zaistili obchodné dohody, napríklad dohody so zoskupením Mercosur. Bohužiaľ, mám ale pocit, že presne týmto smerom sa veci vyvíjajú. Zdá sa, že na európske poľnohospodárstvo sa nazerá ako na ľahko použiteľný tromf pri rokovaniach. Ak je to skutočne tak, predpovedám veľké problémy v mnohých odvetviach poľnohospodárstva, a najmä v odvetví chovu hospodárskych zvierat. Pokiaľ ide o rovnaké normy, nikoho by nemali ohroziť naše požiadavky, aby dovoz do EÚ spĺňal rovnaké normy, ako požadujeme od našich vlastných výrobcov. Nepochybne nesieme zodpovednosť voči našim spotrebiteľom, aby sa takéto dodržiavanie rovnakých noriem zabezpečilo.
<P>
V tomto ohľade som tiež veľmi nespokojný s postojom Komisie voči Parlamentu. Je neprijateľné, aby sa nás pokúšala udržiavať v nevedomosti. Chcem, aby sa počas pokračovania rokovaní zohľadnilo stanovisko Výboru pre poľnohospodárstvo a rozvoj vidieka.
<SPEAKER ID="197" NAME="Andrzej Grzyb" AFFILIATION="PPE">
(PL) Správa pána Papastamkosa prináša niekoľko veľmi dobrých návrhov. EÚ sa podieľa na množstve mnohostranných a dvojstranných obchodných rokovaní s rozličnými skupinami, ako je napríklad Svetová obchodná organizácia. Obchod s poľnohospodárskymi výrobkami zohráva v tejto oblasti kľúčovú úlohu, najmä pokiaľ ide o prístup na trhy Európskej únie.
<P>
EÚ je čistým dovozcom poľnohospodárskych výrobkov. Za štyri roky po reforme trhu s cukrom sme sa z čistého vývozcu zmenili na čistého dovozcu. Dovážame 70 % poľnohospodárskych výrobkov, výrobkov, ktoré vyvážajú rozvojové krajiny. Máme obchodný deficit vo vzťahu ku krajinám zoskupenia Mercosur. Ako povedal pán Kalinowski, na trhy EÚ sa dovážajú poľnohospodárske výrobky, ktoré sa vyrábajú v súlade s inými normami, pričom európski poľnohospodári znášajú obrovské náklady spojené s dobrými životnými podmienkami zvierat a ochranou životného prostredia.
<P>
Úspechy spoločnej poľnohospodárskej politiky, ktorá sa financuje z rozpočtu EÚ, nemôžeme mariť prostredníctvom rozhodnutí, ktoré znižujú účinnosť tejto politiky. Musíme mať istotu, že medzi spoločnou poľnohospodárskou politikou a obchodnou politikou EÚ existuje potrebná súčinnosť.
<SPEAKER ID="198" NAME="Hannu Takkula" AFFILIATION="ALDE">
(FI) Chcel by som tiež povedať pár slov o tejto správe pána Papastamkosa, ktorá je veľmi dôkladná. Mohol by som tiež povedať, že poskytuje dobrý a rozsiahly prehľad o vzájomnej súvislosti poľnohospodárskej politiky a obchodnej politiky EÚ a o spôsobe používania takéhoto nástroja tvorby politík v poľnohospodárskej politike EÚ.
<P>
Aj pri pohľade na náš rozpočet je celkom zrejmé, že poľnohospodárstvo tvorí jeho dôležitú zložku. Z tohto dôvodu sa téma poľnohospodárstva objaví pri každej diskusii o politike EÚ. Pri tejto otázke je dobré nezabúdať na to, že vzhľadom na to, že do Európskej únie dovážame množstvo potravín z rozličných častí sveta, predovšetkým z tretích krajín, musíme dodržiavať tieto etické normy. Bezúhonnosť je v tomto ohľade veľmi dôležitou otázkou.
<P>
Tiež je dôležité pripomenúť, že musíme prihliadať na problematiku poľnohospodárskej ochrany na vlastnom kontinente, v jeho rozličných častiach vrátane okrajových krajín aj Fínska, v ktorých je k dispozícii vysoká úroveň odborných znalostí, čistých výrobkov a tak ďalej. Keď hovoríme o poľnohospodárskej politike: ak do nej v budúcnosti budeme naďalej investovať, musíme dodržiavať tieto vysoké etické normy.
<SPEAKER ID="199" NAME="Janusz Wojciechowski" AFFILIATION="ECR">
(PL) Hlasoval som za správu pána Papastamkosa. Chcel by som vyjadriť svoj obdiv nad touto správou a som rád, že Európsky parlament sa jednoznačne postavil za ochranu potravinovej bezpečnosti Európy, ktorá je v dôsledku prehnaných ústupkov pri medzinárodných obchodných rokovaniach o potravinách ohrozená.
<P>
V Európskej únii pôsobí silná lobistická skupina, ktorá sa usiluje o zníženie výroby potravín v Európe a o zvýšenie dovozu potravín z tretích krajín, pretože jej tento vývoz prináša zisk. Bolo to očividné napríklad počas reformy trhu s cukrom. Európska únia by sa tejto lobistickej skupine nemala podvoliť, ale mala by sa jej v záujme vlastnej potravinovej bezpečnosti vzoprieť. Politika ústupkov voči tejto lobistickej skupine je v čase vyššieho dopytu po potravinách z dlhodobého hľadiska samovražednou politikou.
<SPEAKER ID="200" NAME="Inese Vaidere" AFFILIATION="PPE">
(LV) Spravodlivý obchod s poľnohospodárskymi výrobkami je jednou z najdôležitejších hybných síl hospodárskeho rozvoja rozvojových krajín. Je tiež nevyhnutné prispieť k znižovaniu chudoby a predchádzať potravinovým krízam. Mnohé regióny a krajiny v Európe sú závislé od poľnohospodárstva, predovšetkým najnovšie členské štáty, v ktorých poľnohospodárstvo dostáva výrazne nižšie priame platby ako predstavitelia starších členských štátov. Tieto regióny musia navyše konkurovať výrobcom z Latinskej Ameriky, ktorí nemusia dodržiavať rovnako prísne normy kvality a požívajú nižšie colné sadzby. Takáto situácia výrazne znižuje konkurencieschopnosť a zisky našich poľnohospodárov. Z týchto dôvodov som túto správu podporila, pretože vyzýva na revíziu obchodnej politiky Európskej únie, pravidelné vyhodnocovanie, uplatňovanie rovnakých noriem pre poľnohospodárske výrobky z tretích krajín a otvorenie trhu poľnohospodárskej výrobe z tretích krajín iba pod podmienkou, že naši poľnohospodári budú odškodnení za straty, ktoré by utrpeli následkom vyššieho objemu dovozu poľnohospodárskych výrobkov z tretích krajín. Ďakujem.
<SPEAKER ID="201" NAME="Syed Kamall" AFFILIATION="ECR">
Keď sa rozprávam s priateľmi z mnohých chudobnejších krajín sveta a spýtam sa ich na najlepší spôsob, ako by sme im mohli pomôcť pri zmierňovaní chudoby v ich krajine a v boji proti nej, často vravia, že pomoc nie je riešením. Pomohlo by im, keby sme podnikateľom v ich krajine pomohli vytvárať bohatstvo na miestnej úrovni a keby mali možnosť obchodovať s nami v Európskej únii. Pomôcť im môžeme otvorením našich trhov.
<P>
Jedným z veľkých problémov tohto tvrdenia je to, že máme spoločnú poľnohospodársku politiku. Spojené štáty americké majú tiež rozličné možné dotácie. Zatiaľ čo hlásame otvorený obchod, sme pokryteckí, keď naše trhy zatvárame pred veľmi kvalitnými poľnohospodárskymi plodinami z rozvojových krajín. Okrem toho používame takzvané sanitárne a fytosanitárne normy. Isteže chceme bezpečnejšie potraviny, ale pomerne často sa tieto normy používajú ako mimocolná prekážka, ktorá má brániť dovozu z rozvojových krajín.
<P>
Je načase začať dôverovať spotrebiteľom. Pokiaľ sú potraviny bezpečné, ponechajme na spotrebiteľoch rozhodnutie, či chcú potraviny dopestované v Európe alebo inde. Prestaňme dotovať nevýnosné a neužitočné odvetvia v Európe.
<SPEAKER ID="202" NAME="Daniel Hannan" AFFILIATION="ECR">
Spoločná poľnohospodárska politika Európskej únie je neprekonateľná vo svojom plytvaní, korupcii, spletitej byrokracii, egoizme, pokrytectve a nemorálnosti.
<P>
Koncom päťdesiatych rokov minulého storočia bol argentínsky veľvyslanec v EÚ vymenovaný za hovorcu rozvojových krajín. Vyhlásil, že ak by Európa mala dotovať svojich poľnohospodárov, pochopia to, a že sa im nepáči, že svoj trh chránime pred ich výrobkami, ale rovnako to chápu. Požiadal nás však, aby sme im nezasadili dvojitý úder vtedajším dampingom našich prebytkov na ich trhoch. EÚ tomu vtedy ani potom nevenovala pozornosť.
<P>
Posledné rozhovory o svetovom obchode dostali optimistický názov Všetko okrem zbraní. Tieto rozhovory sa, pochopiteľne, veľmi rýchlo zvrtli na "všetko okrem poľnohospodárstva", pretože EÚ je odhodlaná zachovať toto chránené a dotované postavenie tohto jedného vydeleného odvetvia.
<P>
Dedukujme z toho, čo sa stalo. Spoločná poľnohospodárska politika existuje od šesťdesiatych rokov dvadsiateho storočia. Tomuto sa EÚ venuje najdlhšie. Ak sa nám podarilo vymyslieť toto - ekologickú katastrofu, chudobu, inflačné dôsledky v podobe vyšších cien potravín -, nad čím premýšľame, ak tým istým inštitúciám chceme dať ďalšie právomoci?
<SPEAKER ID="203" NAME="Nirj Deva" AFFILIATION="ECR">
Za normálnych okolností stopercentne súhlasím so svojím priateľom pánom Kamallom, no dnes si s ním dovolím nesúhlasiť. Po dlhých a ťažkých úvahách som dospel k názoru, že potravinová bezpečnosť je veľmi dôležitým aspektom nášho celosvetového populačného rastu. Európska únia by mala mať zaistenú vlastnú potravinovú bezpečnosť. To znamená sebestačnosť. Riešením nie je nadmerná výroba, keď prebytky predávame za dampingové ceny v rozvojových krajinách, ani nedostatočná výroba, keď potraviny odtŕhame hladným ľuďom od úst.
<P>
Takže by sme sa mali usilovať o dosiahnutie sebestačnosti v Európe, sebestačnosti v Ázii a sebestačnosti v Afrike a USA. Ak bude cieľom našich programov sebestačnosť, potom všetko ostatné môže do hry vstupovať v oblasti medzinárodného obchodu. S potravinami sa neradno zahrávať.
<SPEAKER ID="205" NAME="Christa Klaß" AFFILIATION="PPE">
(DE) Hlasovala som za správu pána Häuslinga. Bielkoviny sú nevyhnutné pre zdravú výživu zvierat. Európa musí podniknúť kroky, ktoré zabezpečia spoľahlivé dodávky bielkovín. V tomto ohľade sa musíme venovať všetkým úrovniam, od podpory výskumu a pestovania až po informácie a odbornú prípravu pre poľnohospodárov, pokiaľ ide o výhody zaužívaných postupov a striedanie plodín. Nestrácajme zo zreteľa osvedčenú zásadu obehového hospodárstva. Komisia musí zrevidovať zákaz kŕmenia neprežúvavcov živočíšnymi bielkovinami pri súčasnom dodržaní zákazu kanibalizmu. Konkrétne to znamená, že musí zvážiť možné použitie živočíšnych bielkovín v kostnej múčke pre ošípané a hydinu. Tieto látky musia byť pripravené v súlade s platnými prísnymi nariadeniami na ochranu ľudského zdravia a životného prostredia. V tomto prípade sa v súčasnosti ničia cenné zdroje bielkovín iba preto, že nedokážeme zariadiť, aby sa k týmto výrobkom pristupovalo správne.
<SPEAKER ID="206" NAME="Janusz Wojciechowski" AFFILIATION="ECR">
(PL) Mrzí ma, že kvalitná správa pána Häuslinga nedokázala v dôsledku neuvážených pozmeňujúcich a doplňujúcich návrhov získať podporu svojho vlastného autora. Aj ja som hlasoval proti jej prijatiu. Som presvedčený, že neexistuje dôvod použitia pozmeňujúcich a doplňujúcich návrhov k tejto správe, ktoré podporujú ústupky v oblasti GMO v Európskej únii, a že by sme GMO nemali podporovať. Európa by mala chrániť tradičné a prirodzené poľnohospodárstvo. Geneticky modifikované plodiny predstavujú hrozbu pre európske poľnohospodárstvo a potravinovú bezpečnosť a z týchto dôvodov súhlasím s pánom spravodajcom. V tejto veci som nasledoval jeho príklad. Ďakujem veľmi pekne.
<SPEAKER ID="208" NAME="Francesco De Angelis" AFFILIATION="S&amp;D">
(IT) Najskôr by som chcel pani spravodajkyni Nedelčevovej poďakovať za jej príspevok. Diskusia o rovnosti mužov a žien vo svete práce dnes nie je a nesmie byť iba rétorickým cvičením.
<P>
Práve naopak, zamestnanosť žien je pre Európu strategickou otázkou z kultúrneho aj hospodárskeho hľadiska. Ako je zrejmé z dostupných údajov, ak by bola miera zamestnanosti žien približne rovnaká ako v prípade mužov, hrubý domáci produkt by vzrástol o 30 %. Súčasná kríza nás preto nesmie donútiť spraviť krok vzad, ale musí nás, naopak, podnietiť k napredovaniu smerom k aktívnym politikám v oblasti zamestnanosti žien. Potrebujeme preto cielené politiky zamestnanosti, ktoré umožnia posúdiť vplyv krízy na ženy a zvážiť proticyklické riešenia.
<P>
Prínosom tejto správy je navyše jej zameranie na pozitívne politiky na podporu zamestnanosti žien, na otázku odbornej prípravy a na podnikanie žien. Na záver chcem povedať, že musíme čeliť ďalšiemu javu: závažnému problému násilia voči ženám. Európa teraz potrebuje komplexnú smernicu o predchádzaní všetkým formám násilia voči ženám a boji proti nim.
<SPEAKER ID="209" NAME="Jens Rohde" AFFILIATION="ALDE">
(DA) Po vypočutí rozpravy o kvótach pre ženy v správnych radách podnikov kótovaných na burze je zrejmé, že v tomto Parlamente sa opakovane vedie zákopová vojna, a je to vskutku hanebné. Nebudem tajiť, že veľmi dôrazne nesúhlasím so zákonom stanovenými kvótami, sčasti preto, lebo sa domnievam, že je to nepriaznivé pre spoločnosti, ale aj preto, že to škodí tým kvalifikovaným ženám, ktoré budú v správnych radách automaticky odsúvané na okraj. Kvótam preto hovorím nie. Mohli by sme však zaujať pragmatický prístup a diskutovať o tom, či by sme od spoločností kótovaných na burze nemali požadovať vypracovanie politiky rovnosti a určité vlastné ciele, pričom by sa samy rozhodli, aké ciele to majú byť. Bolo by to prínosné pre ženy, ktorým by sa podarilo presadiť vďaka tomuto prístupu, ale aj pre spoločnosti, pretože rozhodovanie o cieľoch, ktoré majú napĺňať, by mali vo vlastných rukách. Som presvedčený, že v záujme spoločností a žien, ktorých sa to týka, by sme mali vyskúšať trochu pragmatizmu.
<SPEAKER ID="210" NAME="Debora Serracchiani" AFFILIATION="S&amp;D">
(IT) Hlasovala som za správu o rovnosti medzi ženami a mužmi a o chudobe žien v Európe a som rada, že sa o nej viedla rozprava práve v deň, keď si pripomíname sté výročie Medzinárodného dňa žien.
<P>
Bez ohľadu na smernicu 2002/73/ES o rovnakom zaobchádzaní s mužmi a ženami, pokiaľ ide o prístup k zamestnaniu, odbornú prípravu, postup v zamestnaní a pracovné podmienky, na dosiahnutie náležitej transpozície je ešte stále potrebné vyvinúť ďalšie úsilie. Stačí, keď poviem, že i napriek tomu, že úroveň vzdelania žien sa v posledných rokoch výrazne zvýšila a počet žien s ukončeným vysokoškolským vzdelaním je vyšší ako počet mužov v rovnakej kategórii, ženy sa i naďalej sústreďujú v tradičných ženských odvetviach a často dostávajú nižšiu mzdu a zastávajú menej zodpovedných funkcií vo všetkých sférach spoločnosti.
<P>
Nedostatočný prístup k službám podpory pre ich závislé osoby, ako sú napríklad deti, osoby so zdravotným postihnutím a staršie osoby, k primeraným systémom dovoleniek a k flexibilným formám práce: všetko sú to prekážky, ktoré ženám bránia v práci.
<P>
Na záver by som si chcela pripomenúť ženy na celom svete, ktoré bojujú za tie najzákladnejšie práva, a chcela by som, aby tento Parlament vyjadril svoju solidaritu s iránskymi feministickými združeniami, ktoré dnes vyšli do ulíc a vyzvali ženy, aby demonštrovali bez hidžábu.
<SPEAKER ID="211" NAME="Anna Záborská" AFFILIATION="PPE">
(SK) Dovoľte mi krátko vysvetliť, prečo som nepodporila uznesenie, ktoré hodnotí rok 2010 z pohľadu rovnosti.
<P>
Text uznesenia vo viacerých oblastiach podporuje rovnoprávnosť medzi ženami a mužmi, ale zároveň podporuje potrat - ukončenie začatého života. Tento text je v rozpore s rezolúciami Organizácie Spojených národov, ktoré hovoria, že potrat nesmie byť nikdy používaný ako prostriedok regulácie pôrodnosti.
<P>
Prijatím tohto uznesenia Európsky parlament nielenže zasahuje do kompetencie národných štátov, ale hlavne ignoruje právo na život zakotvené v charte ľudských práv.
<P>
Ľutujem, že väčšina Parlamentu sa priklonila k tomuto textu. Je to alarmujúci signál a pozývam národné organizácie a asociácie, aby protestovali u svojich poslancov, ktorí ich zastupujú v Európskom parlamente.
<SPEAKER ID="212" NAME="Hannu Takkula" AFFILIATION="ALDE">
(FI) Myslím si, že je veľmi dôležité, aby sme v Európskom parlamente diskutovali o rovnosti žien a mužov, a to nielen dnes, keď oslavujeme výnimočný deň: musíme o nej hovoriť stále. Je skutočne dôležité pripomínať si, že sme boli stvorení ako muži a ženy. Ide o zdroj bohatstva, neznamená to však, že ak ste mužom alebo ženou, ste akosi horší alebo slabší: všetci sme boli stvorení ako rovnocenné bytosti. Preto je veľmi dôležité zabezpečiť, aby sme si konečne teraz, v prvej dekáde nového tisícročia, mohli byť v Európe rovní, čo by znamenalo, že na trhu práce by sa s mužmi a ženami zaobchádzalo rovnako. Samozrejme, za súčasného stavu sú na tom ženy ešte stále horšie, pokiaľ ide o mzdu a tak ďalej, a to v civilizovanej spoločnosti nesmieme dopustiť. Namiesto toho musíme zabezpečiť, aby sa rovnosť napĺňala v pravom zmysle slova.
<P>
Pokiaľ ide o kvóty, budú potrebné dovtedy, kým si neosvojíme spôsob myslenia, podľa ktorého sme si všetci rovní, a potom budú rozhodujúcim faktorom na trhu práce konečne schopnosti.
<SPEAKER ID="213" NAME="Izaskun Bilbao Barandica" AFFILIATION="ALDE">
(ES) Dnes sme schválili jednu ďalšiu iniciatívu, ako však povedala pani komisárka, musíme prejsť od slov k činom.
<P>
Nerovnosť napriek opatreniam pretrváva. Ženy majú dobré vzdelanie. Podľa najnovších údajov z univerzít dosahujú lepšie výsledky, sme však i naďalej diskriminované. Osobitne to platí v prípade žien, ktoré sú zdravotne postihnuté, starších žien a prisťahovalkýň, ktoré sú vystavené dvojitej diskriminácii.
<P>
Dnes sme okrem tejto iniciatívy počuli veľa vyhlásení, nie sme však pripravení ísť príkladom. Stačí sa pozrieť na to, akého pohlavia je predseda Komisie, alebo sa pozrieť na členov Rady, rotujúce predsedníctva, predsedu Rady, predsedu Parlamentu a predsedu Dvora audítorov; členov Európskej centrálnej banky, medzi ktorými po prvý raz nebudú žiadne ženy; na predsedov parlamentných skupín tejto inštitúcie alebo na absenciu žien v delegáciách niektorých krajín.
<P>
Obraz európskej politiky má ešte stále mužský rod. Čaká nás ešte dlhá cesta. Preto som hlasovala za túto iniciatívu. Som presvedčená o správnosti kvót ako prostriedku na dosiahnutie pokroku na tejto ťažkej ceste a predovšetkým verím v motto, ktoré som spomenula v úvode: od slov k činom.
<SPEAKER ID="214" NAME="Inese Vaidere" AFFILIATION="PPE">
(LV) Hoci sa situácia v oblasti práv žien zlepšila, i tak by som chcela pozornosť upriamiť prinajmenšom na tri aspekty. Po prvé, mzdové rozdiely sú i naďalej výrazné a počas krízy ešte vzrástli, pretože sme sa rozhodli podporiť banky, a nie školy a materské školy, v ktorých sú zamestnané prevažne ženy. Po druhé, podpora pre ženy, tehotné ženy a čerstvé matky je nedostatočná, a to najmä v nových členských štátoch. Diskriminácia panuje aj na trhu práce. Po tretie, v politike, kde by ideálny pomer mužov a žien bol 50 : 50, je zastúpenie žien ešte stále oveľa nižšie. Ten istý jav možno pozorovať v manažérskych funkciách. Som presvedčená, že táto naša správa nedokáže poskytnúť impulz na riešenie týchto problémov.
<SPEAKER ID="215" NAME="Anneli Jäätteenmäki" AFFILIATION="ALDE">
- (FI) Hlasovala som za správu a hlasovala som za kvóty. V tejto súvislosti by som chcela pani komisárke Redingovej poďakovať za to, že navrhla - alebo azda by som mala povedať, že dala ultimátum -, že ak do roka nedôjde k zvýšeniu počtu žien v spoločnostiach kótovaných na burze, bude konať. Pani komisárka týmto vlastne iba vykonáva zmluvy a smernice EÚ, ktoré hovoria o rovnosti mužov a žien.
<P>
Viem, že kvóty vyvolávajú protichodné pocity a že nie sú symbolom korektnej demokracie, tú však nepredstavuje ani súčasný stav. Vo Fínsku boli kvóty zavedené na úrovni miestnych samospráv pred 10 až 15 rokmi. Stretli sa s odporom a predpokladalo sa, že ohrozia vnímanie žien v tejto sfére a že nebude dostatok žien, ktoré by tieto funkcie obsadili. Ženy sa však našli a prax ukázala, že prinajmenšom vo Fínsku tieto kvóty na úrovni miestnej samosprávy fungujú veľmi dobre.
<SPEAKER ID="216" NAME="Daniel Hannan" AFFILIATION="ECR">
Pán predsedajúci, ďakujem, že ste sa zapojili a predsedáte tomuto zasadnutiu, a dovoľte mi poďakovať vašim pracovníkom a tlmočníkom. Nedávne rozhodnutie o tom, že poisťovne nesmú pri zohľadňovaní rozdielov v šoférskych schopnostiach alebo v dlhovekosti diskriminovať na základe pohlavia, je chybná na toľkých úrovniach, že ťažko rozhodnúť, kde začať. Zoberme si najskôr výdavky. Bude to stáť dodatočnú miliardu libier. Poistné sa zvýši a poistí sa menej ľudí.
<P>
Po druhé, zoberme si slabú jurisprudenciu, spôsob, akým Európsky súdny dvor vyniesol rozsudok na základe precedensu z Európskeho súdu pre ľudské práva. Po tretie, zoberme si podvodné úmysly. Aj po schválení smerníc o rovnosti namierených proti diskriminácii bolo jasné, že rozdiely vyplývajúce z poistnej matematiky budú aj naďalej legitímne.
<P>
Po štvrté, zoberme si sudcovský aktivizmus, spôsob, akým naši sudcovia ignorujú znenie zákonov a uprednostňujú svoju vlastnú interpretáciu. Po piate, zoberme si útok na slobodu pri uzatváraní zmlúv. Ak ma chcete poistiť a som spokojný s ponúknutými podmienkami, nie je úlohou štátu, aby medzi nás zasiahol a vyhlásil našu transakciu za nezákonnú.
<P>
Potom po šieste, vezmime si úplne zásadný argument: čo s tým má vôbec Európska únia spoločné? Každá krajina by predsa mohla v súlade s vlastnými príslušnými demokratickými mechanizmami a postupmi vypracovať vlastné pravidlá týkajúce sa rodovej rovnosti. Pán predsedajúci, súd, ktorý má vopred určený cieľ, je hrozbou. Najvyšší súd s vopred určeným poslaním je despotizmom.
<SPEAKER ID="218" NAME="Alfredo Antoniozzi" AFFILIATION="PPE">
(IT) Chudoba žien je dlhodobý problém, ktorý má historické príčiny a určite nie je dôsledkom hospodárskej krízy.
<P>
Preto som hlasoval za správu pani Plumbovej, keďže som presvedčený o potrebe pokračovať na európskej i národnej úrovni v plnení pevného záväzku podporovať ďalší pokrok k rodovej rovnosti. Verím, že opatrenia uvedené v tejto správe poskytnú užitočnú podporu - zrejme nie úplnú, ale je to krok vpred - stratégiám uplatňovania Európskeho paktu pre rodovú rovnosť, ktorý prijala Rada Európy, a rámcu opatrení v oblasti rodovej rovnosti.
<P>
Presadzovanie osobitných programov na podporu aktívneho začleňovania alebo reintegrácie žien do trhu práce členskými štátmi je z tohto hľadiska najlepším rozhodnutím. Je však veľmi dôležité, aby tieto programy neboli koordinované iba na miestnej, národnej a európskej úrovni, ale aby sa našli spôsoby ich koordinácie s partnermi mimo Európskej únie.
<SPEAKER ID="219" NAME="Izaskun Bilbao Barandica" AFFILIATION="ALDE">
(ES) Ženy stále robili prácu, ktorú nevidieť: vykonávajú domáce práce a poskytujú citovú oporu, teda veci, ktoré si nemôžete kúpiť a na ktoré si nemôžete niekoho najať. My sme si to však nevážili.
<P>
Teraz ženy vstupujú na trh práce. Naďalej však čelíme hrozbe chudoby, čo je situácia, ktorá sa zhoršuje v súvislosti s hospodárskou krízou. Hlasovala som za túto iniciatívu, pretože je našou povinnosťou odstraňovať chudobu medzi ženami. Dá sa to dosiahnuť posilnením legislatívnych nástrojov a opatrení tak, aby bolo možné znížiť rozdiely v odmeňovaní mužov a žien.
<P>
Musíme realizovať aktívnu politiku zamestnanosti v prospech žien a preskúmať systémy sociálnej ochrany so zvláštnym ohľadom na staršie ženy a ženy so zdravotným postihnutím.
<P>
Podporujme vstup žien na trh práce, pretože prinášajú zvýšenie ziskov, a znižujme rozdiely v odmeňovaní žien a mužov, pretože to zvýši hrubý domáci produkt o 13 %, ako ukazujú mnohé štúdie.
<P>
Je to vec spravodlivosti, ale predovšetkým je to príležitosť pre konkurencieschopnosť v Európe.
<P>
Písomné vysvetlenia hlasovania
<SPEAKER ID="221" NAME="Luís Paulo Alves" LANGUAGE="PT">
Podľa nemeckého trestného zákonníka a daňového zákonníka sa trestný čin daňového úniku môže potrestať len vtedy, keď si je daňový poplatník vedomý, že ide o prípad daňového úniku a urobí ho úmyselne. V tomto prípade zjavne nešlo o úmysel daňového úniku, keďže uvedená suma bola transparentne uhradená na bežný účet poslanca po tom, ako spoločnosti Speakers Agency na ňu vystavil faktúru. Okrem toho je celkom bežné, že náhodné opomenutie priznať nízke sumy, ako to bolo aj v tomto prípade, sa vo všeobecnosti rieši v rámci správneho konania.
<P>
Skutočnosť, že toto opomenutie sa riešilo takýmto spôsobom a pán Brok nebol ani priamo informovaný o vznesení obvinenia, je úplne výnimočná. Fakt, že prokurátor dokonca ani nekvantifikoval presnú výšku nezaplatenej dane - aj z dôvodu nezaplatenia úrokov -, ešte viac nasvedčuje, že v tomto prípade ide o fumus persecutionis. Za týchto okolností je nevhodné zbaviť tohto poslanca imunity.
<SPEAKER ID="221" NAME="José Manuel Fernandes" LANGUAGE="PT">
Súhlasím so správou, ktorá považuje za nevhodné zbaviť tohto poslanca imunity. Pravdou je, že obvinenia z trestných činov boli vznesené proti známemu politikovi v súvislosti so sumou a za okolností, ktoré by v prípade bežného občana viedli iba k správnemu konaniu. Je to jeden z prípadov fumus persecutionis, pretože sa zdá, že konanie bolo začaté s jediným úmyslom poškodiť povesť dotknutého poslanca.
<SPEAKER ID="221" NAME="Juozas Imbrasas" LANGUAGE="LT">
Hlasoval som proti zbaveniu Elmara Broka imunity, pretože obvinenia z trestných činov boli vznesené proti tomuto známemu politikovi v súvislosti so sumou a za okolností, ktoré by v prípade bežného občana viedli iba k správnemu konaniu. Navyše sa prokurátor nielen bezdôvodne snažil pred pánom Brokom zatajiť obvinenie z nepodložených a nanajvýš ponižujúcich dôvodov, ale postaral sa tiež o to, aby sa prípadu dostalo veľkej pozornosti v médiách, čím spôsobil dotknutému poslancovi veľkú ujmu. Je to jeden z prípadov fumus persecutionis, pretože sa zdá, že konanie bolo začaté s jediným úmyslom poškodiť povesť dotknutého poslanca, a preto za týchto okolností by bolo absolútne nevhodné zbaviť tohto poslanca imunity.
<SPEAKER ID="222" NAME="David Martin" AFFILIATION="S&amp;D">
písomne. - Zdržal som sa hlasovania o tejto správe. Zatiaľ čo na jednej strane veľmi obdivujem prácu pána Broka, na druhej strane mám vážne pochybnosti v súvislosti s využívaním poslaneckej imunity na zabránenie riadnemu zákonnému procesu v prípade vyhýbania sa plateniu daní.
<SPEAKER ID="223" NAME="Jean-Luc Mélenchon" LANGUAGE="FR">
Platenie daní je povinnosť, ktorej by nemal mať možnosť vyhnúť sa žiaden občan. Na to bol pán Brok upozornený. Účelom imunity nie je poskytovať ochranu pred postihovaním trestných činov, ale chrániť slobodu prejavu. Preto som rád, že napravil svoju chybu.
<P>
Napriek tomu je táto správa nepríjemná vo viacerých ohľadoch. Pán Speroni, 5 000 EUR nie je zanedbateľná suma, a nik pána Broka nenútil, aby sa dostal do tejto situácie. Preto sú obvinenia z prenasledovania za "náhodné opomenutie nízkej sumy” podľa mňa úplne nevhodné. Budem hlasovať proti.
<SPEAKER ID="223" NAME="Nuno Melo" LANGUAGE="PT">
Za obranu nezávislosti mandátu poslancov Európskeho parlamentu zodpovedá Parlament a táto nezávislosť nesmie byť ohrozovaná. Pokiaľ ide o obvinenia, pán poslanec je terčom fumus persecutionis, inak povedané, konanie bolo začaté s jediným úmyslom poškodiť povesť dotknutého poslanca. Z tohto dôvodu nie som za to, aby bol zbavený imunity.
<SPEAKER ID="223" NAME="Alexander Mirsky" AFFILIATION="S&amp;D">
písomne. - Napriek skutočnosti, že osobne nemám rád Elmara Broka pre jeho nevhodné správanie a protiukrajinskú rétoriku, myslím si, že na zbavenie imunity by mali byť presvedčivé dôvody. Je dobre známe, že žiadosť o zbavenie imunity je uvedená v liste prokurátora Bielefeldu, v ktorom sa tvrdí, že pán Brok do svojho priznania dane z príjmu za rok 2005 nezahrnul sumu 5 000 EUR za prednášku, s ktorou vystúpil dňa 28. októbra 2005 pri príležitosti podujatia s názvom Europa Forum usporiadaného koncernom HypoVereinsbank Group v Mníchove, z ktorej 2 900 EUR podliehalo zdaneniu. Je tiež známe, že pán Brok tieto peniaze nezaplatil a bol pri tejto chybe prichytený. Imunita sa dnes používa ako palica na vyrovnávanie si účtov s poslancami Parlamentu alebo ako prostriedok na ich manipuláciu.
<SPEAKER ID="223" NAME="Maria do Céu Patrão Neves" LANGUAGE="PT">
Nemecký prokurátor požiadal o zbavenie poslaneckej imunity poslanca pána Broka. Toto konanie sa vzťahuje na nepriznanie príjmu za prednášku, s ktorou vystúpil v Mníchove, keď za prijatú odmenu dlhoval daň zo sumy 2 900 EUR, ktorú však už zaplatil. Upozorňuje však na právne stanovisko, že predmetné konanie by neprebiehalo rovnakým spôsobom, ak by išlo o bežného občana, a že existujú jasné náznaky politického prenasledovania. Za týchto konkrétnych okolností a keďže ide o fumus persecutionis, hlasovala som za nezbavenie pána Broka poslaneckej imunity.
<SPEAKER ID="224" NAME="Raül Romeva i Rueda" AFFILIATION="Verts/ALE">
písomne. - Európsky parlament touto správou rozhodol o tom, že nezbaví Elmara Broka imunity.
<SPEAKER ID="225" NAME="Luís Paulo Alves" LANGUAGE="PT">
Hlasujem za túto správu. Dobré fungovanie vnútorného trhu si vyžaduje bezpečné výrobky a dôveru spotrebiteľov. Hlavný záujem o vyššiu bezpečnosť trhu by nemal byť prekážkou jeho rozširovania. Po prijatí spoločného prístupu pri stanovovaní špecifikácií výrobkov, pričom pokrok sa odzrkadľuje v posilnení všeobecnej bezpečnosti výrobkov na vnútornom trhu, sú možné ďalšie zlepšenia, keďže v tejto oblasti sa stále vyskytuje príliš mnoho nehôd s tragickými následkami, pričom postihnuté bývajú predovšetkým deti.
<P>
Európska smernica o všeobecnej bezpečnosti výrobkov 2001/95/ES (GPSD), ktorá upravuje všeobecné požiadavky týkajúce sa bezpečnosti výrobkov, bola prijatá pred približne desiatimi rokmi, a tak prioritou je jej revízia s cieľom ukončiť existenciu dvoch úrovní odlišných pravidiel týkajúcich sa dohľadu nad trhom, ktoré boli zavedené a uplatňujú sa pri harmonizovanom tovare v závislosti od toho, či ide o spotrebiteľské výrobky alebo nie. Príslušný legislatívny rámec pozostáva z troch prvkov: nový legislatívny rámec, smernica o všeobecnej bezpečnosti výrobkov a harmonizačné smernice špecifické pre odvetvia. Je preto dôležité harmonizovať túto zložitú situáciu.
<SPEAKER ID="226" NAME="Liam Aylward" LANGUAGE="GA">
Obyvatelia EÚ musia mať možnosť dôverovať bezpečnosti všetkých tovarov predávaných na trhu EÚ a vždy sa musia uplatňovať prísne zdravotné a bezpečnostné normy.
<P>
Táto správa je aktuálna a dôležitá a ja vítam jej obsah najmä v súvislosti s výmenou informácií o štúdiách týkajúcich sa bezpečnosti výrobkov s cieľom obmedziť duplicitu služieb, a tým šetriť čas a prostriedky.
<P>
Európski spotrebitelia musia mať istotu, že výrobky, ktoré sa dovážajú do EÚ, spĺňajú rovnaké normy ako tunajšie výrobky a že rozvoj obchodu neovplyvní bezpečnosť výrobkov. Podporujem požiadavku voči Komisii uvedenú v správe, aby v rámci Medzinárodnej skupiny pre zdravie a bezpečnosť spotrebiteľských výrobkov urobila viac pre zaistenie toho, že sa nebezpečné materiály nedostanú na spoločný trh. Je veľmi dôležité, aby si jednotný trh dokázal poradiť s internetovým trhom a s jeho vplyvom na bezpečnosť výrobkov a dohľad nad trhom.
<P>
V správe sa uvádza, že rastie počet výrobkov z tretích krajín kupovaných prostredníctvom internetu, ktoré nespĺňajú normy EÚ, čím ohrozujú spotrebiteľov v EÚ.
<SPEAKER ID="226" NAME="Zigmantas Balčytis" LANGUAGE="LT">
Hlasoval som za tento dôležitý dokument. Európska smernica o všeobecnej bezpečnosti výrobkov 2001/95/ES (GPSD), ktorá upravuje požiadavky všeobecnej bezpečnosti výrobkov, bola prijatá pred takmer desiatimi rokmi a ešte ju len bude treba preskúmať, hoci za uplynulé desaťročie sa udialo množstvo zmien celosvetovo aj v rámci EÚ. Stále existuje v tejto oblasti veľa problémov, ktoré treba riešiť, aby sa spotrebitelia v EÚ cítili bezpečne. Zvlášť dôslednú reguláciu si vyžadujú výrobky pre deti. Každoročne sa v EÚ stávajú nehody, pri ktorých deti používajú nebezpečné výrobky a ktoré sa niekedy dokonca končia smrťou. Základným prvkom revízie smernice o všeobecnej bezpečnosti výrobkov musí byť posilnenie dohľadu nad trhom, ktoré zabezpečí vysledovateľnosť výrobkov a výrobcov, ako aj stanovenie a uplatňovanie zásad normalizácie, čo umožní lepšiu ochranu našich spotrebiteľov a poskytne im zrozumiteľnejšie a presnejšie informácie o výrobkoch, ktoré si kúpili.
<SPEAKER ID="226" NAME="Regina Bastos" LANGUAGE="PT">
Cieľom revízie smernice 2001/95/ES je zabezpečiť vysokú úroveň ochrany zdravia a bezpečnosti spotrebiteľov, pričom osobitná pozornosť sa venuje najzraniteľnejším spotrebiteľom, konkrétne deťom a starším ľuďom. Snahou je zaviesť transparentnosť a aktívnejší dohľad nad trhmi, ako aj prostriedky na rýchlejší zásah, ktoré umožnia stiahnuť z trhu výrobky považované za nebezpečné. Dobre fungujúci vnútorný trh si vyžaduje bezpečné výrobky a informovaných spotrebiteľov schopných vybrať si. Preto som podporila túto správu.
<SPEAKER ID="226" NAME="Sergio Berlato" LANGUAGE="IT">
Podľa môjho názoru dobré fungovanie jednotného európskeho trhu zahŕňa aj bezpečnosť výrobkov a dôveru spotrebiteľov.
<P>
Smerovanie k voľnému pohybu tovarov a ďalšiemu rozširovaniu rozmanitosti výrobkov skutočne nesmie odvádzať pozornosť od ochrany spotrebiteľa. V kontexte globalizácie trhov, v rámci ktorej stále viac výrobkov prichádza zo zahraničia, a najmä z Číny, sa prioritou stáva medzinárodná spolupráca v otázkach súvisiacich s bezpečnosťou výrobkov.
<P>
Smernica 2001/95/ES upravuje požiadavky všeobecnej bezpečnosti, ktoré sa uplatňujú na výrobky. Transponovanie tejto smernice členskými štátmi však neprebehlo jednotným spôsobom a vyvolalo množstvo otázok týkajúcich sa rozsahu uplatňovania, ako aj skutočného nebezpečenstva spojeného s výrobkami. Preto sa domnievam, že je veľmi dôležité preskúmať túto smernicu tak, aby sme mohli odhaliť a zadržať výrobky, ktoré nie sú bezpečné, a tak zabezpečiť úplnú ochranu záujmov európskych občanov.
<P>
Na záver chcem uviesť, že plne podporujem návrh pani Schaldemoseovej na prijatie konkrétnych opatrení v oblasti vysledovateľnosti výrobkov. Verím, že tieto opatrenia umožnia orgánom, podnikom a spotrebiteľom identifikovať výrobky, pri ktorých sa po vstupe na európsky trh ukáže, že nie sú bezpečné.
<SPEAKER ID="226" NAME="Mara Bizzotto" LANGUAGE="IT">
Viac než kedykoľvek predtým potrebuje dnes európsky jednotný trh regulačné nástroje, ktoré zavedú jednotnú kontrolu bezpečnosti tovarov predávaných v našich krajinách.
<P>
Naliehavo to potrebujeme, pretože musíme chrániť našich spotrebiteľov pred prívalom výrobkov najmä z krajín ako Čína, ktoré sú vyrobené alebo zabalené bez najmenšieho ohľadu na bezpečnosť koncového používateľa. Tovary, ktoré vstupujú na náš trh, musíme monitorovať z hľadiska kvality a toho, či spĺňajú naše normy bezpečnosti spotrebiteľa, a predovšetkým musíme vnútroštátne postupy v oblasti dohľadu nad trhom, ktoré sú niekedy navzájom veľmi odlišné, spojiť do jedného nástroja.
<P>
Uvádzanie návrhov z tejto správy do praxe bude preto znamenať čo najskôr dosiahnuť text s cieľom riešiť aktuálne problémy európskej legislatívy, kde sa niektoré smernice prekrývajú niekedy bez toho, aby pokrývali všetky oblasti uplatnenia a všetky možné prípadové štúdie o bezpečnosti tovarov na trhu. Dobré výsledky je možné očakávať aj od výmeny osvedčených postupov medzi členskými štátmi, ako to dôrazne odporúča správa v záverečnom prehľade návrhov textu pani Schaldemoseovej. Z týchto dôvodov budem hlasovať za správu pani Schaldemoseovej.
<SPEAKER ID="227" NAME="Sebastian Valentin Bodu" LANGUAGE="RO">
Množstvo výrobkov dostupných na vnútornom trhu sa za posledných 10 rokov sústavne zväčšuje a znásobuje. To je zhruba obdobie platnosti smernice o všeobecnej bezpečnosti výrobkov, ktorá reguluje všeobecné požiadavky na zaistenie toho, aby výrobky neohrozovali bezpečnosť osôb. Z tohto dôvodu je návrh na revíziu tejto smernice nanajvýš aktuálny. V súčasnosti máme smernicu, ktorá sa iba čiastočne prekrýva s novým legislatívnym rámcom prijatým v polovici roka 2008. Zosúladenie regulácií by nám poskytlo viac príležitostí na dosiahnutie cieľa, ktorým je súdržný vnútorný trh pre harmonizované i neharmonizované výrobky, a tiež umožnilo komplexnú ochranu záujmov spotrebiteľa. Tieto regulácie zároveň musia byť úplne transparentné, aby boli prístupné výrobcom. Z toho vyplýva, že je pre nás dôležité zbaviť sa dvoch prekrývajúcich sa úrovní odlišných pravidiel dohľadu nad trhom, ktoré sa uplatňujú pri harmonizovanom tovare v závislosti od toho, či ide o spotrebiteľské výrobky alebo nie.
<P>
Dohľad nad trhom úzko súvisí s bezpečnosťou výrobkov, pretože je to základný prvok, ktorý zaisťuje, aby boli výrobky v súlade s požiadavkami stanovenými v príslušných harmonizujúcich právnych predpisoch EÚ a aby neboli nebezpečné.
<SPEAKER ID="227" NAME="Vito Bonsignore" LANGUAGE="IT">
Hlasoval som za túto správu, ktorá navrhuje revíziu smernice o všeobecnej bezpečnosti výrobkov. Naozaj som hlboko presvedčený, že jednotný trh môže dobre fungovať, iba ak posilní dôveru spotrebiteľov a poskytne im bezpečné výrobky. V skutočnosti Európska smernica 2001/95/ES, ktorá upravuje normy všeobecnej bezpečnosti uplatňované na výrobky, bola schválená pred 10 rokmi a teraz je čas ju aktualizovať v súvislosti s príchodom nových výrobkov na trh. Bezpečnosť a ochrana spotrebiteľa vždy predstavovali prioritu v našej politickej činnosti, a preto je veľmi dôležité preskúmať túto smernicu tak, že sa aktualizujú ustanovenia o bezpečnostných požiadavkách na výrobky a zosúladia právne predpisy nového regulačného rámca.
<P>
Súhlasím s tým, že je potrebné zaviesť určité opatrenia. Mám na mysli napríklad potrebu posilniť dohľad nad trhom, podniknúť konkrétne kroky v oblasti vysledovateľnosti výrobkov vrátane využívania moderných technologických nástrojov na vytvorenie databázy informácií z oblasti bezpečnosti spotrebiteľských výrobkov a venovať viac pozornosti výrobkom pre deti. Skrátka, ak sa tieto opatrenia čoskoro zavedú, zvýšia dôveru spotrebiteľov pri nakupovaní na európskom trhu.
<SPEAKER ID="227" NAME="Maria Da Graça Carvalho" LANGUAGE="PT">
Podporujem iniciatívu na zlepšenie a posilnenie európskych opatrení na zaistenie bezpečnosti výrobkov na trhu, pričom hlavným záujmom je blaho a ochrana spotrebiteľov. Opatrenia navrhované na miestnej úrovni (výrobcovia a spoločnosti), predovšetkým tie, ktoré sa týkajú vysledovateľnosti, bezpečnosti výrobkov a transparentnosti elektronického obchodu, považujem za podstatné a základné kroky k odstraňovaniu medzier v európskom prístupe k týmto otázkam a následne k dobrému fungovaniu vnútorného trhu. Chcem zdôrazniť aj význam spolupráce medzi členskými štátmi, ktorá poslúži na harmonizáciu úrovne bezpečnosti a posilnenie dohľadu nad trhom.
<SPEAKER ID="228" NAME="Edite Estrela" LANGUAGE="PT">
Hlasovala som za túto správu, pretože je podľa mňa veľmi dôležitá pre zaručenie toho, aby všetky výrobky umiestnené na jednotnom trhu boli bezpečné, a teda pre zaistenie vysokej úrovne ochrany spotrebiteľa. Členské štáty musia v spolupráci s Európskou komisiou koordinovane zaviesť tresty vrátane vysokých pokút pre hospodárske subjekty, ktoré zámerne umiestnia na vnútorný trh nebezpečné alebo nevyhovujúce výrobky.
<SPEAKER ID="229" NAME="Diogo Feio" LANGUAGE="PT">
Aby sa dosiahla dôvera spotrebiteľov, je veľmi dôležité mať prísne predpisy v oblasti kvality výrobkov umiestnených na trhu. Predpisy EÚ s určitými úspechmi smerujú k tomuto cieľu. Podľa môjho názoru však tieto predpisy musia nevyhnutne spĺňať dve podmienky, ktoré sú iba dvomi stranami tej istej mince: (i) na jednej strane nemôžu viac obmedzovať európskych výrobcov ako ich medzinárodných konkurentov, ktorí umiestňujú svoje výrobky na rovnaký trh bez toho, že by dodržiavali rovnaké predpisy, a (ii) nemôžu byť natoľko náročné, že by ohrozovali hospodársku konkurencieschopnosť. S prihliadnutím na tieto dve obmedzenia musí preto Komisia preskúmať smernicu o všeobecnej bezpečnosti výrobkov a dohľade nad trhom, pričom osobitnú pozornosť musí venovať najzraniteľnejším spotrebiteľom, predovšetkým deťom. Vieme, že z množstva nehôd, ktoré sa stávajú preto, že výrobky umiestnené na trhu nie sú bezpečné, väčšina postihuje deti. Vyžaduje si to konkrétne opatrenia týkajúce sa nielen bezpečnosti konečného výrobku, ale aj jeho vhodnosti pre verejnosť, ktorej je určený.
<SPEAKER ID="229" NAME="José Manuel Fernandes" LANGUAGE="PT">
Táto správa sa zaoberá potrebou preskúmať smernicu o všeobecnej bezpečnosti výrobkov a dohľade nad trhom, ktorá bola prijatá pred takmer desiatimi rokmi. Za posledné desaťročie sa v tejto oblasti dosiahol v rámci Európskej únie výrazný pokrok, a tak sa všeobecne uznáva, že je možné aj žiaduce zlepšiť legislatívny rámec, ktorý zaručuje bezpečnosť výrobkov, čo prinesie úžitok zároveň spotrebiteľom aj spoločnostiam. V prvom rade je potrebné zosúladiť smernicu s novým legislatívnym rámcom. Potom treba odstrániť stav, že v niektorých oblastiach sa smernica o všeobecnej bezpečnosti výrobkov prekrýva s novým legislatívnym rámcom a iné oblasti nie sú pokryté vôbec.
<P>
Súhlasím so stanoviskom pani spravodajkyne, že predpisy v oblasti bezpečnosti výrobkov treba aktualizovať a harmonizovať s novým legislatívnym rámcom, aby sa prostredníctvom ustanovenia o kvalitnom výrobku optimalizovala ochrana spotrebiteľov a aby sa zaistila úplná transparentnosť pre výrobcov.
<SPEAKER ID="230" NAME="João Ferreira" LANGUAGE="PT">
Táto správa obsahuje súbor usmernení pre budúcu revíziu smernice o všeobecnej bezpečnosti výrobkov a dohľade nad trhom. Dôraz sa kladie na cieľ dosiahnuť vyššiu úroveň bezpečnosti výrobkov. Pokrok v tomto smere si vyžaduje väčší dohľad a je potrebné vyčleniť dostatočné prostriedky pre orgány dohľadu, aby sa okrem iných aspektov zabezpečila vysledovateľnosť pozdĺž celého dodávateľského reťazca. Rieši sa aj dôležitá otázka krajiny pôvodu výrobku a zodpovedného výrobcu. Okrem obrany práva spotrebiteľa na informácie to chráni aj priemyselné odvetvia v členských štátoch EÚ. Kritizovali sme dôsledky rozvoja a prehlbovania jednotného trhu na hospodársku a sociálnu rozmanitosť v rámci EÚ. Konkrétne návrhy predložené v tejto správe, ktoré sú zamerané na záujmy spotrebiteľov, si však zaslúžia náš súhlas.
<SPEAKER ID="231" NAME="Ilda Figueiredo" LANGUAGE="PT">
Napriek nášmu nesúhlasu s rozvojom európskeho vnútorného trhu, na predpoklade ktorého je založená táto správa, konkrétne návrhy, ktoré predkladá, a základná otázka, ktorú analyzuje, znamená zlepšenie podmienok pre spotrebiteľov a ich bezpečnosti.
<P>
Jej konkrétnym cieľom je stanoviť súbor usmernení pre budúcu revíziu smernice o všeobecnej bezpečnosti výrobkov a dohľade nad trhom.
<P>
Pani spravodajkyňa položila veľký dôraz na potrebu zvýšeného dohľadu s cieľom dosiahnuť vyššiu úroveň bezpečnosti výrobkov. Správa tiež zdôrazňuje, že je potrebné vyčleniť dostatočné prostriedky pre orgány dohľadu, aby sa zabezpečila vysledovateľnosť pozdĺž celého dodávateľského reťazca vzhľadom na jej význam pre určenie krajiny pôvodu výrobku a zodpovedného výrobcu, čo v prípade dovážaných výrobkov tiež chráni priemyselné odvetvia Európskej únie.
<P>
Preto sme hlasovali za.
<SPEAKER ID="231" NAME="Lorenzo Fontana" LANGUAGE="IT">
Vzhľadom na dobrú prácu, ktorú vykonala naša dánska kolegyňa poslankyňa pani Schaldemoseová, hlasujem za správu týkajúcu sa smernice o všeobecnej bezpečnosti výrobkov a dohľade nad trhom. Túto správu podporujem, pretože obsahuje opatrenia v oblasti vysledovateľnosti užitočné na zastavenie pohybu výrobkov, ktoré môžu byť škodlivé pre spotrebiteľov, a tiež preto, že zdôrazňuje prísnu kontrolu výrobkov z tretích krajín, predovšetkým z Číny.
<SPEAKER ID="231" NAME="Pat the Cope Gallagher" LANGUAGE="GA">
Všetky komodity a výrobky predávané na trhu EÚ musia mať vysokú úroveň bezpečnosti, aby sa chránili spotrebitelia Európskej únie.
<SPEAKER ID="232" NAME="Małgorzata Handzlik" LANGUAGE="PL">
Bezpečnosť výrobkov je jedným z hlavných záujmov spotrebiteľov, ktorí nechcú, aby tovar, ktorý kupujú, predstavoval hrozbu pre ich zdravie. Je úplne samozrejmé, že bezpečnosť výrobkov závisí predovšetkým od výrobcov a dovozcov, ktorí tieto výrobky uvádzajú na trh. Pri zaisťovaní toho, aby sa na trh dostávali iba výrobky spĺňajúce bezpečnostné normy, zohráva významnú úlohu dohľad nad trhom. Európsky parlament vysiela prijatím tejto správy jasný signál, keď požaduje, aby smernice o bezpečnosti výrobkov boli v súlade s ostatnými legislatívnymi aktmi, čo zaručí lepšie fungovanie systému dohľadu nad trhom a jasné a transparentné regulácie pre podnikateľov a poskytne spotrebiteľom záruku, že výrobok, ktorý držia v rukách, spĺňa právne požiadavky.
<P>
Cez systém RAPEX však prichádza alarmujúci počet oznámení, ktoré sa v prevažnej väčšine týkajú výrobkov pochádzajúcich z Číny. V stanovisku Výboru pre medzinárodný obchod, ktoré som predložila k tejto správe, bolo jednou z mojich požiadaviek posilnenie spolupráce v oblasti bezpečnosti výrobkov s našimi hlavnými obchodnými partnermi a pokračovanie v práci na zlepšovaní prevádzky systému RAPEX - Čína. Dúfam, že posilnenie spolupráce s Čínou povedie k zvýšeniu kvality výrobkov dovážaných z Číny na trhy EÚ.
<SPEAKER ID="232" NAME="Juozas Imbrasas" LANGUAGE="LT">
Smernicu o všeobecnej bezpečnosti výrobkov 2001/95/ES, ktorou sa stanovujú požiadavky všeobecnej bezpečnosti spotrebiteľských výrobkov na úrovni Spoločenstva, je potrebné preskúmať a prostredníctvom integrácie zosúladiť s novým legislatívnym rámcom prijatým v roku 2008, predovšetkým s nariadením o dohľade nad trhom. Legislatívny rámec pre bezpečnosť výrobkov a dohľad nad trhom má tri roviny právnych aktov (smernica o všeobecnej bezpečnosti výrobkov, nový legislatívny rámec a harmonizačné smernice špecifické pre odvetvia), čo vedie k neistote a nejasnostiam na vnútornom trhu. Úroveň dohľadu nad trhom sa medzi členskými štátmi značne líši, niektoré z nich nedokážu vyčleniť potrebné prostriedky na účinný dohľad nad trhom a pojem "výrobky predstavujúce vážne riziko" si vysvetľujú rozdielne, čo môže vytvoriť prekážky pre voľný pohyb tovaru, narušiť hospodársku súťaž a ohroziť bezpečnosť spotrebiteľov na vnútornom trhu. Súčasný právny rámec pre dohľad nad trhom neposkytuje dostatočnú súdržnosť, a preto by sa mal preskúmať a ďalej koordinovať. Odmietol som hlasovať za tento dokument, pretože sa domnievam, že ak by sme brali do úvahy iba bezpečnosť spotrebiteľov, obmedzili by sme voľný obeh a veľkú rozmanitosť výrobkov. Prijaté opatrenia musia byť primerané, ale zároveň musíme brať do úvahy bezpečnosť spotrebiteľov, ako aj voľný obeh a rozmanitosť výrobkov. Je tiež zrejmé, že dohľad nad trhom je pre niektoré členské štáty problematickou činnosťou, pretože nedokážu vyčleniť potrebné prostriedky na účinný dohľad nad trhom.
<SPEAKER ID="232" NAME="Edvard Kožušník" LANGUAGE="CS">
Podporujem výslednú podobu správy týkajúcej sa revízie smernice o všeobecnej bezpečnosti výrobkov a dohľade nad trhom. Oceňujem, že v konečnom znení sa už nevyskytujú návrhy na zriaďovanie ďalších agentúr a že tým nedôjde k ďalšiemu zaťažovaniu rozpočtu. Na správe by som chcel vyzdvihnúť, aký dôraz kladie na problematiku normalizácie ako regulačného nástroja, ktorý je zo svojej podstaty príkladom inteligentnej regulácie, teda regulácie, ktorá nie je direktívne navrhnutá zhora, ale vychádza zdola od zainteresovaných subjektov. Práve preto by som si dovolil vyzvať na väčšie zapojenie orgánov dohľadu nad trhom do procesu vytvárania bezpečnostných noriem, pretože to je príležitosť vhodným spôsobom zaistiť, aby sa v rámci procesu normalizácie zohľadnili ich vedomosti. V súvislosti s väčšou akcieschopnosťou v oblasti vytvárania noriem bezpečnosti výrobkov považujem za nevyhnutné zamerať sa na stabilitu európskeho systému normalizácie, zjednodušiť európske normy a skrátiť dobu, ktorá je potrebná na ich vytvorenie.
<SPEAKER ID="232" NAME="Giovanni La Via" LANGUAGE="IT">
Predovšetkým by som chcel zablahoželať pani Schaldemoseovej k práci, ktorú vykonala. Správa, ktorú dnes prijal Parlament, sa týka dôležitej otázky bezpečnosti výrobkov a z toho vyplývajúcej ochrany občanov. Pevné európske odhodlanie chrániť spotrebiteľov pred chybnými a nebezpečnými výrobkami už viedlo k dosiahnutiu kvalitných noriem, ale myslím si, že je stále priestor na zlepšovanie, najmä vo vzťahu k takzvaným zraniteľným spotrebiteľom, ako sú deti, starší ľudia a osoby so zdravotným postihnutím. V tejto oblasti je podľa mňa veľmi dôležité posilnenie systému dohľadu nad trhom prostredníctvom opatrenia na zvýšenie účinnosti hraničných kontrol spolu s úplnou vysledovateľnosťou výrobkov pozdĺž celého dodávateľského reťazca. Na záver opätovne zdôrazňujem potrebu revízie v súčasnosti platného regulačného rámca, ktorý predstavuje smernica o všeobecnej bezpečnosti výrobkov, podľa usmernení stanovených dnešným hlasovaním Parlamentu.
<SPEAKER ID="233" NAME="David Martin" AFFILIATION="S&amp;D">
písomne. - Na trhu je ešte stále dostupných príliš veľa nebezpečných výrobkov. Vítam túto správu, podľa ktorej RAPEX (systém rýchleho varovania EÚ pre nebezpečné spotrebiteľské výrobky) potrebuje ďalšie zlepšenia. Konkrétne členské štáty musia zvýšiť účinnosť a viditeľnosť colných predpisov a orgánov v boji s nízkou úrovňou bezpečnosti výrobkov.
<SPEAKER ID="233" NAME="Clemente Mastella" LANGUAGE="IT">
Hoci sa z hľadiska požiadaviek na výrobky na vnútornom trhu Európskej únie za posledných 10 rokov dosiahol nesporný pokrok - čiastočne vďaka spoločnému prístupu -, ešte toho treba veľa urobiť. Určite by bolo dôležité preskúmať európske právne predpisy platné pre túto oblasť. Je zrejmé, že smernica o všeobecnej bezpečnosti výrobkov, ktorá bola prijatá pred viac ako desiatimi rokmi, si teraz vyžaduje revíziu. To by zároveň umožnilo brať do úvahy priority nového legislatívneho rámca týkajúceho sa výrobkov, ktorý bol schválený v roku 2008. Potom treba zaviesť do praxe dôkladnejšie monitorovanie trhu, ktoré ide ruka v ruke s bezpečnosťou výrobkov. Ozajstným problémom, ktorý treba riešiť - a skutočnou prioritou tejto správy -, je však pozornosť venovaná výrobkom určeným deťom a výrobkom, ktoré priťahujú ich pozornosť. Bolo by tiež vhodné, keby Komisia predložila návrh primeraného nariadenia o všeobecnej bezpečnosti výrobkov a dohľade nad trhom. Nariadenie by malo obsahovať základné prvky, ako je prijatie konkrétnych opatrení v oblasti vysledovateľnosti, povinnosť výrobcov robiť podrobnú analýzu rizika v štádiu navrhovania výrobkov alebo, ešte raz, prísna regulácia predaja výrobkov prostredníctvom internetu.
<SPEAKER ID="233" NAME="Nuno Melo" LANGUAGE="PT">
Pre uspokojivý hospodársky rozvoj EÚ je veľmi dôležitá konsolidácia vnútorného trhu. Táto snaha však môže byť úspešná, iba ak výrobky na trhu budú bezpečné a spotrebiteľ im bude dôverovať. Náš existujúci cieľ zabezpečiť voľný pohyb a stále väčšiu rozmanitosť výrobkov na trhu nemožno oddeliť od súvisiacej bezpečnosti spotrebiteľov. V priebehu posledných pár rokov sa v oblasti bezpečnosti výrobkov dosiahol veľký pokrok. Pokračovať však treba v sústavnom zlepšovaní, najmä v súvislosti s výrobkami určenými deťom, ktoré sú pri nedodržiavaní predpisov viac ohrozené.
<SPEAKER ID="233" NAME="Alexander Mirsky" AFFILIATION="S&amp;D">
písomne. - Táto správa, ktorú jednomyseľne prijal Výbor pre vnútorný trh a ochranu spotrebiteľa, je určitým druhom príspevku Parlamentu k revízii smernice o všeobecnej bezpečnosti výrobkov 2001/95/ES. Dôležité je, že správa zdôrazňuje význam revízie súčasných európskych právnych predpisov, aby bolo možné zistiť nebezpečné výrobky a zastaviť ich predaj. Zámerom tohto a ďalších opatrení je chrániť obyvateľov EÚ pred výskytom nebezpečných výrobkov na trhu, a preto som hlasoval za.
<SPEAKER ID="233" NAME="Franz Obermayr" LANGUAGE="DE">
Približne 60 % výrobkov, na ktoré upozornil systém RAPEX, pochádza z Číny. Väčšina nebezpečných výrobkov tak pochádza z trhu, ktorý je pre EÚ takmer nemožné kontrolovať. Dúfam, že nový systém RAPEX - Čína nám to pomôže riešiť. EÚ musí zaujať pevnú pozíciu, aby chránila spotrebiteľov a ich zdravie. Odstránenie nebezpečných výrobkov musí prebehnúť rýchlejšie a efektívnejšie a musí sa zlepšiť vysledovateľnosť v celom výrobnom reťazci. Táto správa ide týmto smerom, preto som hlasoval za ňu.
<SPEAKER ID="233" NAME="Alfredo Pallone" LANGUAGE="IT">
Obrovská veľkosť európskeho trhu si vyžaduje účinnú a konkrétnu reguláciu, ktorá zaistí bezpečnosť spotrebiteľských výrobkov, a preto si myslím, že EÚ musí aktualizovať svoje právne úpravy s cieľom zabezpečiť dohľad nad trhom. Správa pani Schaldemoseovej, za ktorú som hlasoval, potvrdzuje potrebu revízie smernice z roku 2001 vzhľadom na problémy, s ktorými sa členské štáty stretávali pri jej transponovaní. Členské štáty, ktoré smernicu neuplatňovali od roku 2004, spôsobovali problémy s dohľadom nad výrobkami a nezaručovali certifikáciu v rozsahu, v akom mohli. Súhlasím s dôrazom, aký správa kladie na boj proti falšovaniu výrobkov prostredníctvom ich lepšej identifikácie pomocou nových technológií s ohľadom na bezpečnosť spotrebiteľov.
<SPEAKER ID="233" NAME="Maria do Céu Patrão Neves" LANGUAGE="PT">
Táto správa sa vzťahuje na revíziu smernice o všeobecnej bezpečnosti výrobkov a dohľade nad trhom. V súvislosti s voľným pohybom a stále väčšou rozmanitosťou výrobkov na trhu je veľmi dôležité, aby sme nestrácali zo zreteľa bezpečnosť spotrebiteľa. Zaistiť väčšiu bezpečnosť výrobkov je povinnosťou ako vlád, tak aj spoločností. Právne predpisy na európskej úrovni už priniesli úspech v podobe posilnenia všeobecnej bezpečnosti výrobkov na vnútornom trhu. Stále však existuje priestor na zlepšenie, pretože sú v tejto oblasti nedostatky, ktoré ohrozujú bezpečnosť spotrebiteľov a mohli by mať škodlivé následky. Hlasovala som za túto správu, pretože súhlasím s návrhmi pani spravodajkyne, v ktorých sa zdôrazňuje význam revízie súčasných európskych právnych predpisov o bezpečnosti výrobkov, aby bolo možné zistiť nebezpečné výrobky a stiahnuť ich z trhu v záujme konečného spotrebiteľa. Predovšetkým chcem upozorniť na pozmeňujúce a doplňujúce návrhy k právnym predpisom o bezpečnosti výrobkov zamerané na najzraniteľnejších spotrebiteľov v rámci jednotného trhu, predovšetkým deti, starších ľudí a osoby so zdravotným postihnutím.
<SPEAKER ID="234" NAME="Crescenzio Rivellini" LANGUAGE="IT">
Chcel by som zablahoželať pani Schaldemoseovej k vynikajúcej práci, ktorú vykonala.
<P>
Spotrebiteľom treba zaručiť väčšiu ochranu pred chybnými a potenciálne nebezpečnými výrobkami. Touto správou oznamujeme Komisii, že musíme preskúmať smernicu a posilniť systém dohľadu nad trhom a mať dohľad nad trhom, ktorý bude rovnaký v rámci celého jednotného trhu.
<P>
Domnievam sa, že s cieľom účinného boja proti prítomnosti chybných výrobkov na spoločnom trhu je veľmi dôležité zlepšiť hraničné kontroly, najmä v prístavoch. Žiadam Komisiu a naše národné vlády, aby zaviedli prísnejšie sankcie za dovozy z tretích krajín, ktoré porušujú bezpečnostné normy.
<P>
Úplná vysledovateľnosť výrobkov pozdĺž celého dodávateľského reťazca je ďalším kľúčovým bodom, ktorý zabezpečí možnosť stiahnuť chybné výrobky z trhu dokonca už počas ich výroby. S týmto cieľom musíme zaistiť, aby mali pohraničné orgány dostatok prostriedkov. Chcel by som tiež požiadať o to, aby sa väčšia pozornosť venovala predaju prostredníctvom internetu, ktorý je na vzostupe, predovšetkým predaju výrobkov, ktoré môžu spôsobiť spotrebiteľovi priamu škodu, ako sú farmaceutické výrobky a potraviny.
<SPEAKER ID="234" NAME="Robert Rochefort" LANGUAGE="FR">
Hlasoval som za správu o revízii smernice o všeobecnej bezpečnosti výrobkov. Skutočne som za vyjasnenie terajšieho legislatívneho rámca pre bezpečnosť výrobkov, ktorý má tri roviny právnych aktov. Aby sme zabezpečili, že orgány dohľadu nebudú čeliť žiadnej neistote, mali by sme stanoviť spoločný európsky rámec vzťahujúci sa na všetky výrobky na vnútornom trhu alebo výrobky, ktoré na tento trh vstupujú. Okrem toho nezabúdajme na to, že s cieľom odradiť hospodárske subjekty od nezákonného konania je dôležité podniknúť kroky v oblasti trestov pre tie subjekty, ktoré na trh zámerne uvádzajú nebezpečné výrobky alebo výrobky, ktoré nie sú v súlade s normami, a tiež v oblasti transparentnosti: akýkoľvek zákaz výrobkov by sa mal zverejniť. Táto správa sa zaoberá aj ďalším veľmi dôležitým faktorom: faktorom bezpečnosti výrobkov z globálneho pohľadu. V tejto súvislosti si musí Európska únia stanoviť ako cieľ zlepšenie výmeny informácií o nebezpečných výrobkoch pochádzajúcich z tretích krajín, ako napríklad z Číny a Indie, s cieľom riešiť problém bezpečnosti a vysledovateľnosti výrobkov pred ich vstupom na európsky trh.
<SPEAKER ID="235" NAME="Raül Romeva i Rueda" AFFILIATION="Verts/ALE">
písomne. - Pre dobre fungujúci jednotný trh by mali byť charakteristické aj bezpečné výrobky a dôvera spotrebiteľov. Pri zameraní sa na voľný pohyb a čoraz väčšiu rozmanitosť výrobkov na trhu by sme nemali strácať zo zreteľa bezpečnosť spotrebiteľa. Celkový pohľad na oblasť bezpečnosti výrobkov ukazuje, že za posledné desaťročie sme v tomto smere zaznamenali v EÚ pokrok. Vlády i podniky prijímajú zodpovednosť za zaistenie väčšej bezpečnosti výrobkov a vďaka právnym predpisom na úrovni EÚ existuje spoločný prístup v oblasti požiadaviek na výrobky, čím sa zlepšila celková bezpečnosť výrobkov na vnútornom trhu. Napriek viditeľnému pokroku stále existuje priestor na zlepšenie v tejto oblasti. Je potrebné venovať tomu pozornosť, aby nedošlo k ohrozeniu bezpečnosti spotrebiteľa alebo dokonca k smrteľným následkom.
<SPEAKER ID="236" NAME="Licia Ronzulli" LANGUAGE="IT">
Prijatím tohto uznesenia Parlament zdôrazňuje, že s cieľom účinného boja proti prítomnosti chybných výrobkov na spoločnom trhu je veľmi dôležité zlepšiť hraničné kontroly, najmä v prístavoch.
<P>
Prijatý text žiada Komisiu a naše národné vlády, aby zaviedli prísnejšie sankcie za dovozy z tretích krajín, ktoré porušujú bezpečnostné normy. Väčšia pozornosť by sa mala venovať aj predaju prostredníctvom internetu, teda javu, ktorý je sústavne na vzostupe, a to predovšetkým predaju výrobkov, ktoré môžu spotrebiteľovi priamo ublížiť, ako sú farmaceutické výrobky a potraviny.
<P>
Úplná vysledovateľnosť výrobkov pozdĺž celého dodávateľského reťazca je ďalším kľúčovým bodom, ktorý zabezpečí možnosť stiahnuť chybné výrobky z trhu dokonca už počas ich výroby. S týmto cieľom musíme zaistiť, aby mali pohraničné orgány dostatok prostriedkov na vykonávanie kontrol.
<P>
Je dôležité zdôrazniť požiadavku, aby výrobcovia overovali možnosť ohrozenia bezpečnosti a zdravia dokonca už v štádiu navrhovania výrobkov a aby sa vytvorila verejná databáza bezpečnosti výrobkov.
<SPEAKER ID="237" NAME="Oreste Rossi" LANGUAGE="IT">
Zámerom revízie smernice je zjednotenie a harmonizácia noriem, ktoré platia pre spotrebný tovar a ktoré sa v súčasnosti prekrývajú a odlišujú v otázke dohľadu nad trhom.
<P>
V globalizovanom svete, kde sme svedkami pohybu tovarov a ľudí, rastie potreba zavedenia systematických kontrol predávaných výrobkov.
<P>
Osobitnú pozornosť treba venovať výrobkom prichádzajúcim z tretích krajín, kde hygienické a zdravotné normy, výrobné postupy a používanie materiálov nepovolených v Európe prinášajú riziko kontaminácie výrobkov, ktoré končia na našich stoloch alebo v našich rukách.
<P>
Predovšetkým musíme testovať detské hračky na toxické látky, keďže deti si ich často dávajú do úst, a to najmä teraz, keď prakticky všetky hračky sa vyrábajú v Číne, teda v krajine, ktorá je neslávne známa svojimi nízkymi výrobnými nákladmi a nízkou úrovňou kontroly kvality. Veľký záujem vyvoláva vysledovateľnosť, užitočná na zastavenie pohybu výrobkov, ktoré môžu byť nebezpečné pre spotrebiteľov.
<SPEAKER ID="238" NAME="Catherine Stihler" AFFILIATION="S&amp;D">
písomne. - Hlasovala som za túto správu, ktorá navrhuje ďalšie zlepšenia systému rýchleho varovania pre nebezpečné spotrebiteľské výrobky v EÚ. Zvýšenie účinnosti a viditeľnosti colných predpisov pomôže v boji s nízkou úrovňou bezpečnosti výrobkov, z čoho budú mať v konečnom dôsledku úžitok spotrebitelia.
<SPEAKER ID="238" NAME="Róża Gräfin von Thun und Hohenstein" AFFILIATION="PPE">
písomne. - Bezpečný vnútorný trh je prioritou pre našich občanov a táto správa upozorňuje na nedostatky v právnych predpisoch o bezpečnosti výrobkov a dohľade nad trhom, ako aj v spôsobe, akým sa uplatňujú na úrovni EÚ aj na vnútroštátnej úrovni. Terajší nedostatok právnej istoty, keď sa na rôzne kategórie výrobkov uplatňujú rozličné právne nástroje a zároveň v iných oblastiach existujú medzery, je prekážkou bezpečnosti trhu a riadneho fungovania jednotného trhu. Smernicu o všeobecnej bezpečnosti výrobkov a predpisy, ktorými sa riadi dohľad nad trhom, by malo nahradiť jedno nariadenie ako právny nástroj zaručujúci najvyššiu úroveň zrozumiteľnosti a jednotnosti.
<P>
Preto som to vyhodnotila ako jednu zo základných priorít na zaradenie do správy o Akte o jednotnom trhu pre Európanov, ktorú pripravuje pán Correia De Campos a pre ktorú som tieňovou spravodajkyňou. Okrem toho vzhľadom na skutočnosť, že čoraz viac ľudí nakupuje prostredníctvom internetu, právne predpisy o bezpečnosti výrobkov a dohľade nad trhom treba teraz aktualizovať tak, aby obsahovali opatrenia pre oblasť internetového predaja, čo posilní dôveru spotrebiteľov v tejto oblasti.
<SPEAKER ID="239" NAME="Niki Tzavela" LANGUAGE="EL">
Hlasovala som za návrh uznesenia pani Schaldemoseovej, lebo ide o vážnu a aktuálnu tému. Existujúce mechanizmy týkajúce sa všeobecnej bezpečnosti výrobkov sa musia zlepšiť, pretože to pomôže zaručiť vysokú úroveň ochrany zdravia a bezpečnosti spotrebiteľov.
<P>
Keďže pochádzam z krajiny, ktorá leží na geografickej križovatke, považujem tento návrh za mimoriadne konštruktívny, pretože mnohé výrobky dovážané z tretích krajín nespĺňajú zdravotné a kvalitatívne špecifikácie jednoznačne stanovené v právnych predpisoch EÚ. Dokážeme byť naozaj efektívni a pomôžeme vyčistiť trh a priniesť skutočný osoh spotrebiteľom, iba ak tieto výrobky budú prechádzať takýmito mechanizmami prevencie a dohľadu.
<SPEAKER ID="240" NAME="Angelika Werthmann" LANGUAGE="DE">
Hlasovala som za správu o revízii smernice o všeobecnej bezpečnosti výrobkov a dohľade nad trhom, pretože vo všeobecnosti podporujem posilňovanie dohľadu nad trhom v záujme účinnej ochrany spotrebiteľa. Považujem za dôležité chrániť deti, starších ľudí a osoby so zdravotným postihnutím, pretože Spoločenstvo má osobitnú zodpovednosť voči týmto skupinám. S odstupom desiatich rokov nadišiel čas na dôkladnú revíziu smernice, aby zahrnula aj nové kanály obchodovania, ako je obchodovanie prostredníctvom internetu.
<SPEAKER ID="241" NAME="Luís Paulo Alves" LANGUAGE="PT">
Hlasoval som za túto správu, lebo súhlasím, že v reakcii na pandémiu je potrebná lepšia spolupráca, a súhlasím, že je nevyhnutné preskúmanie plánov prevencie vypracovaných EÚ a jej členskými štátmi. Svetová zdravotnícka organizácia musí bezodkladne opätovne posúdiť vymedzenie pojmu pandémia a zohľadniť pritom nielen kritérium geografického rozšírenia, ale aj závažnosť pandémie. Myslím si, že lepšie riadenie tejto záležitosti by sa dosiahlo posúdením odporúčaných stratégií očkovania a že toto možno docieliť len vtedy, ak Európske centrum pre prevenciu a kontrolu chorôb bude účinnejšie vykonávať svoje právomoci ako nezávislá agentúra a bude mať na to k dispozícii náležité prostriedky.
<SPEAKER ID="242" NAME="Elena Oana Antonescu" LANGUAGE="RO">
Vítam túto iniciatívu, ktorá chce zaistiť lepšiu obozretnosť a úplnú transparentnosť, pokiaľ ide o hodnotenie liekov odporúčaných v prípade zdravotnej pohotovosti, a zlepšiť stratégie očkovania a komunikácie, ktorých cieľom je príprava na pandémie a ich prevencia. Myslím si, že Európska únia musí vyčleniť viac prostriedkov na výskum a vývoj, pokiaľ ide o preventívne opatrenia v oblasti starostlivosti o verejné zdravie, s cieľom dosiahnuť zvýšenie investícií určených na lepšie hodnotenie a predvídanie vplyvu chrípkového vírusu v období medzi pandémiami, ako aj na začiatku pandémie. Preto som hlasovala za túto správu.
<SPEAKER ID="242" NAME="Sophie Auconie" LANGUAGE="FR">
Európska únia sa musela poučiť z kontroverzného riadenia situácie v súvislosti s chrípkou H1N1 v rokoch 2009 - 2010 v Európe a prijať opatrenia nevyhnutné na zabránenie ďalších neprimeraných reakcií. Z tohto dôvodu som hlasovala za tento text, ktorý stanovuje viac spolupráce, viac nezávislosti a viac transparentnosti s cieľom účinne riešiť všetky ďalšie pandémie. Viac spolupráce v tom zmysle, že v tomto texte sa predpokladá preskúmanie plánov prevencie predložených Európskou úniou, preskúmanie úloh a zodpovednosti hlavných aktérov a zavedenie postupu, ktorý členským štátom umožní uskutočniť hromadný nákup vakcín a liekov. Tento text tiež vyzýva Svetovú zdravotnícku organizáciu (WHO), aby do vymedzenia pojmu pandémia zahrnula aj kritérium jej závažnosti. Viac nezávislosti v tom zmysle, že na základe tohto textu by malo Európske centrum pre prevenciu a kontrolu chorôb vykonávať svoje právomoci ako nezávislá agentúra, aby mala k dispozícii vedecké štúdie, ktoré nebudú ovplyvnené farmaceutickými spoločnosťami. Nakoniec, pokiaľ ide o viac transparentnosti, text vyzýva na posúdenie stratégií očkovania. Tento text preto umožní jednotnejšiu komunikáciu medzi členskými štátmi.
<SPEAKER ID="242" NAME="Zigmantas Balčytis" LANGUAGE="LT">
Hlasoval som za túto správu. Chrípka A(H1N1), ktorá vypukla v roku 2009, si podľa údajov zverejnených koncom apríla 2010 Európskym centrom pre prevenciu a kontrolu chorôb (ECDC) vyžiadala v Európe 2 900 ľudských životov. Táto bilancia je nižšia než oficiálne odhady počtu úmrtí spôsobených sezónnou chrípkou, ktoré sú podľa Európskej komisie na úrovní 40 000 úmrtí v prípade mierneho roka a 220 000 úmrtí v priebehu mimoriadne kritickej sezóny. Tieto údaje sú takisto zreteľne nižšie než najoptimistickejšie predpovede zdravotníckych orgánov členských štátov EÚ. V súvislosti s týmto vírusom bol vyhlásený najvyšší stupeň pohotovosti, čo v niektorých členských štátoch viedlo k prijatiu množstva veľmi nákladných opatrení (napr. vo Veľkej Británii dosiahli náklady výšku 1,3 miliardy EUR a vo Francúzsku 990 miliónov EUR - v porovnaní s 90 miliónmi EUR vynaloženými na sezónnu chrípku), ktoré boli vo vzťahu ku skutočnej závažnosti vírusu neprimerané. Súhlasím s tým, aby Svetová zdravotnícka organizácia prepracovala vymedzenie pojmu pandémia nielen na základe rozšírenia vírusu, ale aby zohľadnila aj možnú závažnosť choroby s cieľom umožniť vhodnejšie reakcie a ochrániť občanov EÚ pred reálnymi nebezpečenstvami. Myslím si, že v tejto oblasti je potrebná lepšia spolupráca medzi členskými štátmi a zodpovednými inštitúciami a organizáciami, ako aj transparentnejšie rozdelenie zodpovednosti medzi hlavných aktérov.
<SPEAKER ID="242" NAME="Regina Bastos" LANGUAGE="PT">
Chrípka A (H1N1) vyvolaná vírusom chrípky A H1N1 bola po prvý raz zaznamenaná v Mexiku koncom marca 2009 a následne sa rozšírila do rôznych krajín. V máji 2009 Svetová zdravotnícka organizácia (WHO) uznala mierny stupeň závažnosti chrípky A (H1N1) a v júni toho istého roku WHO vyhlásila šiesty stupeň pohotovosti zodpovedajúci fáze pandémie. Tento stupeň najvyššej pohotovosti vyhlásený WHO mal v Európe za následok prijatie radu opatrení. V niektorých prípadoch to boli veľmi nákladné opatrenia (napr. vo Veľkej Británii sa náklady odhadujú na 1,3 miliardy EUR a vo Francúzsku na 990 miliónov EUR v porovnaní s 87 miliónmi EUR vynaloženými na sezónnu chrípku). Reakcia bola neprimeraná. Každý členský štát reagoval podľa vlastného uváženia, bez väčšej súdržnosti alebo solidarity. Táto správa, ktorú som podporila, prichádza so správnymi závermi, na základe ktorých sa odporúča vyššia miera koordinácie medzi členskými štátmi a európskymi zdravotníckymi inštitúciami, ako aj objasnenie a preskúmanie úloh a zodpovednosti hlavných aktérov a štruktúr riadenia a zdravotných hrozieb na európskej úrovni. Nakoniec, uznáva potrebu uskutočnenia štúdií o očkovacích látkach a antivirotikách vrátane sledovania zaočkovanosti, ktoré by boli nezávislé od farmaceutického priemyslu.
<SPEAKER ID="242" NAME="Maria Da Graça Carvalho" LANGUAGE="PT">
Pokiaľ ide o reakciu niekoľkých krajín Európskej únie vzhľadom na boj proti možnej pandémii vírusu H1N1, súhlasím, že sa musí zlepšiť formulácia reakcií, ktorá sa bude opierať o informácie dostupné v tomto type situácie. Podporujem preto preskúmanie plánov reakcie a prevencie v prípade rizika pandémie. Akákoľvek revízia sa musí usilovať o intenzívnejšiu spoluprácu a koordináciu medzi zdravotníckymi orgánmi členských štátov a európskymi inštitúciami. Ďalšie hľadisko, ktoré je podľa mňa mimoriadne dôležité, je nevyhnutná transparentnosť, pokiaľ ide o používané lieky a vedecké správy poskytnuté zdravotníckymi orgánmi s cieľom zabrániť konfliktu záujmov a zaistiť občanom bezpečnosť a poskytovanie informácií.
<SPEAKER ID="242" NAME="Carlos Coelho" LANGUAGE="PT">
EÚ bola najlepšie pripraveným regiónom na svete a mala najlepšiu reakčnú kapacitu na riešenie vypuknutia tejto pandémie, hoci to oslabili značné rozdiely v pripravenosti členských štátov a nedostatok skutočnej spolupráce medzi nimi. Za prípravu a reakciu vzhľadom na zdravotné riziká v EÚ nesú zodpovednosť členské štáty, a preto je nevyhnutné, aby sa zlepšila spolupráca a koordinácia medzi nimi, inštitúciami a medzinárodnými a regionálnymi organizáciami najmä počas prvej fázy vypuknutia vírusovej nákazy s cieľom odhadnúť jej závažnosť a môcť prijať vhodné rozhodnutia v oblasti riadenia a dosiahnuť súdržný prístup. Rozdielne odporúčania vypracované v EÚ a v členských štátoch vzhľadom na prioritné cieľové skupiny určené na zaočkovanie sú znakom výraznej neistoty a rozchádzajúcich sa názorov, ktoré pretrvávajú v súvislosti s primeranou reakciou. Náklady, ktoré boli dosť značné, mohli byť na základe intenzívnejšej spolupráce medzi členskými štátmi a medzi nimi a Európskym centrom pre prevenciu a kontrolu chorôb nižšie. Podporujem potrebu vypracovania európskeho kódexu správania týkajúceho sa vykonávania úlohy vedeckého odborníka v ktoromkoľvek európskom orgáne zodpovednom za bezpečnosť, riadenie a predvídanie rizík s cieľom zabrániť ďalším prípadom korupcie.
<SPEAKER ID="242" NAME="Marielle De Sarnez" LANGUAGE="FR">
Riadenie situácie v súvislosti s epidémiou chrípky H1N1, ktorej predchádzalo varovanie, bolo neúspešné. Mali by sme sa preto poučiť z tejto krízy, aby sme dokázali účinnejšie riešiť každú budúcu hrozbu pandémie. Členské štáty budú musieť, samozrejme, viac spolupracovať nielen navzájom, ale aj s európskymi inštitúciami s cieľom poskytnúť účinnejšiu reakciu v prípade pandémie. Podobne musíme objasniť úlohu štruktúr riadenia zdravotných hrozieb na úrovni EÚ a zaistiť, aby WHO prepracovala vymedzenie kritérií pre vyhlásenie celosvetovej pandemickej pohotovosti. Nakoniec by bolo zrejme vhodné navrhnúť systém spoločného verejného obstarávania očkovacích látok členskými štátmi. V neposlednom rade pokiaľ ide o odborníkov, ktorí sú poradcami európskych orgánov verejného zdravia, musí tu existovať úplná transparentnosť, aby sa zamedzilo vzniku potenciálneho konfliktu záujmov.
<SPEAKER ID="243" NAME="Anne Delvaux" LANGUAGE="FR">
Vítam hlasovanie o tejto správe, pre ktorú som bola menovaná tieňovou spravodajkyňou za Poslanecký klub Európskej ľudovej strany (kresťanských demokratov). V záujme takmer 500 miliónov občanov, ktorých zastupujeme, sa musíme poučiť z tejto krízy, aby sme dokázali účinnejšie riešiť každú novú hrozbu pandémie. Text, ktorý bol včera prijatý, je veľmi dobrým kompromisom, pokiaľ ide o spoluprácu, nezávislosť a transparentnosť v oblasti zdravia.
<P>
Na základe dokázaného nedostatku skutočnej spolupráce v oblasti zdravia medzi členskými štátmi bolo nevyhnutné zaujať konštruktívny a praktický prístup, ktorý zahŕňa nasledujúce opatrenia:
<P>
posilnená spolupráca medzi členskými štátmi a lepšia koordinácia medzi členskými štátmi a európskymi inštitúciami s cieľom zabezpečiť účinnejšiu reakciu v prípade budúcej pandémie;
<P>
objasnenie úloh štruktúr riadenia zdravotných hrozieb na úrovni EÚ;
<P>
výzva pre WHO, aby prepracovala vymedzenie kritérií pre vyhlásenie celosvetovej pandemickej pohotovosti;
<P>
posúdenie stratégií očkovania a komunikácie uplatňovaných v členských štátoch na opätovné získanie dôvery občanov;
<P>
vytvorenie systému spoločného verejného obstarávania očkovacích látok členskými štátmi s cieľom zabrániť rozdielom;
<P>
uverejnenie vyhlásení o konflikte záujmov v prípade odborníkov, ktorí sú poradcami európskych orgánov verejného zdravia, s cieľom predísť akémukoľvek konfliktu záujmov.
<SPEAKER ID="244" NAME="Ioan Enciu" LANGUAGE="RO">
Hlasoval som za túto správu, lebo si myslím, že je potrebná lepšia spolupráca na úrovni EÚ v oblasti reakcie na epidemiologické riziká. Prípad chrípky H1N1 upozornil na chybné riadenie rizík na celkovej úrovni, najmä z dôvodu neprimeraného pomeru medzi stupňami pohotovosti a skutočným nebezpečenstvom, čo malo za následok obrovské mrhanie finančnými prostriedkami. V tejto súvislosti si myslím, že Európska únia musí zaviesť nezávislý systém na posúdenie rizík pandémie, ako aj lepšiu koordináciu, pokiaľ ide o riadenie týchto rizík. V tejto súvislosti musí byť Európske centrum pre prevenciu a kontrolu chorôb vybavené požadovanými kapacitami, aby mohlo zohrávať v tejto oblasti čo najaktívnejšiu úlohu.
<SPEAKER ID="245" NAME="Edite Estrela" LANGUAGE="PT">
Hlasovala som za správu o riadení situácie v súvislosti s chrípkou H1N1, lebo zdôrazňuje dôležitosť posilnenia spolupráce, nezávislosti a transparentnosti v riadení budúcich kríz pandémie, najmä vďaka zlepšenému uplatňovaniu právomocí Európskym centrom pre prevenciu a kontrolu chorôb ako nezávislou agentúrou.
<SPEAKER ID="246" NAME="Diogo Feio" LANGUAGE="PT">
V roku 2009 zachvátil svet strach z vírusu s rozsiahlym pandemickým a možným smrteľným potenciálom: strach z chrípky A. Našťastie sa nepotvrdili najhoršie obavy vzhľadom na chorobnosť a úmrtnosť spojovanú s vírusom H1N1. V Európe bol tento vírus zodpovedný za smrť 2 900 ľudí, čo je podstatne nižší údaj ako počet úmrtí spôsobených sezónnou chrípkou. Členské štáty však na základe vyhlásenej pohotovosti Svetovou zdravotníckou organizáciou a zo strachu prijali mimoriadne opatrenia, ako hromadné očkovanie, ktoré pre systémy zdravotníctva predstavovali značné náklady. Je dôležité skôr vyvodiť závery z riadenia situácie, ktorá vznikla v súvislosti s chrípkou A, než zdôrazňovať chyby. Podľa mňa je z nich najhlavnejší práve ten, že je lepšie chybovať vďaka nadbytku než pre nedostatok. Po druhé, mali by sme si vziať ponaučenia pre riadenie budúcich pandémií, ktoré by mohli byť agresívnejšie, a uvedomiť si, ako a kedy konať a aké prijať opatrenia.
<SPEAKER ID="246" NAME="José Manuel Fernandes" LANGUAGE="PT">
Podľa údajov poskytnutých Európskym centrom pre prevenciu a kontrolu chorôb (ECDC) si chrípkový vírus H1N1 vyžiadal našťastie menej úmrtí, než sa pôvodne predpovedalo, a v súčasnosti sa v EÚ považuje za chorobu s miernou závažnosťou. Na začiatku svojho šírenia vyvolala táto choroba určitý poplach, ktorý viedol k tomu, že niekoľko členských štátov výrazne investovalo do programov očkovania, ktoré sa ukázali byť nadbytočnými, lebo v krajinách ako Poľsko, ktoré neprijalo mimoriadne opatrenia, ostala miera úmrtnosti na úrovni tých krajín, ktoré vstúpili do národných očkovacích kampaní s odhadovanými nákladmi vo výške mnohých miliónov eur.
<P>
Podľa tejto správy "boli politiky nákupu očkovacích látok už vopred určené kúpnymi zmluvami, ktoré boli s farmaceutickými spoločnosťami podpísané v roku 2007". V tomto postupe to odhaľuje nedostatok transparentnosti spôsobujúcej neprijateľnú závislosť členských štátov od farmaceutických spoločností. Musím preto súhlasiť s pani spravodajkyňou a dúfam, že Komisia a všetky členské štáty zohľadnia jej odporúčania, najmä pokiaľ ide o spoľahlivosť informácií a zásadu predbežnej opatrnosti, ktorá musí prinášať prospech skôr pacientom než spoločnostiam.
<SPEAKER ID="247" NAME="João Ferreira" LANGUAGE="PT">
Pokiaľ ide o problémový proces riadenia situácie v súvislosti s uvedenou pandémiou chrípky A (H1N1) a na základe potvrdených čísiel (2 900 mŕtvych v dôsledku chrípky H1N1, zatiaľ čo v tom istom roku si sezónna chrípka vyžiadala 40 000 úmrtí), vyzýva správa k transparentnosti, čo považujeme za chvályhodné. Týka sa toho, čo sa stalo - s úplným objasnením prijatých postupov a zodpovedností -, a týka sa aj prístupu k situáciám v budúcnosti. Spomenuté sú najmä nasledujúce záležitosti: otázka obstarávania očkovacích látok a antivírusovej liečby; informácie o zaznamenaných prípadoch a ich závažnosti; udelenie prístupu k dokumentom týkajúcim sa klinických testov, výskumných protokolov a nežiaducich účinkov liekov (Európskym centrom pre prevenciu a kontrolu chorôb) a konflikt záujmov medzi odborníkmi, ktorí sú poradcami európskych orgánov verejného zdravia. Správa "žiada preskúmanie plánov prevencie v prípade budúcich pandémií chrípky, ktoré boli zavedené v EÚ a jej členských štátoch, s cieľom dosiahnuť väčšiu účinnosť a súdržnosť, nezávislosť a pružnosť". Odporúča tiež posilnenie spolupráce medzi členskými štátmi v tejto oblasti vzhľadom na vymedzenie pojmu závažnosti vypuknutia vírusovej nákazy aj proces rozhodovania. Z celkového hľadiska ju považujeme za pozitívnu a z tohto dôvodu sme za ňu hlasovali.
<SPEAKER ID="247" NAME="Ilda Figueiredo" LANGUAGE="PT">
V tejto fáze hodnotenia riadenia situácie v súvislosti s chrípkou H1N1 si z nej treba zobrať ponaučenie a mali by sme uznať, že krajiny musia mať systémy verejného zdravia a rozšírené služby v oblasti verejného zdravia, ktoré budú môcť pôsobiť v rozličných oblastiach, najmä:
<P>
pri vypracovaní a posúdení vedeckých štúdií nezávislých od farmaceutického priemyslu o účinnosti, bezpečnosti a pomere rizika a prínosu antivírusových očkovacích látok a liekov a o odporúčaných cieľových skupinách;
<P>
pri posudzovaní informácií o odporúčaných liekoch v prípade zdravotnej pohotovosti, najmä v situáciách pandémie;
<P>
pri posilnení kapacity, pokiaľ ide o riadenie a predvídanie rizík, a vo vzťahu k výskumu a vývoju v týchto oblastiach, ako aj vzhľadom na preventívne opatrenia v oblasti verejného zdravia.
<P>
Je potrebné tiež zlepšiť spoluprácu medzi rozličnými vnútroštátnymi útvarmi a medzi nimi a príslušnými medzinárodnými a regionálnymi inštitúciami a organizáciami.
<SPEAKER ID="247" NAME="Lorenzo Fontana" LANGUAGE="IT">
Podporujem správu pani Rivasiovej o hodnotení riadenia situácie v súvislosti s chrípkou H1N1 v EÚ v rokoch 2009 - 2010, lebo jasne zdôrazňuje panikársky postoj Európskej únie pri hodnotení problému. Som za to, aby sa záležitostiam týkajúcim sa zdravia občanov EÚ venovala osobitná pozornosť, ale nie prostredníctvom prijatia neprimeraných panikárskych postojov, ktoré potom vyústia do prehnaných výdajov v oblasti verejného zdravia. Z tohto dôvodu som hlasoval za správu.
<SPEAKER ID="247" NAME="Elisabetta Gardini" LANGUAGE="IT">
Návrh uznesenia, ktorý sme prijali, položil základy pre veľmi potrebné zhodnotenie reakcie Európskej únie na šírenie prasacej chrípky.
<P>
Ako si každý spomenie, členské štáty sa v tej dobe opevnili individualistickými postojmi namiesto toho, aby našli spoločné riešenia. Rôzne reakcie národných vlád sa vo vysokej miere líšili, od rozsiahleho očkovania až po nepristúpenie k očkovaniu ako v prípade Poľska. Tieto skúsenosti by mali byť pre nás motiváciou na zlepšenie koordinácie medzi vnútroštátnymi zdravotníckymi orgánmi a európskymi inštitúciami, preskúmanie stratégií prevencie a očkovania a redefinovanie kritérií pre pandemickú pohotovosť.
<P>
Rada by som zdôraznila, že účinnejšia spolupráca pri riadení týchto krízových situácií môže viesť nielen k zníženiu nákladov, minimálne prostredníctvom možného hromadného nákupu očkovacích látok členskými štátmi, ale predovšetkým môže zabezpečiť, že ľuďom bude poskytnutá lepšia ochrana, keďže, samozrejme, hranice vírus nezastavia.
<P>
Nakoniec dúfam, že sa Európskemu centru pre prevenciu a kontrolu chorôb poskytne podpora, ktorú si zaslúži, aby mohlo naďalej, úplne nezávisle, vykonávať svoju prácu pri hodnotení a monitorovaní prípadov zdravotnej pohotovosti.
<SPEAKER ID="248" NAME="Robert Goebbels" LANGUAGE="FR">
Hlasoval som za správu o hodnotení riadenia situácie v súvislosti s chrípkou H1N1. Napriek tomu by som rád zdôraznil, že toto "riadenie" bolo v skutočnosti len ďalšou kapituláciou pred "zásadou predbežnej opatrnosti", ktorá vyžaduje najprv konať, až potom riadne rozmýšľať. Skutočnosť, že generálna riaditeľka WHO vyhlásila hroziacu pandémiu, ale nedala sa zaočkovať, je presvedčivý obraz o rozpore medzi osobným posúdením závažnosti vypuknutia pandémie a verejným vyhlásením zodpovedných osôb. Od prípadu s infikovanou krvou nie je žiadny činiteľ v oblasti verejného zdravia ochotný prevziať za čokoľvek zodpovednosť.
<SPEAKER ID="248" NAME="Bruno Gollnisch" LANGUAGE="FR">
Chrípka H1N1 bola mimoriadne poučná. Po prvé, naučila nás, ako vyhodiť peniaze von oknom. Náklady na "prasaciu" chrípku (podľa údajov Dvora audítorov vo výške 900 miliónov EUR) nezodpovedajú počtu obetí. Obetí chrípky H1N1 bolo desaťkrát menej než obetí bežnej sezónnej chrípky. Je však pravda, že o týchto 2 000 obetí za rok, z ktorých väčšina boli starší alebo už chorí ľudia, sa nikto nezaujíma. Sú oveľa menej atraktívni.
<P>
Ďalej nás naučila, ako úplne zamaskovať nedostatok súdnosti poplašnými rečami a mávaním rukami. Desiatky miliónov dávok boli objednané zbytočne. Mali sme tu program hromadného očkovania, ktorý bol zorganizovaný bez ohľadu na zdravý rozum. Komunikácia bola taká prehnaná a rozporuplná, že ľudia vo Francúzsku sa s nedôverou odvrátili, a správne, od nariadení, ktoré im boli poskytnuté.
<P>
Existovalo tu podozrenie zo spoločného záujmu medzi tými, ktorí robili politické rozhodnutia, a tými, ktorí z toho profitovali finančne. Nakoniec nás chrípka H1N1 naučila, že vo Francúzsku by akokoľvek chybujúceho, nedbanlivého alebo nekompetentného ministra nič neprinútilo, aby rezignoval. A každodenné udalosti vo francúzskej vláde sú dôkazom tohto, že sa v tejto záležitosti nič, absolútne nič nezmenilo.
<SPEAKER ID="249" NAME="Mathieu Grosch" LANGUAGE="DE">
Spôsobu, akým sme v rokoch 2009 a 2010 riešili kmeň chrípky H1N1, ktorú Svetová zdravotnícka organizácia označila za pandémiu, chýbala transparentnosť. Hovorí sa o tom v správe o hodnotení riadenia situácie v súvislosti s chrípkou H1N1 v rokoch 2009 - 2010 v EÚ. Vítam túto správu najmä preto, lebo stanovuje úplnú transparentnosť, pokiaľ ide o lieky používané v prípade urgentného lekárskeho zásahu a pandémie.
<P>
Členské štáty konali pri objednávaní a rozdeľovaní očkovacích látok individuálne. V tejto súvislosti je dôležité zhodnotiť stratégiu pre zásobovanie očkovacími látkami a v budúcnosti sa snažiť o spoločné obstarávanie očkovacích látok členskými štátmi. Rovnako dôležité je zlepšenie koordinácie medzi zodpovednými orgánmi v členských štátoch a európskymi agentúrami.
<SPEAKER ID="250" NAME="Françoise Grossetête" LANGUAGE="FR">
Vďaka pozmeňujúcim a doplňujúcim návrhom, ktoré predložila naša politická skupina (Poslanecký klub Európskej ľudovej strany (kresťanských demokratov)), obsahuje táto správa konštruktívne návrhy, ktoré nám pomôžu poučiť sa z krízy v oblasti zdravia spôsobenej vírusom H1N1 najmä posilnením európskej koordinácie.
<P>
V skutočnosti obsahovala úvodná správa množstvo nepresností a mohla odradiť ľudí od zaočkovania. Správa v podobe, v akej dnes bola prijatá, sa však snaží obnoviť dôveru našich občanov v riadenie krízy v oblasti zdravia. Zdravotnícki pracovníci sa musia viac zapájať do vypracovania a vykonávania stratégie zameranej na prevenciu pandémie a boj proti nej. Nemôžeme viac pripustiť, aby imunizačné kampane sprevádzali takéto zmätky a podozrenia.
<P>
Bude nevyhnutné zlepšiť komunikáciu, keď si uvedomíme, ako ľahko môžu v nových médiách a po internete kolovať fámy bez vedeckého základu. Našťastie, chrípka bola menej závažná, ako sa predpokladalo, ale bolo by nebezpečné podceniť mieru nepredvídateľnosti a potenciálnej závažnosti budúcich pandémií.
<SPEAKER ID="250" NAME="Juozas Imbrasas" LANGUAGE="LT">
Hlasoval som za túto správu, lebo Svetová zdravotnícka organizácia by mala bezodkladne zrevidovať vymedzenie pojmu tak, aby sa pri určovaní jednotlivých fáz pandémie zohľadňovala závažnosť ochorenia, čo by malo umožniť vhodnejšiu reakciu. V reakcii na pandémiu je potrebná lepšia spolupráca. Musia sa preskúmať plány prevencie, objasniť a v prípade potreby preskúmať úlohy a zodpovednosti hlavných aktérov a musí sa posilniť spolupráca medzi členskými štátmi, ako aj účinnejšia koordinácia členských štátov s Európskym centrom pre prevenciu a kontrolu chorôb, aby sa v súlade s medzinárodnými zdravotnými predpismi zabezpečilo súdržné riadenie rizík ako reakcia na pandémiu. Musí sa zaviesť postup, ktorý členským štátom umožní uskutočniť dobrovoľný hromadný nákup. Výrobcovia musia niesť plnú zodpovednosť za povolené indikácie svojich výrobkov a tento prvok by mali členské štáty v plnej miere uplatňovať pri všetkých zmluvách týkajúcich sa obstarávania očkovacích látok. Musí sa vykonať preskúmanie plánov prevencie v prípade budúcich pandémii chrípky, ktoré boli zavedené v EÚ a jej členských štátoch, s cieľom dosiahnuť väčšiu účinnosť, súdržnosť a dostatočnú nezávislosť a pružnosť, aby ich bolo možné jednotlivo a na základe aktuálnych relevantných údajov v čo najkratšom čase náležite upraviť vzhľadom na reálne riziko. Súhlasím s názorom, že stratégie očkovania by sa mali v záujme svojej úspešnosti zakladať na týchto troch podmienkach: účinnosť očkovacej látky, prevaha prínosov očkovacej látky nad rizikami a zameranie sa na rizikové skupiny.
<SPEAKER ID="250" NAME="Giovanni La Via" LANGUAGE="IT">
Myslím si, že uznesenie o hodnotení riadenia situácie v súvislosti s chrípkou H1N1 v rokoch 2009 - 2010 v EÚ jasne odhaľuje chyby, ktoré sa urobili, a súčasne kladie základy pre nové, účinné riadenie pandémie chrípky. Je dobre známe, že reakcia na šírenie chrípky H1N1 bola prehnaná v porovnaní so skutočným rozsahom problému. Práve z tohto dôvodu si myslím, že sa musia preskúmať európske plány prevencie pandémie chrípky s cieľom zaistiť rýchlu, konzistentnú a účinnú reakciu. V tejto súvislosti je podľa mňa nevyhnutné posilniť spoluprácu a koordináciu medzi členskými štátmi s cieľom dosiahnuť skutočne európsky strategický prístup k problému. Okrem toho si myslím, že by bolo užitočné, ako je spomenuté v texte uznesenia, aby sa do tohto procesu zapojili spolu so subjektmi z farmaceutického odvetvia nezávislí vedeckí odborníci, ktorých s farmaceutickým priemyslom nespájajú žiadne záujmy.
<SPEAKER ID="251" NAME="Petru Constantin Luhan" LANGUAGE="RO">
V súvislosti so závažnosťou chrípky H1N1 a dôležitosťou zdravia našich občanov si myslím, že je táto správa mimoriadne významná, keďže zdôrazňuje aj správny spôsob riadenia týchto situácií. Mierny stupeň závažnosti tejto choroby potvrdila v roku 2009 Svetová zdravotnícka organizácia a rozličné prístupy, ktoré prijali členské štáty, mali za následok vynaloženie obrovských nákladov, predaj narýchlo vyrobených očkovacích látok a prepracovanie vymedzenia pojmu pandémia, pričom sa zohľadní nielen kritérium geografického rozšírenia, ale aj závažnosť pandémie. Tieto faktory zdôrazňujú skutočnosť, že rozdielny prístup je absolútna nevyhnutnosť. Európska únia požaduje viac spolupráce, transparentnosti a nezávislosti vzhľadom na riešenie týchto situácií.
<SPEAKER ID="252" NAME="Elżbieta Katarzyna Łukacijewska" LANGUAGE="PL">
Téma chrípky sa objavuje každý rok na programe nielen Európskeho parlamentu, ale aj mnohých národných parlamentov. Myslím si, že správa pani Rivasiovej v rozsiahlej miere pristupuje k problému chrípky H1N1, zaoberá sa ňou na základe niekoľkých hlavných tém, ako je spolupráca, nezávislosť a transparentnosť, ktoré budú absolútne dôležité v prípade budúcej pandémie. Myslím si, že Európska únia musí prijať účinné a rýchle opatrenia, a preto som hlasovala za prijatie správy o riadení situácie v súvislosti s chrípkou H1N1.
<SPEAKER ID="253" NAME="David Martin" AFFILIATION="S&amp;D">
písomne. - Hlasoval som za túto správu, lebo neobsahuje nič, proti čomu by sa mohlo namietať. Ale na základe mierneho účinku chrípky H1N1 mi nie je jasné, prečo sa Parlament rozhodol vynaložiť na to čas a prostriedky.
<SPEAKER ID="254" NAME="Jiří Maštálka" LANGUAGE="CS">
Chcel by som poďakovať pani spravodajkyni za veľmi podrobnú a úprimnú správu, ktorá obsahuje veľa alarmujúcich oznámení. Je nepochybné, že spoločný prístup EÚ počas pandémie preveril schopnosť spoločnej akcie, ale odhalil tiež výrazné slabiny, najmä v oblasti prevencie, objektívnej štatistiky a nákupu bezpečných a účinných liekov. EÚ bola nedávno už dvakrát postavená pred problém nebezpečnej vírusovej infekcie. Ani táto skúsenosť nás nepoučila. Vítam návrhy, ktoré sa týkajú sprísnenia overenia účinnosti liekov, tlaku na objektívny zber údajov a aj záujmu o ochranu všetkých občanov EÚ bez ohľadu na systém zdravotnej starostlivosti. Za zásadnú považujem požiadavku na financovanie výskumu a vývoja, ako aj pravidlo, že farmaceutické spoločnosti budú mať úlohu konzultačnú a nie rozhodovaciu. To isté sa týka štúdií a testovania očkovacích látok a ďalších liekov, ktoré musia byť vypracované nezávisle od farmaceutických firiem. Podporujem tiež požiadavku na prísnejšie pravidlá pre odborníkov a poradcov pracujúcich pre Európsku úniu. Verejnosť musí byť jasne a transparentne informovaná, ale spôsobom, ktorý nebude vyvolávať paniku, ale bude poskytovať kvalifikované a zrozumiteľné informácie. Ako kvestor zodpovedný za ochranu zdravia poslancov a zamestnancov Európskeho parlamentu (EP) by som rád povedal, že naše opatrenia v EP boli účinné, hoci nie lacné.
<SPEAKER ID="254" NAME="Clemente Mastella" LANGUAGE="IT">
Na základe štatistických údajov uvedených v tejto správe bola reakcia na šírenie H1N1 skutočne neprimeraná vzhľadom na skutočný charakter tohto prípadu a v skutočnosti vyvolala v mnohých členských štátoch veľmi nákladné očkovacie kampane. Pani spravodajkyňa sa preto domnievala, že je vhodné upozorniť na mimoriadne závažné problémy, ktoré sa týkajú predovšetkým obrovského vplyvu farmaceutických spoločností. Naliehala, aby boli štúdie o antivírusových látkach nezávislé od farmaceutických spoločností. Urýchlené postupy schvaľovania ukázali svoje nedostatky, lebo nebol k dispozícii žiadny vedecký dôkaz, a preto sa stále používajú údaje, ktoré poskytol farmaceutický priemysel. Existuje tu tiež potreba lepšej spolupráce, požiadavka preskúmania plánov prevencie a úloh hlavných aktérov a tiež možnosť pre členské štáty, aby uskutočnili dobrovoľný hromadný nákup. Svetová zdravotnícka organizácia (WHO) by mala čo najskôr prepracovať vymedzenie pojmu pandémia a zahrnúť do svojej klasifikácie aj nákazlivosť vírusu. V tejto súvislosti je potrebné, aby bola očkovacia látka účinná, aby mala pozitívny pomer prínosu a rizika a bola skutočne zameraná na rizikové skupiny. Nakoniec, musíme zamedziť vzniku akéhokoľvek konfliktu záujmov, lebo môže vo verejnosti ihneď vyvolať podozrenie z nedovoleného tlaku.
<SPEAKER ID="255" NAME="Jean-Luc Mélenchon" LANGUAGE="FR">
Prednosťou tejto správy je odsúdenie nedostatku transparentnosti Európskej agentúry pre lieky, ako aj prepojenia medzi farmaceutickými spoločnosťami a odborníkmi na očkovacie a antivírusové látky. Je preto škoda, že správa nepožaduje, aby boli činnosti tejto agentúry pozastavené, pokiaľ sa neuskutoční naozajstná, úplná reforma. Hlasoval som s cieľom podporiť pani spravodajkyňu, aby nabudúce zašla ešte ďalej.
<SPEAKER ID="255" NAME="Nuno Melo" LANGUAGE="PT">
Riadenie situácie v súvislosti s chrípkou H1N1 v EÚ odhalilo rôzne ťažkosti, najmä vzhľadom na jej skutočnú závažnosť a rozsah; reakcia členských štátov bola na základe jej rozsahu neprimeraná a mimoriadne nákladná v porovnaní s úmrtiami, ktoré spôsobuje každý rok bežná chrípka, a sumami vynaloženými členskými štátmi na boj s ňou. Analýza riadenia situácie v súvislosti s chrípkou H1N1 v Európe zdôrazňuje hlavný problém: chýbajúce nezávislé hodnotenie vnútroštátnych a/alebo európskych zdravotníckych orgánov a z toho vyplývajúca neschopnosť čo najlepšie a v reálnom čase prispôsobiť opatrenia v oblasti verejného zdravia dostupným aktuálnym klinickým a epidemiologickým štatistickým údajom. Preto sú nevyhnutné zmeny v riadení budúcich prípadov pandémií, aby sa zabránilo všeobecnej panike medzi ľuďmi, ako aj zbytočným nákladom.
<SPEAKER ID="255" NAME="Alexander Mirsky" AFFILIATION="S&amp;D">
písomne. - Táto správa hodnotí riadenie situácie v súvislosti s chrípkou H1N1 v rokoch 2009 - 2010 v EÚ a zdôrazňuje prvky, ktoré by sa mali zlepšiť: spoluprácu, nezávislosť a transparentnosť v riadení budúcich pandemických kríz, a to pomocou lepšieho využívania právomocí agentúry ECDC.
<P>
Jedno hodnotenie však nepostačuje a nezaznamenal som žiadny ďalší vývoj v oblasti rýchlej a účinnej reakcie na vypuknutie chorôb a ani slovo o preventívnych opatreniach. Ako vždy je správa neurčitá a nekonkrétna. Hlasoval som za správu, lebo žiadna iná nie je.
<SPEAKER ID="256" NAME="Andreas Mölzer" LANGUAGE="DE">
V porovnaní so sezónnou chrípkou si chrípka typu A/H1N1, ktorá vypukla v roku 2009, vyžiadala menej úmrtí. Hoci WHO klasifikovala chrípku H1N1 ako menej závažnú chorobu, súčasne vyhlásila šiesty, najvyšší možný stupeň pandemickej pohotovosti. S cieľom splniť svoje záväzky voči obyvateľstvu vynaložili následne členské štáty EÚ miliardy na boj proti vypuknutiu chrípky, ktorej potenciálna hrozba je oveľa menšia ako pri bežnej chrípke. Média tiež prispeli k panike. Keď sa pandémia vyhlási za nebezpečnú, ale ukáže sa, že to bola búrka v pohári vody, potom sa už budúce výstrahy nebudú brať vážne a to je znepokojujúce. Toto jasne ukazuje, že WHO musí preskúmať svoje kritériá pandémie.
<P>
Samozrejme, dobrá spolupráca a spoločné obstarávanie sú v prípade pandémie prospešné a pomáhajú dosiahnuť zníženie ceny. Ak sa však urýchľuje schválenie nových liekov, aby sa riešili zdanlivé pandémie, potom stojíme pred veľkým problémom. Neberie sa tu do úvahy rola médií a farmaceutických spoločností v rozdúchavaní plameňov paniky. Z tohto dôvodu som sa zdržal hlasovania.
<SPEAKER ID="257" NAME="Rolandas Paksas" LANGUAGE="LT">
Hlasoval som za toto uznesenie, lebo je ťažké predpovedať závažnosť pandémie a jej šírenie, a často, keď nastane pandémia, sa prijme veľa neprimeraných rozhodnutí. Z tohto dôvodu je potrebné venovať veľkú pozornosť zaisteniu spolupráce, nezávislosti a transparentnosti. Predovšetkým treba dôkladne preskúmať plány prevencie v prípade budúcich pandémií chrípky, ktoré boli zavedené v EÚ a jej členských štátoch, aby boli pružné a mohli sa vždy účinne upraviť, ak existuje riziko pandémie chrípky. Okrem toho musíme podporiť spoluprácu a koordináciu činnosti na medzinárodných a regionálnych úrovniach s cieľom riadne zaistiť riadenie rizík a okamžite reagovať na riziko pandémie. Myslím si, že by sa malo vyčleniť viac finančných prostriedkov na výskum a vývoj, a v neposlednom rade musíme zvýšiť investície do hodnotenia a predvídania vplyvu chrípkového vírusu. Je dôležité zaistiť, aby sa dopredu uzatvorené zmluvy na nákup a proces dodávky uskutočnili transparentne, čím sa zníži korupcia v tejto oblasti. Musíme obmedziť vplyv farmaceutických spoločností, nielen pokiaľ ide o distribúciu, ale aj o vypracovanie štúdií o očkovacích a antivírusových látkach. Vedeckí odborníci by mali verejne vyhlásiť, že nemajú vo farmaceutickom priemysle finančné ani iné záujmy.
<SPEAKER ID="257" NAME="Georgios Papanikolaou" LANGUAGE="EL">
Hlasoval som za správu o hodnotení riadenia situácie súvisiacej s chrípkou H1N1 v rokoch 2009 - 2010 v EÚ. V mnohých prípadoch vrátane Grécka poklesol zo strany inštitúcií a štátu záujem o túto záležitosť, lebo poklesol aj záujem verejnosti. Diskusia o chrípke sa skončila, ale vírus naďalej existuje; je dokázané, že je smrteľnejší ako predtým. Napríklad v Grécku bol nedávno zaznamenaný nárast počtu ochorení aj úmrtí spôsobených chrípkou so stratami prekračujúcimi 100 ľudských životov. Hlavnou príčinou bol nedostatok informácií: zraniteľné skupiny, ako napríklad chronicky chorí ľudia, ktorí by mali požadovať zaočkovanie, tak neurobili, lebo si mysleli, že nebezpečenstvo pominulo.
<SPEAKER ID="257" NAME="Maria do Céu Patrão Neves" LANGUAGE="PT">
Správa o riadení situácie v súvislosti s chrípkou H1N1 v EÚ v rokoch 2009 - 2010 zdôrazňuje nízku úroveň závažnosti, ktorú malo ochorenie v európskej oblasti z hľadiska štatistiky (z ľudského hľadiska je každá osoba, ktorá zomrela, nenahraditeľná strata). Európske centrum pre prevenciu a kontrolu chorôb oznámilo 2 900 úmrtí v Európe, ktoré si vyžiadal vírus H1N1 v roku 2009. Tento údaj je nižší než oficiálne odhady Európskej komisie o počte úmrtí spôsobených výlučne sezónnou chrípkou. Počet úmrtí je tiež zreteľne nižší než najoptimistickejšie predpovede poskytovateľov zdravotníckych služieb v členských štátoch EÚ. Skutočnosť, že členské štáty a európske inštitúcie prijali najvyšší stupeň pohotovosti vyhlásený Svetovou zdravotníckou organizáciou (WHO), mala za následok súbor nákladných a neprimeraných opatrení, pokiaľ ide o závažnosť chrípky H1N1. Na základe odporúčania WHO si však nemyslím, že by sa mohli prijať ďalšie opatrenia. Týmto prípadom sa však treba stále zaoberať a súhlasím s názorom pani spravodajkyne, že EÚ požaduje intenzívnejšiu spoluprácu medzi svojimi členskými štátmi, väčšiu nezávislosť a väčšiu transparentnosť, najmä vzhľadom na posúdenie nákladov a prínosov opatrení s veľkým finančným dosahom.
<SPEAKER ID="258" NAME="Rovana Plumb" AFFILIATION="S&amp;D">
písomne. - Správa sa domnieva, že v reakcii na pandémiu je potrebná lepšia spolupráca, a požaduje preskúmanie plánov prevencie, ktoré boli zavedené v EÚ a jej členských štátoch (ČŠ). Požaduje tiež posilnenie spolupráce medzi ČŠ a koordinácie ČŠ s Európskym centrom pre prevenciu a kontrolu chorôb (ECDC). Naliehavo tiež vyzýva WHO, aby prepracovala vymedzenie pojmu pandémia na základe jej geografického rozšírenia a závažnosti. Vyzýva ECDC, aby využilo svoje právomoci ako nezávislá agentúra na posudzovanie a oznamovanie závažnosti rizík infekcie v EÚ a vypracovalo odporúčania o najlepších postupoch v oblastiach, ako sú techniky krízového riadenia a stratégie očkovania a komunikácie. Správa navyše požaduje posúdenie stratégií očkovania proti chrípke odporúčaných v rámci EÚ a uplatňovaných v ČŠ, ktoré bude zahŕňať účinnosť očkovacích látok, pomer ich rizika a prínosu a jednotlivé odporúčané cieľové skupiny s cieľom zabezpečiť bezpečné a účinné používanie a poskytovanie správ členskými štátmi Komisii s príslušnými informáciami (teda počet dávok očkovacej látky zakúpenej a skutočne použitej, počet nakazení H1N1 a ľudia, ktorí zomreli následkom infekcie a podobne). EÚ musí zlepšiť spoluprácu, nezávislosť a transparentnosť v riadení budúcich pandemických kríz.
<SPEAKER ID="259" NAME="Crescenzio Rivellini" LANGUAGE="IT">
Rád by som zablahoželal pani spravodajkyni Rivasiovej k jej vynikajúcej práci. Táto správa je dôležitý pokus o zdôraznenie pochybností, ktoré vznikli v súvislosti s neprimeranou reakciou na prasaciu chrípku v Európe, ako aj potenciálneho vplyvu farmaceutických spoločností na prijaté opatrenia.
<P>
Zastávam kritický postoj k reakcii EÚ na "prasaciu chrípku", vírus H1N1, v rokoch 2009 -2010. V budúcnosti navrhujem, aby sa zaviedol hromadný nákup očkovacích látok, ktorý usporí peniaze, a účinnejšie pravidlá na zabránenie konfliktu záujmov, napríklad na základe vyhlásenia o konflikte záujmov odborníkov, ktorí sú poradcami európskych zdravotníckych orgánov. V tejto súvislosti chcem poznamenať, že podľa európskych právnych predpisov nesú zodpovednosť za očkovacie látky výrobcovia a nie národné vlády.
<P>
Vyzývam tiež Svetovú zdravotnícku organizáciu (WHO), aby prepracovala vymedzenie pojmu "pandémia" a zohľadnila aj nákazlivosť choroby a nielen geografické rozšírenie vírusu. Európske centrum pre prevenciu a kontrolu chorôb musí mať zabezpečenú podporu, ktorú potrebuje na úplne nezávislé vykonávanie svojej úlohy, aby sa Únii poskytla vlastná kapacita na prevenciu rizík pandémie.
<SPEAKER ID="260" NAME="Raül Romeva i Rueda" AFFILIATION="Verts/ALE">
písomne. - EP dnes obrátil svoju pozornosť na neprimeranú reakciu na vypuknutie prasacej chrípky v Európe. Členské štáty vynaložili miliardy eur na očkovacie látky, ktoré boli narýchlo schválené napriek miernemu stupňu závažnosti vírusu. Rozpočty na zdravotníctvo sú dlhodobo poddimenzované a existuje oveľa viac dôležitejších zdravotných problémov, s ktorými treba bojovať, než dávať príspevky veľkým farmaceutickým firmám. Poslanci EP dnes požadovali preskúmanie mechanizmov reakcie v oblasti zdravia v EÚ. Plány pripravenosti by sa mali stať dostatočne nezávislými a pružnými, aby ich bolo možné v čo najkratšom čase upraviť vzhľadom na reálne riziko. Hodnotenie liekov musí byť úplne transparentné a všetky vyhlásenia o konflikte záujmov by mali byť uverejnené, aby umožnili verejnú kontrolu možného konfliktu záujmov. EÚ slepo nasledovala WHO v reakcii na vypuknutie prasacej chrípky a toto sa musí jasne zmeniť. EP požaduje dôkladné zhodnotenie rizika v EÚ a poskytnutie vhodných prostriedkov Európskemu centru pre prevenciu a kontrolu chorôb na vykonávanie všetkých jeho úloh, v neposlednom rade na posúdenie závažnosti rizika infekcie.
<SPEAKER ID="261" NAME="Licia Ronzulli" LANGUAGE="IT">
Hoci nákazlivosť chrípky H1N1 v Európe nebola mimoriadne agresívna, vírus si doteraz vyžiadal minimálne 4 700 úmrtí.
<P>
Správa uverejnená Európskym centrom pre prevenciu a kontrolu chorôb (ECDC) uvádza, že EÚ sa pri riadení situácie v súvislosti s vírusom nedokázala rýchlo prispôsobiť zdravotníckym opatreniam potrebným na obmedzenie jeho šírenia. Pripisuje sa to vo veľkej miere stratégiám prevencie prijatým v rozličných členských štátoch, ktoré boli plánované po konzultácii so Svetovou zdravotníckou organizáciou (WHO), ktorá prebehla pred niekoľkými rokmi, bez toho, aby niekedy dostali dôležité aktuálne údaje.
<P>
S cieľom zabrániť opakovaniu takýchto situácií vzhľadom na prijatú ostrú kritiku spôsobu distribúcie očkovacích látok musíme naše budúce úsilie sústrediť najmä týmto smerom a optimalizovať postupy schvaľovania pre nákup liekov použitých pri reakcii na krízy v oblasti zdravia.
<SPEAKER ID="262" NAME="Oreste Rossi" LANGUAGE="IT">
Podporujeme iniciatívnu správu, keďže si všetci uvedomujeme, že príliš veľká panika spojená s takzvanou pandémiou vtáčej chrípky stála EÚ asi 10-krát viac než bežná kampaň proti chrípke.
<P>
Skutočnosť, že Svetová zdravotnícka organizácia (WHO) prijala pohotovosť bez toho, aby konala nezávisle prostredníctvom analýz nákladov a rizík vypracovaných európskymi agentúrami, Európskym centrom pre prevenciu a kontrolu chorôb (ECDC) a Európskou agentúrou pre lieky (EMA), viedla k nákladným a zbytočným očkovacím kampaniam a najmä podnietila obyvateľstvo nakupovať neprimerané množstvo sterilného jednorazového materiálu a dezinfekčných prostriedkov. Konečný výsledok, ktorý treba vziať do úvahy, pokiaľ ide o úmrtia, bol dokonca nižší než pri sezónnej chrípke.
<P>
Je preto dôležité, aby Komisia poskytla Parlamentu do šiestich mesiacov podrobnú analýzu prínosov a nákladov a uviedla, ako má v úmysle reagovať v podobných situáciách v budúcnosti. WHO by mala prepracovať vymedzenie pojmu pandémia s cieľom zohľadniť kritérium geografického rozšírenia a nákazlivosť infekcie.
<SPEAKER ID="263" NAME="Catherine Stihler" AFFILIATION="S&amp;D">
písomne. - Podporila som túto správu, ktorá hodnotí riadenie situácie v súvislosti s chrípkou H1N1 a požaduje spoločný mechanizmus obstarávania očkovacích látok. Je dôležité poučiť sa z predchádzajúcich vypuknutí pandémie, aby sme sa mohli v budúcnosti lepšie chrániť.
<SPEAKER ID="264" NAME="Thomas Ulmer" LANGUAGE="DE">
Hlasoval som za správu po tom, ako sa do určitej miery podarilo výboru vyriešiť obvinenia a chybné úsudky. Správa je kritická a ukazuje spôsoby, ako môže EÚ v budúcnosti lepšie zorganizovať spoločnú činnosť na zabránenie pandémii.
<SPEAKER ID="265" NAME="Marina Yannakoudakis" AFFILIATION="ECR">
písomne. - Zatiaľ čo je skupina Európskych konzervatívcov a reformistov (ECR) za zlepšenie úrovne komunikácie a spolupráce medzi členskými štátmi vzhľadom na zdravotné hrozby, ako sú epidémie, správa o chorobe H1N1 nesprávne informuje členské štáty vo veciach súvisiacich s H1N1 a predbežnými opatreniami, ktoré by mali prijať v prípade ďalšej epidémie. V správe a dôvodovej správe existuje niekoľko sporných skutočností, ktoré môžu viesť k nesprávnemu pochopeniu situácie v súvislosti s H1N1, jej vplyvu na európske spoločnosti a na plány reakcie vlád. Myslíme si, že odporúčané kroky, ktoré by mali členské štáty uskutočniť v boji s ďalšími epidémiami (od nákupu očkovacích látok až po hlásenie údajov orgánom EÚ), nie sú rozumné a nevyriešili by hlavné problémy spojené s H1N1 alebo budúcimi pandémiami.
<P>
Správa tiež ukladá zodpovednosť za očkovacie látky výrobcom, čo môže zabrániť dodávke očkovacích látok a znejasniť hranice zodpovednosti. Dokument sa ďalej snaží rozšíriť mandát ECDC a pracovné vzťahy s členskými štátmi, čo je nežiaduce, keďže to môže viesť k zvýšeniu ich rozpočtových príspevkov. Skupina ECR preto hlasovala proti tejto správe.
<SPEAKER ID="266" NAME="Maria Da Graça Carvalho" LANGUAGE="PT">
Podporujem priaznivý výsledok hlasovania vo výbore o vymenovaní Haralda Wögerbauera za nového člena Dvora audítorov na základe pozitívneho posúdenia jeho životopisu a písomných odpovedí, ktoré poskytol v dotazníku odovzdanom kandidátom na príslušnú pozíciu.
<SPEAKER ID="266" NAME="Catherine Grèze" LANGUAGE="FR">
Dnes, v deň stého výročia Medzinárodného dňa žien, som hlasovala proti vymenovaniu pána Haralda Wögerbauera, lebo na Európskom dvore audítorov nie je dostatok žien.
<SPEAKER ID="266" NAME="Juozas Imbrasas" LANGUAGE="LT">
Súhlasil som s týmto návrhom, lebo pán Harald Wögerbauer spĺňa podmienky stanovené v článku 286 ods. 1 Zmluvy o fungovaní EÚ a bolo poskytnuté priaznivé stanovisko k vymenovaniu pána Haralda Wögerbauera za člena Dvora audítorov.
<SPEAKER ID="267" NAME="David Martin" AFFILIATION="S&amp;D">
písomne. - Zdržal som sa hlasovania o vymenovaní pána Haralda Wögerbauera za člena Dvora audítorov. Urobil som tak na základe správ kolegov o jeho nejasnej činnosti, pokiaľ ide o skúsenosti na rakúskom dvore audítorov.
<SPEAKER ID="267" NAME="Nuno Melo" LANGUAGE="PT">
Dvor audítorov je inštitúcia pre dohľad, ktorá je úplne nezávislá a ktorá preveruje zákonnosť a regulárnosť príjmov a výdavkov Európskej únie a zároveň kontroluje jej správne finančné hospodárenie. V tomto duchu sa musí vymenovanie jej členov riadiť kritériami spôsobilosti a nezávislosti. Z tohto dôvodu, na základe iniciatívy Rady, bol na Dvor audítorov navrhnutý Harald Wögerbauer. Predložil svoj životopis, vyplnil písomný dotazník a zúčastnil sa pohovoru vo Výbore pre kontrolu rozpočtu. Obhájil sa dostatočne na to, aby odôvodnil svoje vymenovanie za člena Dvora audítorov, kde bude vykonávať svoje úlohy spôsobilo a nezávisle.
<SPEAKER ID="268" NAME="Andreas Mölzer" LANGUAGE="DE">
Na základe ústavných reforiem, ktoré požadovala Lisabonská zmluva v roku 2010, zaviedli vládnuce strany v Rakúsku štandardizovaný postup vymenovania na niektoré pozície v EÚ. V zozname v článku 23 písm. c) rakúskej spolkovej ústavy, na základe ktorého treba rozhodnutia o vymenovaní na vedúce miesta oznámiť minimálne rakúskemu prezidentovi alebo ktoré dohodne spolková vláda s národnou radou, chýba množstvo dôležitých pozícií. Harald Wögerbauer, politický riaditeľ parlamentného klubu Rakúskej ľudovej strany (ÖVP), sa stane novým členom výkonného výboru Európskeho dvora audítorov. Zdalo by sa, že pán Wögerbauer spĺňa technické kritériá. Zdržal som sa hlasovania, keďže si strana ÖVP zdanlivo uplatní nárok na výhradné zastupovanie pri očakávaných rozhodnutiach v oblasti obsadzovania pozícií na úrovni EÚ, čo odporuje demokratickým zásadám a neustále požadovanej väčšej miere transparentnosti v oblasti vymenovania do funkcií v EÚ.
<SPEAKER ID="268" NAME="Maria do Céu Patrão Neves" LANGUAGE="PT">
Hlasovala som za túto správu, ktorá sa týka vymenovania Haralda Wögerbauera na miesto člena Dvora audítorov. Všetky predložené údaje, na základe ktorých som sa rozhodla, ukazujú, že boli splnené kritériá stanovené v článku 286 ods. 1 Zmluvy o fungovaní Európskej únie, najmä záruky nezávislosti, a preto vítam vymenovanie Haralda Wögerbauera na miesto člena Dvora audítorov.
<SPEAKER ID="269" NAME="Luís Paulo Alves" LANGUAGE="PT">
Hlasujem za túto správu, lebo niektoré odporúčania prijaté Všeobecnou rybárskou komisiou pre Stredozemné more (GFCM) a už uplatňované v zmluvných štátoch GFCM, musia byť transponované do jediného legislatívneho nástroja EÚ. Toto zjednodušenie je potrebné na to, aby sa zabránilo tvorbe každoročných nariadení určených na aktualizáciu právnych predpisov, ako sa dialo v minulosti.
<SPEAKER ID="269" NAME="Zigmantas Balčytis" LANGUAGE="LT">
Hlasoval som za tento dokument. Cieľmi spoločnej politiky rybného hospodárstva (CFP) je zabezpečiť trvalo udržateľné využívanie živých vodných zdrojov a vysokú úroveň ochrany ekosystému. Všeobecná rybárska komisia pre Stredozemné more (GFCM) bola vytvorená v roku 1949 medzinárodnou dohodou a Európske spoločenstvo je členom tejto komisie. Komisia GFCM zohráva dôležitú rolu pri uskutočňovaní základných cieľov politiky rybného hospodárstva, ktorými sú podpora rozvoja zásob živých vodných zdrojov, ich zachovávanie a racionálne hospodárenie s nimi, formulácia a odporúčanie opatrení na ochranu a podpora projektov spolupráce v oblasti odbornej prípravy. Keďže odporúčania prijaté GFCM sú záväzné pre jej zmluvné strany a Spoločenstvo je jednou z nich, ustanovenia dohody by preto mali byť transponované do právnych predpisov Spoločenstva, čím sa zabezpečí jednotnosť a uplatnenie tejto politiky.
<SPEAKER ID="269" NAME="Vito Bonsignore" LANGUAGE="IT">
Hlasoval som za tento dokument, ktorého cieľom je zlúčiť isté opatrenia prijaté Všeobecnou rybárskou komisiou pre Stredozemné more (GFCM) do jediného právneho predpisu EÚ. Doteraz Európske spoločenstvo prijímalo každoročné nariadenia na účely harmonizácie nariadenia. Táto správa značí krok smerom k byrokratickému a administratívnemu zjednodušeniu, ktoré je jedným z cieľov Európskej únie.
<P>
Prínosom tohto dokumentu je aj sprehľadnenie dokonca čisto technických stránok. Zavádza napríklad jasné opatrenia na obmedzenie rybolovu v Lionskom zálive a podrobne popisuje, aká je minimálna veľkosť ôk sietí v Stredozemnom mori a v Čiernom mori, pričom zakazuje používanie vlečných škrabákov a vlečných sietí v hĺbke viac ako 1 000 metrov. Rovnako podporujem pozmeňujúci a doplňujúci návrh 27, ktorý zavádza podmienku každoročne vyhotoviť zoznam plavidiel s celkovou dĺžkou presahujúcou 15 metrov, ktoré sú oprávnené loviť v oblasti GFCM na základe vydaného povolenia na rybolov.
<SPEAKER ID="269" NAME="Antonio Cancian" LANGUAGE="IT">
Hlasoval som za túto správu, pretože si myslím, že ide o pozitívny krok v hospodárskom odvetví pre Európu takým veľmi dôležitým, akým je rybné hospodárstvo. Som presvedčený, že každý zásah EÚ by mal vždy vychádzať z analýzy potrieb prameniacich z reálnej situácie miestnych podnikateľov, ktorí od tejto činnosti závisia, ktorú často charakterizuje prítomnosť malých a stredných podnikov, ktoré sú pre hospodárstvo a spoločnosť také dôležité.
<P>
V Stredomorí je toto charakteristické pre veľmi veľa oblastí, a tak je veľmi dôležité, aby legislatívne návrhy, ktorých cieľom je riešenie problémov rybolovu v tejto oblasti, boli jasne inšpirované zásadou subsidiarity, aby sme neriskovali kompromitáciu celého systému. Som tiež pevne presvedčený, že je predovšetkým dôležité ponúknuť špeciálnu ochranu malým a stredným podnikom pôsobiacim v tejto sfére, zapojiť ich do rozhodovania a poskytnúť im čo najväčšiu podporu, pretože je vlastne veľmi ťažké ich opätovne vytvoriť. Nariadenia, ktoré neberú do úvahy tieto špecifiká, môžu spôsobiť nenapraviteľnú škodu menším trhom nútením k prechodu do inej oblasti, čoho dosiahnutie by bolo veľmi komplikované.
<SPEAKER ID="269" NAME="Maria Da Graça Carvalho" LANGUAGE="PT">
Súhlasím s návrhom legislatívneho uznesenia o návrhu nariadenia Európskeho parlamentu a Rady o niektorých ustanoveniach týkajúcich sa rybolovu v oblasti dohody GFCM (Všeobecná rybárska komisia pre Stredozemné more). Aby sme zabránili tomu, že si niekto privlastní právomoci Parlamentu, mali by sme z tohto návrhu odstrániť článok 28, ktorý hovorí, že ustanovenia tohto nariadenia je možné meniť a dopĺňať v súlade s komitologickým postupom, čím sa obmedzí úloha Parlamentu na obyčajné prijímanie informácií od Komisie, ktoré sa týkajú postupov riadiaceho výboru.
<SPEAKER ID="270" NAME="Edite Estrela" LANGUAGE="PT">
Hlasovala som za túto správu o oblasti dohody Všeobecnej rybárskej komisie pre Stredozemné more (GFCM), lebo transponuje odporúčania, ktoré GFCM prijala a ktoré sa už uplatňujú v členských štátoch GFCM, do jediného legislatívneho nástroja EÚ.
<SPEAKER ID="271" NAME="Diogo Feio" LANGUAGE="PT">
Všeobecná rybárska komisia pre Stredozemné more (GFCM) prijíma odporúčania na svojich výročných zasadnutiach. Cieľom tohto návrhu nariadenia je jednoducho transponovať niektoré prijaté odporúčania do jediného legislatívneho nástroja EÚ s možnosťou včleniť aj budúce odporúčania. Obsah odporúčaní prijatých GFCM a záväzky, ktoré z nich vyplývajú, sa často úplne alebo čiastočne nachádzajú v skôr prijatých právnych predpisoch EÚ, pričom je potrebné transponovať iba aspekty, ktoré sa odlišujú. Nariadenie, o ktorom sme hlasovali, sa bude týkať všetkých komerčných činností rybolovu a akvakultúry, ktoré vykonávajú rybárske člny EÚ a štátni príslušníci členských štátov v oblasti dohody GFCM. Netýka sa rybolovných operácií vykonávaných výlučne na účely vedeckého výskumu, ktorý sa uskutočňuje na základe povolenia a na základe právomocí jednotlivých členských štátov. V tomto prípade je potrebné vopred informovať len Európsku komisiu a tie členské štáty, v ktorých vodách sa daná činnosť vykonáva. Som presvedčený, že návrh Komisie by sa mohol dostať do rozporu s právomocami Parlamentu vzhľadom na spomínanú vec, a to konkrétne článok 28, ktorý je potrebné nahradiť tak, aby sa zabezpečilo účinné zapojenie tohto Parlamentu pri budúcich zmenách a doplneniach tohto nariadenia, ako aj rešpektovanie jeho právomocí.
<SPEAKER ID="271" NAME="José Manuel Fernandes" LANGUAGE="PT">
Cieľom tohto návrhu nariadenia Európskeho parlamentu a Rady je transponovať niektoré odporúčania, ktoré prijala Všeobecná rybárska komisia pre Stredozemné more (GFCM). Transformácia tejto dohody na jediný legislatívny nástroj EÚ predstavuje významný pokrok. Umožňuje zlepšiť kontrolu ulovených druhov rýb vo vodách, na ktoré sa dohoda vzťahuje, ako aj spoluprácu, informovanosť a komunikáciu medzi Európskou komisiou, členskými štátmi a výkonným sekretariátom GFCM. Za predpokladu, že predstavuje zjednodušenie postupov, teda skoncovanie s každoročnými nariadeniami, a že tieto odporúčania sa už uplatňujú v krajinách, ktoré sú členmi GFCM, s nadšením vítam túto iniciatívu, s ktorou plne súhlasím, a teším sa na uspokojivé plnenie tohto nariadenia.
<SPEAKER ID="272" NAME="João Ferreira" LANGUAGE="PT">
Pripúšťame a uznávame význam multilaterálnej spolupráce na podporu náležitého zachovania morských biologických zdrojov a hospodárenia s nimi, teda predmetu tejto dohody. Návrh nariadenia, ktorý bol prijatý, však obsahuje ustanovenie, ktoré považujeme za neprípustné a ktoré sme sa snažili zmeniť tým, že sme navrhli odstrániť jeden paragraf z článku 28. Väčšina toto odmietla, a tak sme hlasovali proti konečnému zneniu návrhu nariadenia. Cieľom návrhu je udeliť Komisii právomoc na prijímanie delegovaných aktov, ktoré by sa mohli týkať oblasti, ktorá je súčasťou výhradnej hospodárskej zóny (EEZ) jedného z členských štátov. Táto oblasť je známa ako Eratosthenes Seamount a tvorí súčasť výhradnej hospodárskej zóny Cyperskej republiky. Táto možnosť odporuje nezávislosti Cyperskej republiky zvlášť preto, že táto oblasť je politicky veľmi citlivá, ak uvážime, že o túto oblasť sa nezákonne sporí tretia krajina, ktorá kandiduje na členstvo v EÚ.
<P>
Morské dno v tejto oblasti obsahuje prírodné zdroje, na ktorých ťažbu má Cyperská republika zákonné právo v súlade s dohovorom Organizácie Spojených národov o morskom práve. V tejto súvislosti by právomoc EÚ nemala presahovať otázky vzťahujúce sa na spoločnú politiku rybného hospodárstva.
<SPEAKER ID="273" NAME="Ilda Figueiredo" LANGUAGE="PT">
Vždy sme pripisovali najväčší význam multilaterálnej spolupráci na úrovni podpory náležitého zachovania morských biologických zdrojov a hospodárenia s nimi, čo je predmetom tejto dohody. Návrh nariadenia, ktorý bol prijatý, však obsahuje ustanovenie, ktoré považujeme za neprípustné a ktoré sme sa snažili zmeniť tým, že sme navrhli odstrániť jeden paragraf z článku 28. Väčšina toto odmietla, a tak sme hlasovali proti konečnému zneniu návrhu nariadenia.
<P>
Je tu spochybnená zvrchovanosť Cyperskej republiky, a to o to viac, že táto oblasť je z politického hľadiska veľmi citlivá, ak uvážime, že sa o túto oblasť nezákonne sporí tretia krajina, ktorá kandiduje na členstvo v EÚ. Morské dno v tejto oblasti obsahuje prírodné zdroje, na ktorých ťažbu má Cyperská republika zákonné právo v súlade s dohovorom Organizácie Spojených národov o morskom práve. V tejto súvislosti by právomoc EÚ nemala presahovať otázky vzťahujúce sa na spoločnú politiku rybného hospodárstva.
<SPEAKER ID="273" NAME="Juozas Imbrasas" LANGUAGE="LT">
Súhlasil som s týmto dokumentom, keďže hlavnými úlohami Všeobecnej rybárskej komisie pre Stredozemné more (GFCM) je podpora rozvoja zásob živých vodných zdrojov, ich zachovávania a racionálneho hospodárenia s nimi, formulácia a odporúčanie opatrení na ochranu a podpora projektov spolupráce v oblasti odbornej prípravy. Zámerom súčasného návrhu nariadenia je jednoducho transponovať rôzne odporúčania, ktoré prijala GFCM a ktoré sa už uplatňujú v zmluvných štátoch GFCM, do jediného legislatívneho aktu Spoločenstva. Toto by znamenalo dôležitý krok smerom k zjednodušeniu, keďže Európske spoločenstvo doteraz prijímalo každoročné nariadenia s cieľom prispôsobiť a aktualizovať už existujúce pravidlá. Návrh obsahuje rad inteligentných riešení. Napríklad, pokiaľ ide o rybárske zariadenia, v návrhu nariadenia je podrobne opísané, aká je minimálna veľkosť ôk, ktoré sa majú používať v Stredozemnom mori (článok 15) a v Čiernom mori (článok 16), a zakazuje sa používanie vlečných škrabákov a vlečných sietí v hĺbkach viac ako 1 000 metrov (článok 17). Zaoberá sa tiež otázkami plavidiel, ktoré vykonávajú nezákonný, neregulovaný a nenahlásený (NNN) rybolov a podobne.
<SPEAKER ID="274" NAME="David Martin" AFFILIATION="S&amp;D">
písomne. - Hlasoval som za správu o oblasti dohody Všeobecnej rybárskej komisie pre Stredozemné more. Cieľom tohto návrhu nariadenia je jednoducho transponovať rôzne odporúčania prijaté GFCM a už uplatňované v krajinách, ktoré sú zmluvnými stranami GFCM, do jediného legislatívneho aktu s možnosťou začleniť budúce odporúčania prostredníctvom zmien a doplnení tohto aktu. Znamenalo by to dôležitý krok smerom k zjednodušeniu, keďže doteraz Európske spoločenstvo iba prijímalo každoročné nariadenia s cieľom prispôsobiť a aktualizovať už existujúce pravidlá.
<SPEAKER ID="274" NAME="Clemente Mastella" LANGUAGE="IT">
Členstvo Európskej únie vo Všeobecnej rybárskej komisii pre Stredozemné more stojí s týmto návrhom nariadenia pred dôležitým bodom zlomu. V skutočnosti sa ukazuje, že je mimoriadne zaujímavý pre zabezpečenie plnenia niektorých odporúčaní, ktoré prijala GFCM prostredníctvom jediného právneho predpisu EÚ. Tento akt ustanovuje právny nástroj, ktorý je určite stabilnejší než ten súčasný a ktorý umožňuje, aby bolo možné pridať budúce odporúčania len prostredníctvom zmeny alebo doplnenia samotného právneho predpisu. Predstavuje to významný krok smerom k zlepšeniu právnej istoty a tiež prispieva k zjednodušeniu nariadení. Navyše význam ustanovení týkajúcich sa minimálnej veľkosti ôk rybárskych sietí, článok 28 tohto navrhovaného nariadenia, tiež spochybňuje právomoci Parlamentu. V podstate stanovuje, aby sa ustanovenia, ktoré toto nariadenie obsahuje, mohli meniť na základe takzvaného komitologického postupu, pričom Komisii pomáhajú riadiace výbory, ktorým predsedajú zástupcovia Komisie a ktoré pozostávajú zo zástupcov členských štátov. Toto by v skutočnosti pripravilo Parlament o jeho právomoci, a preto sa zdá, že by sa žiadalo, aby Komisia konala prostredníctvom delegovaných aktov s tým, že Parlament alebo Rada budú mať možnosť odobrať prenesené právomoci.
<SPEAKER ID="275" NAME="Barbara Matera" LANGUAGE="IT">
Súhlasím s pánom spravodajcom, že je potrebné zjednodušiť pravidlá pre rybolov vydaním nariadenia, ktoré môže vykonať odporúčania prijaté Všeobecnou rybárskou komisiou pre Stredozemné more prostredníctvom jediného právneho predpisu.
<P>
Súhlasím tiež s cieľmi a zásadami uplatňovanými v spoločnej politike rybného hospodárstva, ale myslím si, že všetky pobrežné členské štáty musia zaručiť správnu rovnováhu medzi ochranou ekosystémov a ich sociálno-ekonomickou hodnotou. Inými slovami, som presvedčená, že by sme v súlade so všeobecnou zásadou mali žiadať ochranu záujmov miestnych spoločenstiev.
<P>
Nariadenie č. 1967/2006 presne vymedzuje zariadenia povolené na rybolov vo vodách oblasti GFCM, v našom konkrétnom prípade v Stredozemnom mori. Žiadam tento Parlament, aby zobral na vedomie, že zámer ochrany našich prírodných biotopov má niekedy, tak ako je to s terajšími nariadeniami, pre niektoré rybárske spoločenstvá vážne následky.
<P>
Z tohto pohľadu Taliansko od Komisie očakáva udelenie výnimky na zákaz lovu dvoch konkrétnych druhov rýb, ktoré sú hlavným produktom rozsiahleho odvetvia rybného hospodárstva. Preto by som chcela, aby si všetci zástupcovia 27 členských štátov a prostredníctvom nich aj Komisia uvedomili, že je potrebné porozmýšľať o tom, či by tieto nástroje nemohli byť flexibilnejšie, aby dali miestnemu rybnému hospodárstvu to, čo potrebuje na prežitie.
<SPEAKER ID="275" NAME="Nuno Melo" LANGUAGE="PT">
Všeobecná rybárska komisia pre Stredozemné more (GFCM) bola vytvorená v roku 1949 na základe medzinárodnej dohody. Oblasť, na ktorú sa dohoda vzťahuje, zahŕňa Stredozemné more, Čierne more a priľahlé vody, podporu rozvoja zásob biologických morských zdrojov, ich zachovania a hospodárenia s nimi, formuláciu a odporúčanie opatrení na ochranu a podporu projektov spolupráce v oblasti odbornej prípravy. Cieľom tohto návrhu nariadenia je jednoducho transponovať niektoré odporúčania, ktoré prijala GFCM a ktoré už v členských štátoch GFCM nadobudli účinnosť, do jediného legislatívneho nástroja EÚ s možnosťou pripojiť budúce odporúčania prostredníctvom zavedenia zmien a doplnení.
<SPEAKER ID="275" NAME="Alexander Mirsky" AFFILIATION="S&amp;D">
písomne. - Úmyslom správy je transponovať rôzne odporúčania, ktoré prijala GFCM. Tieto odporúčania sa zaoberajú technickými opatreniami. Jedným z nich je otázka, ktorou sa zaoberá Výbor pre rybné hospodárstvo, ktorý považuje článok 28 (postup pri zmene a doplnení) návrhu za natoľko pochybné ustanovenie, že by mohlo ohroziť právomoci Parlamentu a súčasnú inštitucionálnu rovnováhu tým, že by sa bezdôvodne zväčšili vykonávacie právomoci Komisie až do bodu, že by sa na všetky budúce pozmeňujúce a doplňujúce návrhy k tomuto nariadeniu vzťahovali právomoci Komisie. Výbor pre rybné hospodárstvo preto navrhuje vymazanie článku 28. Zdá sa, že Komisia sa nie celkom oboznámila s Lisabonskou zmluvou, a vyzerá to, že niektorí funkcionári sa rozhodli prijímať rozhodnutia, ktoré by v skutočnosti mal prijímať Parlament. Nesmieme to v žiadnom prípade dopustiť. Hlasoval som za, lebo si myslím, že táto drzosť zo strany Komisie už jednoducho zachádza priďaleko.
<SPEAKER ID="275" NAME="Rolandas Paksas" LANGUAGE="LT">
Hlasoval som za toto uznesenie, pretože rybolov, predovšetkým v Stredomorí, je viac než len hospodárskou činnosťou. Je súčasťou kultúry a spôsobu života. Na rybolove si zakladajú celé regióny. Je preto potrebné venovať osobitnú pozornosť rybolovu v tejto oblasti, lebo rybolov sa v Stredomorí vyznačuje viacerými osobitosťami než kdekoľvek inde, a mal by byť preto predmetom osobitných opatrení. Myslím si, že je vhodné transponovať rôzne odporúčania, ktoré prijala Všeobecná rybárska komisia pre Stredozemné more do jediného legislatívneho aktu Spoločenstva vzhľadom na skutočnosť, že spomenuté odporúčania sa už uplatňujú. Okrem toho by bolo vhodné podrobne opísať technické opatrenia, posilnenie obmedzení na lov rýb v Lionskom zálive, sprísnenie požiadaviek na siete a vydávanie povolení na vykonávanie rybolovu.
<P>
Súhlasím, aby plavidlá oprávnené na lov koryfény veľkej podliehali prísnejšej kontrole a aby sa im zakázalo používať vlečné škrabáky a vlečné siete v hĺbkach viac ako 1 000 metrov. Okrem toho by bolo dobré stanoviť kontrolné opatrenia s definovaním možností, kedy môžu byť vykládky a prekládky rybárskych plavidiel tretích krajín podrobené kontrolám a inšpekciám a kedy členské štáty nesmú umožniť plavidlu tretích krajín použiť ich prístavy. Tešia ma návrhy na aktívnu spoluprácu a výmenu informácií s GFCM.
<SPEAKER ID="275" NAME="Alfredo Pallone" LANGUAGE="IT">
Hlasoval som za správu pána Rivelliniho, pretože plne súhlasím, že je dôležité zjednodušiť právne predpisy Európskej únie. Správa prináša príležitosť spojiť všetky odporúčania Všeobecnej rybárskej komisie pre Stredozemné more do jediného právneho predpisu EÚ, a tým verejnosti uľahčiť prístup k dokumentom a pomôcť príslušným orgánom robiť budúce zmeny a doplnenia. Som presvedčený, že zjednodušenie právnych predpisov pre občanov a zainteresované osoby je povinnosťou, ktorú my ako ich tvorcovia musíme vykonať rýchlo a starostlivo, aby sme im pomohli pochopiť príležitosti, ktoré EÚ ponúka, a predovšetkým odstránili administratívnu záťaž, ktorá so sebou nesie vysoké dodatočné náklady.
<SPEAKER ID="276" NAME="Raül Romeva i Rueda" AFFILIATION="Verts/ALE">
písomne. - Všeobecná rybárska komisia pre Stredozemné more (GFCM) bola vytvorená v roku 1949 medzinárodnou dohodou. Oblasť, na ktorú sa dohoda vzťahuje, zahŕňa Stredozemné more, Čierne more a spájajúce vody. Hlavnými úlohami GFCM je podpora rozvoja zásob živých vodných zdrojov, ich zachovávanie a racionálne hospodárenie s nimi, formulácia a odporúčanie opatrení na ochranu a podpora projektov spolupráce v oblasti odbornej prípravy. Cieľom tohto návrhu nariadenia je jednoducho transponovať rôzne odporúčania prijaté GFCM a už uplatňované v krajinách, ktoré sú zmluvnými stranami GFCM, do jediného legislatívneho aktu s možnosťou začleniť budúce odporúčania prostredníctvom zmien a doplnení tohto aktu. Ustanovenia tohto nariadenia sú bežné typy vecí, ktoré takéto organizácie regulujú. Hlava II sa zaoberá obmedzeniami na rybárske zariadenia a činnosti (technické opatrenia). Hlava III pozostáva z kontrolných opatrení ako požiadavky na predkladanie správ, inšpekcie a podobne. Hlava IV sa zaoberá spoluprácou, informovaním a požiadavkami na vykazovanie, aby Komisia a členské štáty spolupracovali a vymieňali si informácie s výkonným sekretariátom GFCM.
<SPEAKER ID="277" NAME="Licia Ronzulli" AFFILIATION="PPE">
písomne. - (IT) Hlasovala som za toto uznesenie, pretože som presvedčená, že dozorná činnosť, ktorú vykonáva Všeobecná rybárska komisia pre Stredozemné more, je veľmi dôležitá a jej cieľom je dosiahnutie trvalo udržateľnej úrovne rybného hospodárstva v Stredomorí.
<P>
Najnovšie štatistiky o zásobách rýb v Stredozemnom mori ukazujú, že viac ako 54 percent skúmaných zásob je vylovených. Je preto prioritou podniknúť legislatívne kroky na ochranu morského prostredia, aby sa využívanie zásob rýb vrátilo na trvalo udržateľné úrovne. Plná spolupráca medzi členskými štátmi bude teraz dôležitá, pretože musia čo najskôr zapracovať nové normy a uložiť náležité sankcie tým, ktorí sa nimi nebudú riadiť.
<SPEAKER ID="278" NAME="Catherine Stihler" AFFILIATION="S&amp;D">
písomne. - Hlasovala som za túto správu, ktorá sa snaží zjednotiť existujúce opatrenia týkajúce sa rybárskej praxe v oblasti dohody pre Stredozemné more.
<SPEAKER ID="279" NAME="Niki Tzavela" LANGUAGE="EL">
Európske spoločenstvo a Grécko sú zmluvné strany dohody Všeobecnej rybárskej komisie pre Stredozemné more. Úmyslom návrhu nariadenia, ktorý sa týka niektorých ustanovení upravujúcich odvetvie rybného hospodárstva v oblasti dohody GFCM, je presunúť niektoré návrhy prijaté GFCM a už uplatňované v krajinách, ktoré sú zmluvnými stranami GFCM, do jediného legislatívneho aktu Spoločenstva. Hlasovala som za tento konkrétny návrh uznesenia, lebo si myslím, že navrhované kontrolné opatrenia ochránia prírodné prostredie, a tým prospejú zmluvným stranám GFCM.
<SPEAKER ID="280" NAME="Angelika Werthmann" LANGUAGE="DE">
Hlasovala som za správu o návrhu nariadenia Európskeho parlamentu a Rady o niektorých ustanoveniach týkajúcich sa rybolovu v oblasti dohody GFCM. Spojenie schválených odporúčaní do budúceho jediného legislatívneho aktu Spoločenstva prinesie zjednodušenie administratívy a zvýšenie účinnosti, čo treba privítať. Jednotlivé navrhované technické regulačné opatrenia odrážajú moderné požiadavky na zodpovednú politiku rybného hospodárstva.
<SPEAKER ID="281" NAME="Luís Paulo Alves" LANGUAGE="PT">
Plne schvaľujem túto správu, pretože jej cieľom je iniciovanie novej formy zdanenia finančného sektora, čo je samo osebe naliehavé opatrenie, a je to tiež doplnok k nedávno schváleným nástrojom regulácie a dohľadu. V tejto súvislosti by som chcel zdôrazniť, že "zavedenie dane z finančných transakcií by malo byť čo najširšie”, ako sa navrhuje v dokumente, a to tak, aby sa to vzťahovalo na všetky typy transakcií. Popri iných výhodách vedie daň z finančných transakcií k väčšej spravodlivosti a transparentnosti trhu, obmedzuje špekulácie a úroveň daňových podvodov a rozdeľuje bremeno krízy medzi finančných operátorov. Dodatočné zdroje získané vďaka tomuto opatreniu by mali pomôcť v boji proti chudobe, pri podpore vytvárania pracovných miest, financovaní sociálneho štátu, dosahovaní cieľov v oblasti klímy a životného prostredia a financovaní ostatných prvkov vyplývajúcich zo stratégie Európa 2020. Na druhej strane súhlasím s tým, že je potrebné, aby Komisia preskúmala budúci systém eurobondov a plánované vydávanie spoločných európskych projektových dlhopisov ako opatrenia na stimulovanie investícií. Podporujem tiež zásadu, podľa ktorej znečisťovateľ platí. A nakoniec chcem uviesť, že nemôžeme prehliadať podporu rozvoja, keďže je potrebné, aby členské štáty potvrdili svoj prísľub vyčleniť 0,7 % svojho hrubého národného dôchodku na pomoc rozvojovým krajinám.
<SPEAKER ID="281" NAME="Marta Andreasen" AFFILIATION="EFD">
písomne. - Hlasovala som proti správe pani Podimatovej o inovačnom financovaní, pretože chce zaviesť daň z finančných prevodov, ktorá sa napriek tvrdeniu, že je potrebná na ochranu hospodárstva pred rizikovým obchodovaním a vytvorenie finančných prostriedkov, ktoré by sa použili v prípade ďalšej krízy, a že bude uvalená len na veľkoobchod a príslušné odvetvie, nevyhnutne prenesie na plecia spotrebiteľa a radového daňového poplatníka, ktorý už aj tak dosť trpí v tejto kríze. Daň bude mať hrozný dosah na londýnske City, odvetvie finančných služieb, ktoré je najväčším a najvýznamnejším prispievateľom do štátnej pokladnice v Británii. Bude to viesť k odchodu spoločností zo Spojeného kráľovstva, čo spôsobí stratu pracovných miest a daňových príjmov.
<SPEAKER ID="281" NAME="Sophie Auconie" LANGUAGE="FR">
V súvislosti so súčasnými rozpočtovými škrtmi je diskusia o inovačnom financovaní nielen potrebná, ale aj životne dôležitá. Osobne podporujem najmä zavedenie dane z finančných transakcií, ideálne na medzinárodnej úrovni, alebo ak sa to nepodarí, na európskej úrovni. Som rada, že veľká väčšina kolegov poslancov toto opatrenia prijala.
<SPEAKER ID="281" NAME="Zigmantas Balčytis" LANGUAGE="LT">
Finančná a hospodárska kríza odkryla vážne slabosti v regulačnom a dozornom rámci globálneho finančného systému. Dnes je už jasné, že potrebujeme nové nástroje, ktoré dokážu potlačiť špekulácie a navrátiť finančnému sektoru jeho hlavnú úlohu, čím sa zaručí spravodlivé a rovnomerné rozloženie záťaže medzi kľúčových finančných aktérov. Musíme začať diskutovať o zdanení finančného sektora, ktorý je na rozdiel od ostatných odvetví do veľkej miery stále nezdanený. Tiež sa uplatňuje prístup oslobodenia všetkých základných finančných činností od DPH. Súhlasím so zavedením dane z finančných transakcií, ktorá by mohla pomôcť pri zastavení mimoriadne škodlivých obchodných modelov na finančných trhoch, zvýšení efektívnosti samotného trhu, znížení nestálosti cien a vytvorení stimulov pre finančný sektor, aby uskutočňoval dlhodobé investície s pridanou hodnotou pre reálne hospodárstvo.
<SPEAKER ID="281" NAME="Dominique Baudis" LANGUAGE="FR">
Týmto hlasovaním dosiahol Parlament ďalší míľnik na ceste ku globálnej finančnej regulácii. Vyslali sme jednoznačné posolstvo na podporu projektov francúzskeho predsedníctva skupiny G20. Keď sa v hospodárstve objavia prvé známky obnovy, budeme sa musieť spoločne snažiť o presadenie dobre premysleného, vyváženého modelu liberalizmu. Európska ľavica si chcela pripísať všetky zásluhy za myšlienku zdanenia finančných transakcií. To však nebola pravda. Európania vedia, kedy treba byť pragmatický. Dnešné hlasovanie ukazuje, že táto myšlienka je akceptovateľná naprieč celým politickým spektrom.
<SPEAKER ID="282" NAME="Bastiaan Belder" LANGUAGE="NL">
Nemôžem podporiť správu pani Podimatovej, pretože za daňovú politiku sú zodpovedné členské štáty. Správa túto situáciu nerešpektuje. Jej cieľom je zaviesť množstvo daní na úrovni EÚ vrátane dane z finančných transakcií a energetickej dane. Ak je zdanenie finančného sektora nevyhnutné, príjmy z neho by mali ísť do pokladníc členských štátov. Napokon práve ony museli finančne zachrániť banky. Členské štáty by mali tieto príjmy použiť na zníženie verejného dlhu, ktorý počas krízy narástol. Správa však bezvýhradne počíta s tým, že takéto príjmy by sa mohli použiť na podporu globálnych cieľov a cieľov v rámci politík EÚ. To by potom zahrňovalo zmenu klímy a rozvojovú spoluprácu.
<P>
Okrem toho sa správa zasadzuje za vyberanie príspevku solidarity z leteniek, ktorý má byť nástrojom na riešenie zdravotných problémov a zníženie poplatkov v odvetví dopravy. Pripúšťam, že by sme mohli sledovať takéto užitočné politické ciele a že by sa malo na tento účel vyčleniť viac prostriedkov. Keďže by to však malo dosah na naše daňové pomery, takéto iniciatívy by mali vyvíjať členské štáty, nemala by im to diktovať zhora Európa. Obávam sa, že takýto prístup by mohol brániť plodnej spolupráci s Radou.
<SPEAKER ID="282" NAME="Jean-Luc Bennahmias" LANGUAGE="FR">
Viac ako tri roky po vypuknutí krízy sú zavedené prvky regulácie finančných trhov stále pomerne nepostačujúce. Z tohto hľadiska by nová daň umožnila získanie nových zdrojov financovania a reguláciu najspornejších finančných praktík. Povedzme si to na rovinu: v súčasnosti vôbec nemôžeme povedať, že to, čo sa stalo pred tromi rokmi, sa v budúcnosti už nezopakuje. Už to dokáže priviesť človeka k zúfalstvu. Základnou otázkou preto je, či Európa disponuje náležitými prostriedkami na to, aby mohla podniknúť konkrétne kroky. Som presvedčený, že disponuje, a čím skôr podnikne kroky v tejto oblasti, tým lepšie.
<SPEAKER ID="283" NAME="Sebastian Valentin Bodu" LANGUAGE="RO">
Prijatie tejto správy v pléne naznačuje cestu, ktorou sa chce Európska únia zjavne vydať. Hoci sa zdá, že myšlienka zavedenia dane z finančných transakcií vychádza z potrieb širokej verejnosti, aj keď sa vedúcim predstaviteľom krajín skupiny G20 nepodarilo presadiť takýto príspevok na globálnej úrovni, cítim povinnosť zmieniť sa o tom, že zo strednodobého a dlhodobého hľadiska by toto opatrenie mohlo mať negatívny účinok. Uloženie takejto dane len na kapitál vytvorený v rámci EÚ určite spôsobí únik tohto kapitálu do rozvinutých alebo rozvíjajúcich sa krajín mimo EÚ. Podľa ďalšieho scenára bude táto daň, aspoň v počiatočnej fáze, formou poplatkov prenesená na úverového spotrebiteľa alebo iné finančné služby. Nech už je situácia akákoľvek, zvráteným účinkom tohto opatrenia je to, že sa EÚ ešte viac priblíži k nebezpečnej situácii, v ktorej stratí svoju konkurencieschopnosť voči ostatným štátom, ako sú Spojené štáty, Japonsko alebo krajiny BRIC. Spomalí to hospodársky rast a vytvorí to problémy vrátane problémov v reálnom hospodárstve, ktoré je závislé od čo najlacnejších zdrojov financovania.
<SPEAKER ID="283" NAME="Vito Bonsignore" LANGUAGE="IT">
Hlasoval som za túto správu, pretože súhlasím s názorom, že Európska únia musí hľadať nové inovačné nástroje financovania. Takéto nástroje by EÚ v skutočnosti umožnili riešiť súčasné problémy, pretože by jednak plnili regulačnú úlohu a jednak by predstavovali zdroj príjmov.
<P>
V tomto Parlamente už mnohokrát zaznelo, že hospodárska kríza poukázala na nedostatočnú reguláciu a dohľad nad globálnym finančným systémom. Takisto si uvedomujeme, že následky krízy v súčasnosti znášajú predovšetkým daňoví poplatníci, a to nielen prostredníctvom priameho zdanenia, ale aj v zmysle rastu nezamestnanosti, klesania príjmov, obmedzovania prístupu k sociálnym službám a rastúcej nerovnosti. Na uplatnenie holistických a integrovaných riešení krízy potrebujeme nové nástroje.
<P>
Súhlasím preto so zavedením eurobondov, o ktorých sa už tak dlho diskutuje a ktoré môžu umožniť spoločné riadenie dlhu zlúčením časti štátneho dlhu. Pani spravodajkyňa navrhuje aj ďalšie nástroje financovania určené na potláčanie špekulácií: napríklad ucelené a účinné zdanenie odvetvia energetiky a vypracovanie návrhov na zavedenie rozvojových daní, ktoré pomôžu zvýšiť objem zdrojov potrebných na dosiahnutie rozvojových cieľov tisícročia.
<SPEAKER ID="284" NAME="Jan Březina" LANGUAGE="CS">
V EÚ stále čelíme následkom finančnej krízy, ktorá v roku 2009 prerástla do rozpočtovej krízy, ktorej významným aspektom bolo nadmerné vydávanie štátnych dlhopisov. Na rozdiel od schválenej správy v tom však nevidím tlak trhu, ale skôr nezodpovednú rozpočtovú politiku mnohých národných vlád neochotných reformovať svoje dôchodkové, zdravotné a zamestnanecké systémy. Obviňovať zo zlyhania trh vnímam ako alibizmus a zatváranie očí pred chýbajúcou odvahou k potrebným reformám. Pravidlá posilnenej finančnej regulácie a dohľadu nad finančným trhom sme už schválili a teraz by sme mali pokročiť ďalej a prijať opatrenia na rozhýbanie európskeho hospodárstva, napríklad formou financovania spoločných projektov v oblasti infraštruktúry a daňových stimulov pre podniky, aby investovali do vedy a výskumu. Chcel by som varovať pred zavádzaním dane z finančných transakcií a rôznych foriem bankových daní, pretože to by malo za následok obmedzenie finančného trhu a narušenie hospodárskej súťaže. Eurobondy nie sú riešením, pretože tie by len znamenali presunutie fiškálnej nezodpovednosti na európsku úroveň, do miest vzdialenejších verejnej kontrole, kde by pokusy o nadmerné míňanie mali ešte vážnejšie následky ako na vnútroštátnej úrovni. Takisto nie som zástancom myšlienky celoeurópskej dane z uhlíka, pretože tá by neúmerne zaťažila predovšetkým energetický sektor a v konečnom dôsledku by tak znížila energetickú bezpečnosť EÚ.
<SPEAKER ID="285" NAME="Zuzana Brzobohatá" LANGUAGE="CS">
Finančné transakcie tvoria veľkú časť zdrojov vo finančnom sektore, pričom práve rôzne špekulatívne operácie na finančných trhoch mali do značnej miery podiel na globálnej finančnej kríze. Určite nie je správne nechať niesť celú ťarchu z finančnej krízy daňových poplatníkov, ale je nutné časť tejto záťaže preniesť tiež na finančný sektor, aby sa tiež podieľal na nákladoch. Správa sa zameriava predovšetkým na tie transakcie, ktoré sú veľmi rizikové a špekulatívne, a teda v dôsledku budúceho zdanenia finančných transakcií povedie k väčšej miere zodpovednosti finančného sektora, čo paradoxne povedie k väčšej miere stability globálneho finančného sektora. Ďalším dôvodom zavedenia dane z finančných transakcií je skutočnosť, že vo väčšine členských štátov finančné služby nepodliehajú DPH.
<SPEAKER ID="285" NAME="Antonio Cancian" LANGUAGE="IT">
Hlasoval som za túto správu, pretože si myslím, že ide o pozitívny krok smerom vytvoreniu budúcich nástrojov inovačného financovania, ktoré budú základom európskej hospodárskej obnovy. Pokladám za kľúčové, aby Európa našla na trhu zdroje na financovanie kľúčových sektorov nášho hospodárstva v súlade s cieľmi stratégie Európa 2020, najmä pokiaľ ide o transeurópsku dopravnú, energetickú a telekomunikačnú infraštruktúru potrebnú na ukončenie krízy.
<P>
Je to veľmi dôležité na rozhýbanie európskeho hospodárstva. Povinnosťou EÚ nie je zavádzať alebo zvyšovať dane, ale mať odvahu postaviť sa trhu. Riešením je dokázať nájsť nové formy financovania, ktoré dokážu zabezpečiť plnú realizáciu projektov v čo najkratšom čase vytváraním finančných prostriedkov ad hoc založených na vydávaní cenných papierov priamo naviazaných na realizáciu a hospodárske využívanie práce, ktoré sú známe ako projektové dlhopisy.
<P>
Akékoľvek zdanenie finančných transakcií by sa malo pre Európu navrhnúť len pod podmienkou jeho celosvetového zavedenia: Komisia by podľa mňa mala preskúmať možnosť zavedenia takejto dane na úrovni EÚ a pokúsiť sa pritom odhadnúť, či to bude mať negatívne dôsledky pre konkurencieschopnosť EÚ.
<SPEAKER ID="285" NAME="Maria Da Graça Carvalho" LANGUAGE="PT">
Hlasovala som za uznesenie Parlamentu, pretože súhlasím s cieľom Komisie zvýšiť objem rozpočtu EÚ použitím inovačných fiškálnych nástrojov a uznávam potenciálne výhody financovania súkromného sektora použitím verejných finančných prostriedkov. Takisto si myslím, že by takéto opatrenia malo sprevádzať transparentné výkazníctvo v kombinácii s investičnými usmerneniami, riadením rizika, obmedzeniami vystavenia a primeranými postupmi kontroly a dohľadu zavedenými demokraticky zodpovedným spôsobom.
<SPEAKER ID="285" NAME="Françoise Castex" LANGUAGE="FR">
Vítam podporu Európskeho parlamentu zavedeniu dane z finančných transakcií na európskej úrovni počas hlasovania v pléne. Daň z finančných transakcií na európskej úrovni bude trestať mimoriadne špekulatívne transakcie, ktoré nepredstavujú žiadny prínos pre spoločnosť, a zároveň zabezpečí Európskej únii každoročný príjem vo výške 200 miliárd EUR. Ide o hlasovanie proti paktu konkurencieschopnosti. Namiesto trestania štátov a občanov by sme mali zdaňovať finančné trhy. Komisia a Rada to musia naliehavo vziať na vedomie.
<SPEAKER ID="286" NAME="Carlos Coelho" LANGUAGE="PT">
S niekoľkými malými výhradami podporujem správu pani Podimatovej o inovačnom financovaní. Stotožňujem sa s obavami pani spravodajkyne v súvislosti s hospodárskou a finančnou krízou, ktorou prechádzame a ktorá má za následok nedostatok investícií. Takisto súhlasím, že je potrebné, aby sa investície premietli do väčšieho pokroku a inovácií a že Európa musí zvýšiť svoju schopnosť uskutočňovať inteligentné investície. Celkovo ma však znepokojuje to, že je správa zjavne prílišne naklonená tendencii zvyšovania daní v čase, keď v niektorých krajinách (napríklad v Portugalsku) už zažívame predávkovanie fiškálnou záťažou. Vo svojom konečnom znení správa vyzýva na zavedenie dane z finančných transakcií (na globálnej alebo aspoň na európskej úrovni) a zároveň priznáva, že treba preskúmať možné dôsledky takéhoto opatrenia (na účely čoho stanovuje vypracovanie štúdie a posteriori). Tlieskam obhajobe zavedenia eurobondov, ktoré by zraniteľnejším krajinám eurozóny uľahčili prístup na trh, a názoru, že by to bolo prínosom "pre všetky zúčastnené členské štáty a pre eurozónu ako celok".
<SPEAKER ID="287" NAME="Frédéric Daerden" AFFILIATION="S&amp;D">
písomne. - (FR) Niektorí ľudia nepodporujú daň z finančných transakcií na európskej úrovni, pretože by podľa nich viedla k narušeniu hospodárskej súťaže na finančných trhoch na úkor Európy. Nemyslím si, že daň z týchto transakcií vo výške len 0,01 % spôsobí stiahnutie sa investorov z najväčšieho finančného trhu sveta.
<P>
Ak sa budeme spoliehať na to, že na globálnej úrovni príde s touto iniciatívou skupina G20, budeme čakať večne. Som preto rád, že pozmeňujúci a doplňujúci návrh v prospech zavedenia dane z finančných transakcií na európskej úrovni predložený Skupinou progresívnej aliancie socialistov a demokratov v Európskom parlamente bol prijatý. Podľa odhadov by táto daň poskytla ročný príjem vo výške 200 miliárd EUR, čo by Únii umožnilo náležité financovanie jej rozpočtu v čase, keď členovia Rady už ohlasujú svoje zámery znížiť ho napriek pridanej hodnote, ktorá vyplýva z európskych výdavkov.
<P>
Krízu, ktorú spôsobili aktéri na finančných trhoch, využívajú naše pravicové vlády ako argument na požadovanie rozpočtových škrtov najmä v oblasti sociálnych výdavkov. To znamená, že európski občania majú platiť za cudzie chyby. Daň z finančných transakcií by do európskych rozhodnutí znovu vniesla spravodlivosť konsolidáciou verejných financií na úkor tých, ktorí sú najviac zodpovední za ich oslabenie. Preto tento krok skutočne prichádza v pravý čas.
<SPEAKER ID="287" NAME="Luigi Ciriaco De Mita" LANGUAGE="IT">
Finančná a hospodárska kríza poukázala na absolútne nedostatočné uplatňovanie etických zásad v tejto oblasti. Paradigma nového sociálneho hospodárstva, na základe ktorej je honba za individuálnym blahobytom kľúčom ku kolektívnemu blahobytu, ktorý je súhrnom jeho jednotlivých zložiek, je zjavná v celej svojej neprimeranosti. Podľa tohto prístupu si individuálny záujem nestanovuje žiadne hranice vo vzťahu ku kolektívnemu záujmu a už vôbec nie vo vzťahu k všeobecnému záujmu. Keďže však verejná vláda musí všeobecný záujem stanoviť ako základ činnosti a poskytnúť voľný priestor pre slobodu a individuálne práva v jeho rámci, potrebuje na to spravodlivý a progresívny daňový systém. V súlade s týmto prístupom, ktorý musia na globálnej úrovni podporiť EÚ a všetky krajiny skupín G8 a G20, musia byť príjmy z finančných transakcií porovnateľné s ostatnými príjmami prostredníctvom špecifického daňového systému, ktorý podporuje väčšiu zodpovednosť prevádzkovateľov spolu s ostatnými pravidlami a novými paradigmami. Zavedenie eurobondov určených na financovanie krízového fondu a projektov v oblasti infraštruktúry by mohlo posilniť schopnosť EÚ prijímať opatrenia, keby predstavovali zvýšenie prostriedkov rozpočtu EÚ. Zdá sa mi, že správa, ktorú sme prijali, predstavuje krok týmto smerom.
<SPEAKER ID="287" NAME="Marielle De Sarnez" LANGUAGE="FR">
Súčasná kríza odhalila nedostatky v dohľade nad finančným sektorom. Potrebujeme preto nové nástroje a nové fiškálne politiky. Finančný systém v skutočnosti dosiahol značné zisky zo špekulatívnych transakcií, pričom nemusí platiť žiadne dane. Hlasovaním za daň z finančných transakcií, príjmy z ktorej by sa mohli užitočne nasmerovať do rozvojovej pomoci, dal Parlament najavo, že chce zastaviť túto nespravodlivosť. Táto daň by sa mala, samozrejme, uplatniť medzinárodne, ak sa to však nestane, budeme musieť EÚ požiadať, aby za to prevzala zodpovednosť tým, že to zrealizuje v Európe. Takto by Európa išla príkladom, a to z hľadiska inovačného financovania, ako aj z hľadiska preukázania solidarity s rozvojovými krajinami. Je teraz na Európskej komisii, aby nám predložila legislatívny návrh, ktorý bude spĺňať očakávania vyjadrené veľkou väčšinou tohto Parlamentu.
<SPEAKER ID="288" NAME="Anne Delvaux" LANGUAGE="FR">
Vítam toto hlasovanie o dani z finančných transakcií, pretože Európsky parlament vyzýva na to, aby Únia toto daňové opatrenie realizovala bez čakania na hypotetické rozhodnutie o tejto záležitosti na globálnej úrovni. Európska únia má najväčší finančný sektor na svete. Mala by preto určovať smer.
<P>
Podľa rôznych štúdií by zavedenie dane z transakcií vo výške 0,05 % vytvorilo ročný príjem vo výške 200 miliárd EUR, ktoré by sa mohli použiť na financovanie obnovy a rozvojovej spolupráce a na ochranu životného prostredia a zároveň na prevenciu finančných špekulácií. Z tohto dôvodu som naďalej presvedčená, že takýto druh dane potrebujeme na medzinárodnej úrovni: Únia musí svojich partnerov nabádať k tomu, aby prijali predpisy o finančných daniach.
<P>
Hovorím to preto, lebo ak sa táto daň bude uplatňovať len v Európskej únii a nie medzinárodne hlavnými finančnými konkurentmi Európy, financie Únie tým mimoriadne utrpia. Zvlášť dúfam, že bude v tejto veci dosiahnutý kompromis počas francúzskeho predsedníctva skupiny G20.
<SPEAKER ID="289" NAME="Harlem Désir" LANGUAGE="FR">
Európski socialisti bojujú v Európskom parlamente za zavedenie dane z finančných transakcií už vyše 10 rokov. Táto daň by priniesla mnohé pozitíva: nielenže by odrádzala od finančných špekulácií; ale by tiež slúžila na financovanie pomoci rozvojovým krajinám a ich prispôsobovania sa zmene klímy a zároveň by predstavovala príspevok do rozpočtu Európskej únie.
<P>
Svet sa v súčasnosti nachádza v odlišnej situácii: recesia ešte viac zvýraznila potrebu stabilizácie finančných trhov; okrem toho potrebuje Európska únia nové zdroje na prekonanie tejto recesie - musí ju prekonať prostredníctvom obnovy, nie prostredníctvom úsporných opatrení.
<P>
Zavedenie tejto dane zároveň získava čoraz väčšiu podporu: myšlienku podporuje stále viac vlád a Európsky parlament hlasoval za zavedenie dane z finančných transakcií už niekoľkokrát. Toto nové hlasovanie za túto daň je dôležitým krokom: Parlament hovorí, že musíme konať okamžite na európskej úrovni, aj keď neexistuje žiadna globálna dohoda. Požiadavka Parlamentu je jasná a daň podporila prevažná väčšina poslancov: teraz musíme premeniť naše slová na činy a daň z finančných transakcií uplatniť.
<SPEAKER ID="289" NAME="Lena Ek" LANGUAGE="SV">
Správa o inovačnom financovaní sa venuje množstvu dôležitých aspektov. Návrh, žiaľ, obsahuje, aby Európa zaviedla daň z finančných transakcií jednostranne. Podľa mňa by sme mali vziať do úvahy švédsky príklad jednostranného zavedenia istého druhu dane z finančných transakcií v osemdesiatych rokoch, ktorá viedla k tomu, že sa väčšina obchodu s akciami, dlhopismi a opciami presťahovala do Londýna, aby sme neurobili tú istú chybu na európskej úrovni. Existuje podľa mňa veľké riziko, že sa stabilizačné účinky na finančný trh nedostavia, ak EÚ takúto daň zavedie nezávisle. Riziko, že sa obchod s akciami, dlhopismi a opciami presťahuje na menej transparentné a menej otvorené trhy mimo Európy, je veľké. To nevytvorí lepšie podmienky pre kontrolu finančného trhu. Hlasovala som preto proti pozmeňujúcemu a doplňujúcemu návrhu, ktorý navrhoval zavedenie európskej Tobinovej dane, ale napriek tomu, že tento návrh hlasovaním prešiel, rozhodla som sa v konečnom hlasovaní hlasovať za správu.
<P>
Rozhodla som sa na základe toho, že ako vyjednávačka Skupiny Aliancie liberálov a demokratov za Európu pre stratégiu Európa 2020 by som inak riskovala oslabenie rokovacej pozície skupiny v otázkach, ktoré považujeme za dôležité, ako je napríklad dôležitosť vytvorenia skutočného vnútorného trhu, umožnenie financovania projektov v oblasti infraštruktúry pomocou európskych projektových dlhopisov a možné riešenie, pokiaľ ide o európsku daň z uhlíka.
<SPEAKER ID="290" NAME="Edite Estrela" LANGUAGE="PT">
Hlasovala som za túto správu, pretože sa zasadzuje za vytvorenie konkrétnych nástrojov, ako je zavedenie dane z finančných transakcií, ktorá by mohla prispieť k zlepšeniu účinnosti trhu, zvýšeniu transparentnosti, zníženiu nadmernej nestálosti cien a vytvoreniu stimulov pre finančný sektor, aby uskutočňoval dlhodobé investície s pridanou hodnotou pre reálne hospodárstvo.
<SPEAKER ID="291" NAME="Göran Färm, Olle Ludvigsson, Marita Ulvskog a Åsa Westlund" LANGUAGE="SV">
My švédski sociálni demokrati veľmi podporujeme myšlienku zavedenia dane z finančných transakcií na globálnej úrovni. EÚ by sa mala veľmi aktívne snažiť o vytvorenie takéhoto systému. Ak sa po čase ukáže, že medzinárodná dohoda je politicky nemožná, treba veľmi dôkladne zvážiť alternatívu zavedenia dane z transakcií len na úrovni EÚ. Malo by to vychádzať z veľmi dobre vyváženého posúdenia vplyvov. Komisia v súčasnosti pripravuje analýzu, čo však jej zástupcom nebránilo v tom, aby pri niekoľkých príležitostiach predbiehali udalosti vyjadrovaním jasne záporných postojov k zavedeniu dane na úrovni EÚ. To považujeme za neprijateľné. Preto sme sa rozhodli hlasovať za pozmeňujúci a doplňujúci návrh, v ktorom sa jasne hovorí o zavedení dane na úrovni EÚ, aby sme Komisii vyslali jasný signál, že túto záležitosť treba brať vážne a že tento proces si vyžaduje nezaujatosť. Je veľmi dôležité stanoviť objektívnu a dobre zváženú základňu pre rozhodnutie vo vzťahu k tejto záležitosti.
<SPEAKER ID="291" NAME="José Manuel Fernandes" LANGUAGE="PT">
Táto správa sa zaoberá potrebou nájsť nové formy financovania verejného sektora na svetovej a európskej úrovni. Súčasná hospodárska a finančná kríza v skutočnosti núti členské štáty hľadať príjmy na zmiernenie ich rozpočtových kríz. Nové spôsoby financovania zahrnujú zdanenie finančného sektora a emisií CO2.
<P>
V poslednej dobe sa finančný sektor odklonil od svojho cieľa, ktorým je financovanie rozvoja hospodárstva, a s výhovorkou, že musí pokryť riziká, zvýšil sadzby, z čoho okamžite získal enormné zisky, ktoré sa vážne dotýkajú verejných financií a občanov. Pritom by sa zavedením dane z emisií CO2 dosiahla väčšia spravodlivosť a dôslednosť zásady, podľa ktorej znečisťovateľ platí, pretože by sa prispievalo nielen na zmierňovanie zmeny klímy, ale aj na financovanie investičných projektov v tejto oblasti. Súhlasím s existenciou dane z finančných transakcií na globálnej úrovni. Jej zavedeniu na európskej úrovni by podľa mňa mala predchádzať štúdia o vplyve. Takisto súhlasím so zavedením eurobondov, pretože ich považujem za spoločný nástroj riadenia dlhu.
<SPEAKER ID="292" NAME="João Ferreira" LANGUAGE="PT">
Táto správa hovorí o "inovačnom financovaní". V skutočnosti sa však neodvracia od starých ošúchaných pozícií odmietajúcich najzákladnejšiu spravodlivosť. Finančný trh mal už dávno podliehať účinnej kontrole a regulácii. Proti špekuláciám sa malo zakročiť už dávno, či už sa týkali komodít vrátane potravín, nehnuteľností, dávok a dôchodkov, alebo štátneho dlhu štátov (aby som uviedol pár príkladov). Európska komisia však tvrdohlavo odmieta prikročiť k týmto návrhom. A to aj napriek tomu, že vie, že straty spôsobené daňovými únikmi a podvodmi sa v Európe odhadujú na 200 až 250 miliárd EUR ročne, ktoré by stačili na zníženie verejných deficitov bez potreby zvyšovania daní z príjmu - staré riešenie. Tiež tvrdohlavo odmieta zavedenie dane z finančných transakcií na úrovni EÚ a nepresadzuje jej zavedenie na globálnej úrovni.
<P>
To isté platí pre škandalózne pokračovanie existencie daňových rajov. Týmito spôsobmi by sa dali získať prostriedky na boj proti chudobe a ostatným pretrvávajúcim hospodárskym a sociálnym problémom. Zo súčasných odhadov príjmov z dane z finančných transakcií, a to aj pri nízkej sadzbe, vyplýva, že na úrovni EÚ by sa ročne získalo okolo 200 miliárd EUR.
<SPEAKER ID="292" NAME="Carlo Fidanza" LANGUAGE="IT">
Vítam uznesenie o inovačných finančných nástrojoch, ktoré predstavuje príspevok Parlamentu k diskusii o tom, ako vytvoriť nové príjmy, zabezpečiť spravodlivú daňovú politiku a maximalizovať príjmový potenciál. Podporujem zavedenie dane z finančných transakcií: súčasná kríza - ktorú spôsobil istý druh špekulatívneho financovania - ukazuje, ako štáty a občania nakoniec platia za škodu spôsobenú druhými.
<P>
Daň z finančných transakcií by do pokladnice EÚ každoročne priniesla okolo 200 miliárd EUR navyše a pomohla by potlačiť špekulatívne činnosti, pretože by boli drahšie, a preto menej atraktívne. Podľa mňa by sa však táto daň mala zaviesť globálne, nielen v Európe, aby sa predišlo vytvoreniu konkurenčnej nevýhody pre samotnú Európu, ktorá je, na to nezabúdajme, mimoriadne atraktívna tým, že je najväčším globálnym trhom. Takisto by sme mali uvítať skutočnosť, že Parlament podporuje eurobondy a projektové dlhopisy, ktoré podporia obnovu stimulovaním reálneho hospodárstva a stimulovaním tvorby infraštruktúry kľúčovej pre európske hospodárstvo.
<SPEAKER ID="293" NAME="Ilda Figueiredo" LANGUAGE="PT">
Dlhodobo tu existuje potreba kontrolovať a účinne regulovať kapitálový trh, zabraňovať špekuláciám s veľmi širokou škálou produktov vrátane komodít, obchodu s nehnuteľnosťami, dávok, dôchodkov a poistenia, ako aj s celým radom derivátov vrátane špekulácií so štátnym dlhom.
<P>
Európska komisia, žiaľ, v týchto návrhoch nepokročila, hoci je dobre známe, že straty spôsobené daňovými únikmi a podvodmi sa v Európe odhadujú na 200 až 250 miliárd EUR ročne, čo by samo osebe stačilo na zníženie verejných deficitov bez potreby zvyšovania daní z príjmu.
<P>
Keby sme však na svetovej úrovni a tým aj na európskej úrovni zaviedli dane z finančných transakcií a zároveň skoncovali s daňovými rajmi a špekulatívnymi finančnými produktmi, mali by sme k dispozícii ešte väčšie sumy na riešenie hospodárskych a sociálnych problémov.
<P>
Zo súčasných odhadov príjmov z dane z finančných transakcií, a to aj pri nízkej sadzbe, vyplýva, že na úrovni Európskej únie by sa ročne získalo okolo 200 miliárd EUR.
<P>
V tejto súvislosti nemôžeme akceptovať, aby sa jasné stanovisko k zavedeniu dane z finančných transakcií na úrovni Európskej únie odkladalo pod zámienkou ďalších štúdií či posudzovania.
<SPEAKER ID="293" NAME="Lorenzo Fontana" LANGUAGE="IT">
Ak sa finančný systém zodpovedný za ľahkomyseľné obchodovanie a špekulácie pranieruje ako jedna z hlavných príčin finančnej krízy, potom je správne, aby vinníci zaplatili svoj diel poskytnutím najvýznamnejšieho hospodárskeho príspevku. Spôsob, ktorý navrhuje táto správa, sa však podľa mňa dotkne krehkej rovnováhy hospodárskej súťaže oslabením jej základov, pretože uplatniť by sa to muselo na globálnej úrovni. Z tohto dôvodu a aby sa predišlo vzniku nebezpečného precedensu vo vzťahu k európskemu daňovému systému, nepodporujem správu pani Podimatovej a hlasoval som proti nej.
<SPEAKER ID="293" NAME="Bruno Gollnisch" LANGUAGE="FR">
Hlasoval som za pozmeňujúce a doplňujúce návrhy a tie časti textu, ktoré sa týkajú zdanenia finančných transakcií. Hlasoval som vlastne za zásadu, aby finančné inštitúcie museli pomôcť so znášaním dôsledkov recesie, za ktorú sú zodpovedné, a s konsolidáciou našich verejných financií.
<P>
Problém tejto správy, proti ktorej som hlasoval, spočíva však v tom, že jej hlavným cieľom je prostredníctvom inovácie vytvoriť nové dane, ktoré by boli spravované, kde je to možné, na európskej alebo globálnej úrovni, alebo by prinajmenšom medzinárodné orgány rozhodovali o tom, kto z nich bude mať úžitok a ako sa tieto peniaze použijú. Okrem toho neexistuje záruka, že by došlo k významnému zníženiu zdanenia práce. Podobne môžem len nesúhlasiť s daňou z uhlíka na každej úrovni, pretože tá by vždy trestala najmenej majetných občanov, ako to vidieť na nespravodlivom a nepopulárnom projekte pána Sarkozyho.
<P>
Nesúhlasím ani s vytvorením európskej agentúry zodpovednej za vydávanie európskych dlhopisov s cieľom zlúčiť verejný dlh - ide o skutočný bonus pre šialencov, ktorý im majú platiť ľudia, ktorí majú viac rozumu. Na záver by som chcel povedať, že mi je ľúto, že časť venovaná rozvojovému financovaniu síce oprávnene kritizuje vládnu korupciu a daňové raje, opatrne sa však vyhýba odsúdeniu hanebných praktík nadnárodných firiem, zvlášť ich praktiky používania transferových cien.
<SPEAKER ID="293" NAME="Louis Grech" AFFILIATION="S&amp;D">
písomne. - Správa o "inovačnom financovaní" vysiela finančným inštitúciám a zvlášť bankovému sektoru jasné posolstvo, že je čas na ďalšiu reguláciu finančného sektora v tom zmysle, aby boli banky administratívne a právne zodpovedné za svoje ľahkomyseľné konanie a neúčinné postupy riadenia rizika. Ukázalo sa, že trh s finančnými službami často sám seba dostatočne regulovať nedokáže a že kvalita ochrany spotrebiteľa a záruky v odvetví finančných služieb si vyžadujú hmatateľné a výrazné zlepšenie zvlášť z hľadiska monitorovania a dohľadu. Súčasné situácie by sa mohli využiť ako príležitosť na posilnenie odvetvia finančných služieb a obnovenie dôvery občanov a spotrebiteľov v odvetvie, keďže oni sú tí, ktorí teraz platia za veľké chyby a záchranu veľkých finančných inštitúcií.
<P>
Vzhľadom na to by mala Komisia najprv posúdiť, aký vplyv by mala daň z finančných transakcií na európske hospodárstvo, pretože akékoľvek budúce návrhy by nemali byť založené výlučne na rozhodnutiach prijímaných impulzívne s cieľom riešiť to, o čom sa práve hovorí, ale mali by byť založené na pragmatickom prístupe, ktorý sa ukáže ako odolný voči náporom času a dokáže obnoviť dôveru európskych občanov vo finančné trhy.
<SPEAKER ID="293" NAME="Estelle Grelier" LANGUAGE="FR">
Prijatím správy pani Podimatovej mal Európsky parlament šancu prejaviť jednoznačnú podporu zavedeniu dane z finančných transakcií na európskej úrovni. Až doteraz sa európskej pravici vždy darilo mariť návrhy socialistov v tejto záležitosti, či už v parlamentných výboroch, alebo na plenárnych schôdzach. To, že si tento projekt, za ktorý sa Skupina progresívnej aliancie socialistov a demokratov v Európskom parlamente zasadzuje už roky, získal podporu väčšiny poslancov Európskeho parlamentu, a teda aj časti pravice, je dobrá správa. To ukazuje, že spoločne si postupne začíname uvedomovať prínosy tohto projektu. Toto hlasovanie predstavuje novú etapu v procese zavádzania finančného nástroja, ktorý by slúžil predovšetkým na vytváranie dodatočných vlastných zdrojov pre rozpočet EÚ, ale aj na podporu rozvojových iniciatív na medzinárodnej úrovni. Boj sa však ešte neskončil. Momentálne ide len o politickú pozíciu. Musíme pozorne sledovať nielen vyhlásenia európskych vedúcich predstaviteľov štátov alebo vlád, z ktorých väčšina sa nachádza napravo od stredu, ale aj to, či sú skutočne ochotní zaviesť túto daň.
<SPEAKER ID="293" NAME="Nathalie Griesbeck" LANGUAGE="FR">
Za zavedenie dane z finančných transakcií bojujeme už mnoho rokov. Napriek mnohým výhradám, s ktorými sa táto myšlienka stretla, je prijatie tohto uznesenia veľkou väčšinou dôležitým krokom. Vyjadrením podpory zdaneniu finančných transakcií na medzinárodnej úrovni a odporučením vytvorenia takejto dane v každom prípade v rámci Európskej únie kladie Parlament základy nového globálneho finančného poriadku. Okrem toho by sme mali spomenúť nové finančné vyhliadky, ktoré by takáto daň poskytla, keďže jej zavedením by sa získalo okolo 200 miliárd EUR ročne. Toto hlasovanie je veľkým víťazstvom; teraz je na medzinárodných orgánoch, aby preukázali rovnakú odvahu, akú preukázali poslanci Európskeho parlamentu.
<SPEAKER ID="293" NAME="Sylvie Guillaume" LANGUAGE="FR">
Zdanenie finančných transakcií je niečo, za čo socialisti a ľavica v Európe bojujú už dlho. Prijatie správy mojej kolegyne pani Anni Podimatovej veľkou väčšinou je svedectvom politického pokroku, ktorý Európsky parlament dosiahol. Je to veľké víťazstvo pre európsku ľavicu, víťazstvo, na ktoré môže byť hrdá. Hoci text nemá žiadny priamy legislatívny účinok, predsa len predstavuje rozhodný politický krok vpred: odteraz už európska pravica v Európskom parlamente nebude môcť zabrániť zavedeniu takejto dane. Ide o skutočný krok smerom k rozpočtovému federalizmu, ktorý je jediným spôsobom, ako môže Európska únia dosiahnuť svoje ciele v oblasti rastu, zamestnanosti a prekonávania recesie.
<SPEAKER ID="293" NAME="Juozas Imbrasas" LANGUAGE="LT">
Súhlasil som s touto správou, pretože jednou z hlavných výhod nástrojov inovačného financovania je to, že môžu priniesť dvojaký úžitok, pretože môžu prispieť k dosiahnutiu dôležitých politických cieľov, ako sú stabilita finančných trhov a transparentnosť, a zároveň poskytnúť významný príjmový potenciál, do úvahy však treba vziať aj účinok týchto nástrojov na nepriaznivé vonkajšie vplyvy vytvorené finančným sektorom. Súhlasím s týmto ustanovením a s požiadavkou, aby sa prostredníctvom opatrení inovačného financovania získalo od tohto sektora viac a aby sa tým prispelo k odstráneniu daňového zaťaženia z pliec pracujúcich ľudí. Mohlo by to zlepšiť účinnosť trhu, zvýšiť transparentnosť a potlačiť špekulácie, vyrovnať nadmernú nestálosť cien, vytvoriť stimuly pre finančný sektor, aby uskutočňoval dlhodobé investície s pridanou hodnotou pre reálne hospodárstvo, ako aj pomôcť s financovaním globálnych verejných statkov a so znižovaním verejných deficitov. Podporujem myšlienku vydávania spoločných európskych projektových dlhopisov na financovanie významných potrieb Európy v oblasti infraštruktúry a štrukturálnych projektov v rámci agendy Európa 2020 a nových očakávaných stratégií EÚ, ako je nová stratégia rozvoja energetickej infraštruktúry a iné projekty veľkého rozsahu. Projektové dlhopisy EÚ by takto zaistili potrebné investície, získali by podporu, ktorú potrebujú, a stali by sa dôležitým mechanizmom na získanie čo najväčšej podpory verejnosti. Tieto projekty musia tiež prispieť k ekologickej transformácii našich hospodárstiev a pripraviť cestu k hospodárstvu s nulovými emisiami oxidu uhličitého.
<SPEAKER ID="294" NAME="Arturs Krišjānis Kariņš" LANGUAGE="LV">
Nová daň z finančných transakcií nevyrieši rozpočtové problémy členských štátov Európskej únie. Preto nepodporujem správu o inovačnom financovaní na celosvetovej a európskej úrovni. V protiklade k tomu, čo si myslia niektorí ľudia, nebudú takúto daň platiť banky, ale ich zákazníci, takže tí istí starí dobrí daňovníci. V čase hospodárskej obnovy by sme nemali zavádzať nové dane; radšej by sme mali znižovať vládne výdavky. Nová daň by slúžila len na zakrytie neschopnosti vlád znížiť výdavky a nemala by želaný účinok.
<SPEAKER ID="294" NAME="Giovanni La Via" LANGUAGE="IT">
Správa, o ktorej sa dnes v Parlamente hlasovalo, sa týka zavedenia inovačných nástrojov financovania. Chcel som podporiť uznesenie svojím hlasom, pretože hospodárska kríza posledných rokov poukázala na nedostatočnú reguláciu a potrebu vytvorenia nových finančných nástrojov, ktoré by si dokázali poradiť s vážnymi finančnými špekuláciami. Tomuto opatreniu EÚ sa preto podarí jednoznačne obnoviť nevyhnutnosť reagovania na potreby reálneho hospodárstva podporou dlhodobých investícií a vytvorením nových dodatočných zdrojov, ktoré nám pomôžu čeliť vážnym európskym problémom a vyriešiť ich a dosiahnuť tak rast a splniť rozvojové ciele v rámci stratégie Európa 2020. Prudký nárast objemu finančných transakcií odhalil zväčšujúcu sa priepasť medzi financiami a reálnym hospodárstvom. Zavedenie dane z finančných transakcií, vydávanie spoločných európskych dlhopisov a príprava dane z uhlíka sú niektoré z opatrení zameraných na vytvorenie nových procesov, ktoré sú potrebné pre naše hospodárstvo, ktoré však nesmú mať negatívny vplyv na najzraniteľnejších spotrebiteľov.
<SPEAKER ID="295" NAME="Bogusław Liberadzki" LANGUAGE="PL">
S radosťou vítam výsledok hlasovania o správe o inovačnom financovaní na celosvetovej a európskej úrovni. Táto správa pokrýva dve oblasti s kľúčovou dôležitosťou, konkrétne daň z finančných transakcií a eurobondy. Tieto by mohli byť dôležitými zdrojmi financovania, aby sa zvýšila finančná a hospodárska zdatnosť EÚ, čo by umožnilo realizovať veľké a strategicky dôležité projekty vrátane projektov v oblasti dopravy a energetiky, prípadne tiež podporiť mobilizáciu súkromného kapitálu. Skupina progresívnej aliancie socialistov a demokratov v Európskom parlamente už nejaký čas volá po podobnom riešení. Teší ma, že jasná väčšina hlasovala za zavedenie týchto inovatívnych riešení.
<SPEAKER ID="295" NAME="Sabine Lösing a Sabine Wils" LANGUAGE="DE">
Ľavica podporuje zavedenie dane z finančných transakcií už mnoho rokov. Túto myšlienku Európsky parlament dnes vo všeobecnosti prijal. Iniciatívna správa pani Podimatovej prijatá Parlamentom nehovorí definitívne áno ani nie na otázku dane z finančných transakcií. Nie je jasné, či môžeme očakávať príslušný návrh zo strany Komisie, a ak áno, tak kedy. Máme pred sebou ešte dlhú cestu, kým sa rozbehne legislatívny proces. Komisia v súčasnosti iba pripravuje štúdiu uskutočniteľnosti. Jednou z rámcových podmienok tejto štúdie uskutočniteľnosti je to, že daň z finančných transakcií by nemala oslabiť konkurencieschopnosť. V súčasnosti je dosť nereálne očakávať, že by sa daň z finančných transakcií zaviedla celosvetovo. Iniciatívna správa sa nevenuje len problému dane z finančných transakcií, ale aj hladkému fungovaniu politiky hospodárskej súťaže v EÚ a zavedeniu dane z uhlíka podľa vzoru DPH, ktorá by sa vzťahovala na každý výrobok na vnútornom trhu.
<P>
Túto uhlíkovú daň však nemôžeme prijať. Je to požiadavka z oblasti environmentálnej politiky zo strany konzervatívcov, ktorí sa usilujú o energetický mix, v ktorom sa kombinuje jadrová energia s obnoviteľnými energiami. Jadrovú energiu táto daň nezasiahne. Preto vyzývame na zdanenie energetických vstupov, ktoré prostredníctvom dane z kombinovanej primárnej energie/z uhlíka postihne aj jadrovú energiu. Zdržala som sa konečného hlasovania, pretože som nemohla hlasovať za správu spájajúcu jednu dobrú myšlienku - daň z finančných transakcií - s opatreniami, ktoré by na ľudí v Európe uložili ešte väčšie bremeno.
<SPEAKER ID="297" NAME="Petru Constantin Luhan" LANGUAGE="RO">
V nedávnych rokoch svetová hospodárska a finančná kríza odkryla vážne slabosti v regulačnom a dozornom rámci globálneho finančného systému. Pre finančné transakcie je typické výrazné zvýšenie objemu a zjavný nepomer medzi objemom finančných transakcií a potrebami skutočného hospodárstva. Krátkodobé investície, ktoré prevládajú, viedli k masívnej nestabilite a rizikovému správaniu. V centre krízy boli krátkodobé špekulatívne transakcie, ktoré poukázali na jasnú súvislosť medzi neúčinnou finančnou reguláciou a dohľadom a udržateľnosťou verejných financií. Hlasoval som za túto správu, pretože problémy spôsobené týmto trhovým správaním mali ťažké dôsledky na verejné financie, európskych občanov aj iné. Správa navrhuje vytvoriť nástroje na zníženie špekulácií, zaručiť spravodlivé rozloženie zaťaženia medzi kľúčových finančných aktérov a vytvoriť nové dodatočné zdroje na riešenie hlavných problémov.
<P>
V súčasnosti sa odhaduje, že daňové úniky a podvody stoja členské štáty EÚ približné 250 miliárd EUR ročne. Daň z finančných transakcií je priekopníckym prvkom, ktorý pre EÚ vytvorí daňové výnosy vo výške približne 200 miliárd EUR ročne a zabráni špekulatívnym transakciám.
<SPEAKER ID="298" NAME="David Martin" AFFILIATION="S&amp;D">
písomne. - Hlasovaním za túto správu europoslanci reagujú na žiadosť verejnosti o spravodlivé zdanenie finančného sektora. Finančný sektor je do značnej miery oslobodený od DPH a nedostatočne zdaňovaný, kým bežní občania čelia dôsledkom finančnej krízy a každý muž, žena i dieťa v EÚ prispeli do vládnej podpory sumou 9 500 EUR. V tomto hlasovaní poslanci podporili státisíce aktivistov, ktorí sa intenzívne usilujú o daň Robina Hooda - o nepatrnú daň z finančných transakcií, ktorá umožní nazbierať miliardy na splnenie priorít doma a našich záväzkov boja proti chudobe a klimatickým zmenám na medzinárodnej úrovni.
<P>
Najlepším spôsobom, ako zaviesť túto daň, by bola celosvetová dohoda. Kolková daň z akcií v Spojenom kráľovstve však dokazuje, že je možné zaviesť úspešnú, dobre navrhnutú daň z finančných transakcií (DFT) bez oslabenia konkurencieschopnosti. Koordinovaná celoeurópska DFT bude prvým krokom k celosvetovej DFT. Je čas konať a EÚ sa môže postaviť do čela tejto kampane za globálne spravodlivejšie zdaňovanie.
<SPEAKER ID="299" NAME="Arlene McCarthy" AFFILIATION="S&amp;D">
písomne. - Labouristickí europoslanci reagujú na žiadosť verejnosti o spravodlivé zdanenie finančného sektora. Finančný sektor je do značnej miery oslobodený od DPH a nedostatočne zdaňovaný, kým bežní občania čelia dôsledkom finančnej krízy a každý muž, žena i dieťa v EÚ prispeli do vládnej podpory sumou 9 500 EUR. V tomto hlasovaní labouristickí europoslanci podporili státisíce aktivistov, ktorí sa intenzívne usilujú o daň Robina Hooda - o nepatrnú daň z finančných transakcií, ktorá umožní nazbierať miliardy na splnenie priorít doma aj našich záväzkov boja proti chudobe a klimatickým zmenám na medzinárodnej úrovni. Najlepším spôsobom, ako zaviesť túto daň, by bola celosvetová dohoda. Kolková daň z akcií v Spojenom kráľovstve však dokazuje, že je možné zaviesť úspešnú, dobre navrhnutú daň z finančných transakcií (DFT) bez oslabenia konkurencieschopnosti. Koordinovaná celoeurópska DFT bude prvým krokom k celosvetovej DFT. Je čas konať a EÚ sa môže postaviť do čela tejto kampane za globálne spravodlivejšie zdaňovanie.
<SPEAKER ID="300" NAME="Jean-Luc Mélenchon" LANGUAGE="DE">
Ľavica podporuje myšlienku zavedenia dane z finančných transakcií už roky. Táto myšlienka je dnes predmetom konsenzu. Tento ústupok je podľa nášho názoru vítaný. Daň z finančných transakcií by však mala byť zameraná výhradne na podporu všeobecného záujmu ľudí, nie na hladké fungovanie voľného obchodu alebo obchodovanie s právami na emisie, ktoré niektorí - a vlastne aj tento text - nazývajú "trh s emisiami". Budem hlasovať proti tomuto bezohľadnému zneužívaniu pôvodne dobrej myšlienky.
<SPEAKER ID="300" NAME="Nuno Melo" LANGUAGE="PT">
Napriek tomu, že súhlasím s veľkou časťou obsahu tejto správy, nemohol by som za ňu hlasovať, keďže obhajuje zavedenie dane z finančných transakcií (na celosvetovej alebo aspoň na európskej úrovni), hoci priznáva, že treba preskúmať možné dôsledky tohto opatrenia (tým, že navrhuje štúdiu a posteriori). Strana, ktorú zastupujem, vždy bojovala proti zavedeniu dane z finančných transakcií tohto druhu v Portugalsku z hľadiska jej možného nepriaznivého vplyvu na finančné trhy. Portugalsko je vyčerpané a nevládze sa vyrovnať s ďalšími daňovými zaťaženiami, keďže v konečnom dôsledku by túto daň aj tak znášali občania, pretože finančné inštitúcie by ju preniesli na svojich zákazníkov. Zavedenie takej dane len na európskej úrovni by mohlo viesť k tomu, že iné trhy by vo vzťahu k európskym finančným trhom získali konkurenčné výhody.
<SPEAKER ID="301" NAME="Willy Meyer" LANGUAGE="ES">
Hlasoval som za správu pani Podimatovej, ktorá sa zaoberá inovačným financovaním na globálnej a európskej úrovni, keďže predstavuje myšlienku, ktorá je jedným z pilierov ľavice vo svete: zavedenie dane z finančných transakcií. Pravdaže, text mohol byť oveľa odvážnejší a nemusel podmieňovať túto daň tvorbou podobnej dane na celosvetovej úrovni.
<P>
Naša politická organizácia vždy obhajovala potrebu zavedenia dane z toku svetového kapitálu, niečoho podobného ako takzvaná Tobinova daň. Z tohto dôvodu, hoci mi návrh správy pripadá nedostatočný, verím, že je to krok správnym smerom.
<SPEAKER ID="302" NAME="Louis Michel" LANGUAGE="FR">
V dôsledku svetovej hospodárskej a finančnej krízy v roku 2007 sme mohli registrovať vážne slabosti v regulačnom a dozornom rámci globálneho finančného systému. V rámci Európskeho parlamentu som bol iniciátorom boja za inovačné financovanie a vytvoril som pracovnú skupinu pre uskutočniteľnosť dane z medzinárodných transakcií. Som presvedčený, že táto daň by nielen umožnila lepšiu reguláciu finančného sektora tým, že by obmedzila čisto špekulatívne aktivity, ale by aj pomohla najchudobnejším krajinám, najmä rozvojovým a spomedzi nich tým najmenej rozvinutým, splniť rozvojové ciele tisícročia a prijať opatrenia potrebné na prispôsobenie sa zmene klímy.
<P>
Daň z finančných transakcií by teoreticky na európskej úrovni mohla v Únii vytvoriť príjem okolo 200 miliárd EUR ročne a takmer 650 miliárd USD ročne na globálnej úrovni. Keby sme na európskej úrovni dosiahli jednotný postup uplatnením dane z medzinárodných finančných transakcií, zachovali by sme silné posolstvo, ktoré sme vyslali v decembri 2010, keď sme prijali odporúčanie s názvom "Finančná, hospodárska a sociálna kríza: odporúčania týkajúce sa opatrení a iniciatív, ktoré treba prijať".
<SPEAKER ID="302" NAME="Alexander Mirsky" AFFILIATION="S&amp;D">
písomne. - Prijatie tejto správy by zo strany Parlamentu bolo prvým silným signálom v prospech dane z finančných transakcií v čase, keď je postoj Komisie nejednoznačný, a hoci prejavuje ochotu regulovať finančných aktérov, zároveň ich oslobodzuje od dane. Je potrebné poukázať na pokrytecké vyhlásenia niektorých pravicových vodcov, ktorí vyzývajú na istú formu zdanenia finančného sektora, ale len na globálnej úrovni, kde, ako všetci vieme, je najmenej pravdepodobné, že sa uplatní. Komisia by mala vyslať presný a jasný signál o tom, že daň z transakcií musí platiť každý. Situácia, keď farmári platia daň a finančníci nie, nie je prijateľná. Sociálna nespravodlivosť rodí zlo a zhovievavosť zo strany vládnych inštitúcií znižuje ich vážnosť v očiach bánk. Hlasoval som za.
<SPEAKER ID="303" NAME="Andreas Mölzer" LANGUAGE="DE">
Zavedenie dane z finančných transakcií je krok správnym smerom a zasiahne najmä hedžové fondy a podobné produkty, ktoré, zdá sa, sú pre skutočné hospodárstvo slabým prínosom. Nepochybne je správne, že Európa sa v tejto oblasti chce ujať vedenia - koniec koncov, keby sme sa pokúsili zapojiť aj Američanov, museli by sme čakať donekonečna. Daň z finančných transakcií by sa však nemala využívať ako príležitosť zaviesť daň EÚ zadnými dvierkami. Žiaľ, správa pani Podimatovej nás však vedie práve týmto smerom. Daňová suverenita musí naďalej ostať zodpovednosťou členských štátov. Ak Brusel nedokáže spravovať peniaze, ktoré dostáva, potom si musí pritiahnuť opasok. Existuje už dosť právomocí, ktoré by sa lepšie regulovali na vnútroštátnej úrovni ako na úrovni EÚ. Ostatné výzvy obsiahnuté v správe, konkrétne na zavedenie eurobondov a dane z uhlíka, by mali byť zamietnuté. Na jednej strane sú eurobondy produktom, ktorý je proti hospodárskemu zmyslu, kým na druhej sa od fiškálne opatrných krajín eurozóny znovu nespravodlivo žiada, aby znášali náklady. EÚ by sa jednoducho stala transferovou úniou. Daň z uhlíka s pochybnými cieľmi by takisto poškodila európske hospodárstvo a zničila pracovné miesta, čo by malo negatívny dosah na väčšinu ľudí. Z tohto dôvodu by sme mali túto správu zamietnuť.
<SPEAKER ID="304" NAME="Claudio Morganti" LANGUAGE="IT">
Hlasoval som proti tejto správe, pretože hoci sa myšlienka príspevku zo strany finančného systému, ktorý je z veľkej časti zodpovedný za krízu v posledných dvoch rokoch, zdá správna, spôsob, akým sa má uplatňovať, ma zaráža.
<P>
Musím povedať, že vítam návrh na vytvorenie eurobondov, a verím, že môžu byť užitočným nástrojom. Mám však problémy s tou časťou správy, ktorá sa zaoberá daňou z finančných transakcií. Myslím si, že je priveľkým rizikom uplatňovať ju len na úrovni Európskej únie, pretože tak by celý finančný systém EÚ mohol stratiť konkurencieschopnosť a finančné subjekty by ho bez väčších ťažkostí mohli obchádzať a sústrediť sa na iné trhy.
<P>
Okrem toho by som nechcel, aby táto daň vydláždila cestu vytvoreniu potenciálneho centralizovaného daňového systému EÚ, s čím by som dôrazne nesúhlasil.
<SPEAKER ID="304" NAME="Franz Obermayr" LANGUAGE="DE">
Európski daňoví poplatníci až doteraz znášali hlavné finančné bremeno hospodárskej krízy. Je preto dôležité, aby sa použili iné nástroje, ktoré zabezpečia, aby hráči a špekulanti na finančných trhoch prevzali zodpovednosť na svoje plecia. Tak je to spravodlivé. Daň z finančných transakcií by sa však nemala využívať ako výhovorka na zavedenie priameho zdaňovania zo strany Bruselu. Podkopalo by to daňovú suverenitu a všeobecnú nezávislosť členských štátov. Táto správa odhaľuje tendencie týmto smerom, preto som hlasoval proti nej.
<SPEAKER ID="304" NAME="Rolandas Paksas" LANGUAGE="LT">
Hlasoval som za toto uznesenie o inovačnom financovaní na celosvetovej a európskej úrovni. Európa so svojím najväčším finančným trhom na svete sa postupne pokúša znovu postaviť na nohy po kríze, ktorej dôsledky budeme cítiť ešte niekoľko nadchádzajúcich rokov. V dôsledku toho je nevyhnutné zaviesť inovačné finančné opatrenia, ktoré by zaistili finančnú stabilitu a transparentnosť. V súčasnosti je väčšina finančných služieb oslobodená od DPH. Z toho dôvodu sa vo finančnom sektore strácajú značné príjmy a zvyšuje sa daňové zaťaženie pracujúcich ľudí. Verím, že daň z finančných transakcií je efektívnym finančným opatrením, ktoré by mohlo pomôcť znížiť špekulácie a deficit verejných financií. Keď dôsledne zhodnotíme jej možný negatívny vplyv na svetovú konkurencieschopnosť EÚ, musíme vynaložiť všemožné úsilie, aby sa uplatňovala aj na celosvetovej úrovni. Aby sa zvýšil HDP všetkých krajín, bolo by navyše rozumné zaviesť daň na aktíva bánk, ktorá by bola primeraná systémovému významu príslušnej úverovej inštitúcie a úrovni rizika obsiahnutého v konkrétnej aktivite. Súhlasím s návrhom na vydanie dlhopisov na projekty EÚ, ktoré ako bežný prostriedok spravovania dlhov pomôžu pritiahnuť zvýšené investície do európskych infraštruktúrnych projektov. Aby sa z uplatňovania dane z uhlíka dosiahol maximálny prínos, je okrem toho potrebné stanoviť minimálne povinné požiadavky pre všetky členské štáty, čo by zabránilo presunúť neúnosné bremená na spotrebiteľov s nízkym príjmom.
<SPEAKER ID="305" NAME="Georgios Papanikolaou" LANGUAGE="EL">
Hlasoval som za iniciatívnu správu Európskeho parlamentu o inovačnom financovaní na celosvetovej a európskej úrovni. Finančná kríza a dlhová kríza odhalili medzery v prevádzke a riadení súčasného finančného sektora. Zavedenie dane z globálnych finančných transakcií nie je novým návrhom, určite však bez výnimky nepopulárnym vo všetkých rozvojových krajinách, najmä v tých, kde sa uplatňujú politiky nízkeho zdaňovania. Napriek tomu, ak globálna dohoda nebude možná, zavedenie dane z finančných transakcií v EÚ, ak nepoškodí jej konkurencieschopnosť, pomôže zlepšiť prevádzku tohto konkrétneho sektora a zároveň vytvorí významné verejné príjmy. Toto je podstata pozmeňujúceho a doplňujúceho návrhu 2, za ktorý som hlasoval.
<SPEAKER ID="296" NAME="Maria do Céu Patrão Neves" LANGUAGE="PT">
Táto správa súvisí s inovačnými prostriedkami financovania na svetovej a európskej úrovni. Navrhuje opatrenia na vyrovnanie sa s vážnymi nedostatkami v regulačnom a dozornom rámci svetového finančného systému, ktoré odhalila globálna hospodárska a finančná kríza v rokoch 2007 až 2009. Finančné transakcie v súčasnosti charakterizuje enormné zvýšenie objemu a výrazný nepomer medzi objemom finančných transakcií a potrebami, ktoré sú s nimi spojené v "skutočnom svete". Nové obchodné modely, ako sú krátkodobé investície a automatizované vysokofrekvenčné obchodovanie, ktoré prevzali ústrednú rolu v rámci globálnych finančných trendov a viedli k masívnej nestabilite a rizikovému správaniu, si zasluhujú pozornosť predstaviteľov vlád. To sú pre Európsky parlament dostatočné dôvody na to, aby v rámci svojich právomocí prispel svojím dielom a naznačil opatrenia, ktoré podľa neho budú vhodné na vyriešenie aktuálnej situácie.
<SPEAKER ID="296" NAME="Marit Paulsen, Olle Schmidt a Cecilia Wikström" LANGUAGE="SV">
Správa o inovačnom financovaní sa zaoberá množstvom dôležitých oblastí, napríklad významom vytvorenia skutočného vnútorného trhu ako základu pre európsky rast, významom možnosti financovania európskych projektov infraštruktúry prostredníctvom európskych dlhopisov na projekty, ako aj možným riešením v súvislosti s európskou daňou z uhlíka, tak aby sme v Európe mohli prejsť k trvalo udržateľnej výrobe. Dôležitá je aj skutočnosť, že správa zdôrazňuje, že členské štáty EÚ musia splniť ciele pomoci, ktoré boli vytýčené.
<P>
Napriek tomu sme sa rozhodli zdržať sa konečného hlasovania, pretože si myslíme, že pre Európu nebude dobré zaviesť daň z finančných transakcií nezávisle, ak to isté neurobia aj iné krajiny. Podľa nás by sme mali zvážiť príklad jednostranného zavedenia istého druhu dane z finančných transakcií v osemdesiatych rokoch 20. storočia vo Švédsku, ktorá vyústila do presťahovania väčšiny obchodu s akciami, dlhopismi a opciami do Londýna, aby sme na európskej úrovni neurobili tú istú chybu.
<P>
Podľa nás existuje veľké riziko, že stabilizačné účinky, ktoré - dúfame - daň z finančných transakcií prinesie na finančný trh, sa neprejavia, ak EÚ takúto daň zavedie nezávisle. Riziko, že obchod s akciami, dlhopismi a opciami sa namiesto na menej transparentné a menej otvorené trhy presunie mimo Európy, je veľké. To nevytvorí lepšie podmienky na kontrolu finančného trhu a mohlo by to oslabiť spoločný európsky dohľad nad finančným trhom, ktorý sme zaviedli.
<SPEAKER ID="306" NAME="Miguel Portas" LANGUAGE="PT">
Aby sa vlády viacerých štátov vyrovnali s globálnou finančnou krízou a obrovskou recesiou, ktorá z nej vyplynula, zvýšili svoje vládne dlhy na neudržateľnú úroveň s cieľom zachrániť finančné spoločnosti a stimulovať svoje hospodárstvo. V rovnakom čase banky zhromažďujú zisky z rozdielu medzi pôžičkami získanými od centrálnych bánk s takmer nulovým úrokom a cenou, za ktorú poskytujú úvery zákazníkom a štátom. Preto je morálnou povinnosťou finančných podnikov vziať na svoje plecia zodpovednosť a čeliť kríze, ktorú spôsobili. Daň z finančných transakcií je to najmenej, čo môžeme žiadať.
<P>
Tým, ktorí sa usilujú túto zodpovednosť odsunúť na neskôr pod zámienkou, že takú daň je možné zaviesť len na celosvetovej úrovni, chcem povedať: 1. že pozícia EÚ sa jednostranným zavedením tejto dane výrazne posilní; 2. ak časť kapitálu použitého na špekulatívne transakcie má opustiť EÚ, dôsledkom bude zníženie nestability finančných trhov, čo by mohlo byť prínosom; 3. ak globálna finančná regulácia nebude uskutočniteľná alebo vhodná, budú potrebné rozumné pravidlá na obeh kapitálu. Táto správa predstavuje krok týmto smerom.
<SPEAKER ID="307" NAME="Evelyn Regner" LANGUAGE="DE">
Hlasovala som za správu, pretože pre EÚ je už najvyšší čas ujať sa vedenia a zaviesť daň z finančných transakcií na európskej úrovni. Som presvedčená, že keď urobíme tento prvý krok, zvýši sa pravdepodobnosť dosiahnutia cieľa - daň z finančných transakcií na celom svete. Pozmeňujúci a doplňujúci návrh, ktorý predložila naša skupina a ktorý vyzýva na zavedenie dane z finančných transakcií na úrovni EÚ bez ďalších odkladov (ako je požiadavka vypracovať viac štúdií) prešiel len tesnou väčšinou. Teraz chcem vyzvať zodpovedného komisára pána Šemetu, aby začal konať.
<P>
Uznesenie bolo prijaté drvivou väčšinou 529 hlasov za, 127 hlasov proti a 18 zdržaní sa hlasovania. Ide o jasný signál Parlamentu, ktorý Komisia nesmie ignorovať ani označiť za nepresvedčivý. Vyzývam pána predsedu Barrosa, aby začal konať, uplatnil právo Komisie chopiť sa iniciatívy a predložil nám, zákonodarnému orgánu, predbežný návrh. Týmto spôsobom by bolo možné vyzbierať celkovo 200 miliárd EUR - peňažné prostriedky, ktoré zúfalo potrebujeme a do ktorých by mali prispieť tí, čo krízu spôsobili. Nemali by sme sa obracať na daňových poplatníkov, aby napravili deficity spôsobené finančnou krízou, ale mali by sme žiadať od súkromného sektora, aby konečne prispel svojím dielom. Tieto peniaze by sa mali využiť na konsolidáciu rozpočtu a ako samostatný zdroj príjmov rozpočtu EÚ.
<SPEAKER ID="308" NAME="Raül Romeva i Rueda" AFFILIATION="Verts/ALE">
písomne. - Európsky parlament dnes zopakoval výzvu na zavedenie dane z finančných transakcií na úrovni EÚ ako súčasť správy o inovačnom financovaní prijatej poslancami Európskeho parlamentu. Skupina zelených už dlho vyzýva na zavedenie dane z finančných transakcií a uvítala hlasovanie s poznámkou poslanca za zelených pána Philippa Lambertsa: "Európsky parlament zotrváva v tlaku na zavedenie dane z finančných transakcií na úrovni EÚ. Hoci konečným cieľom by malo byť zavedenie globálnej DFT, pre jej jednoznačné prínosy ju EÚ musí presadiť sama. Poslanci EP dnes naliehali na Komisiu, aby podnikla kroky k tomuto cieľu. Zelení dlho bojujú za zavedenie dane z finančných transakcií ako prostriedku na potlačenie škodlivých špekulácií aj ako nového zdroja na vytvorenie verejných príjmov. Okrem toho, že daň z finančných transakcií je potenciálne významným zdrojom príjmov v čase, keď sú štátne pokladnice pod veľkým tlakom, je aj sociálne spravodlivá. DFT by ako prekážka riskantných špekulácií tiež výrazne zasiahla systémové riziko pochádzajúce z vysokofrekvenčného obchodovania. Je najvyšší čas, aby Komisia a členské štáty prestali prešľapovať na mieste."
<SPEAKER ID="309" NAME="Licia Ronzulli" LANGUAGE="IT">
Nedávna hospodárska kríza odhalila nedostatky systému regulácie a dohľadu nad globálnymi financiami.
<P>
Až príliš často objem týchto transakcií ďaleko prekročil potreby skutočného sveta a spôsobil špekulácie, čo postupom času vyvolalo nestabilitu vloženého kapitálu a riziko platobnej neschopnosti. Prví, ktorí znášali dôsledky v podobe stúpajúcej nezamestnanosti, zmenšujúcich sa príjmov, obmedzeného prístupu k sociálnym službám a zvyšujúcich sa nerovností, boli daňoví poplatníci.
<P>
Aby EÚ zabránila budúcim krízam, potrebuje teraz podporiť skutočné zmeny v regulácii a dohľade a vyformovať zdravšie a zdatnejšie finančné prostredie. Myšlienka odvodov z finančných transakcií predstavuje najmä v období po kríze, ako je tá súčasná, významné výhody: stabilizáciu trhov, poskytnutie stimulov na dlhodobé investície a zabezpečenie sledovateľnosti s cieľom kontrolovať jednotlivé transakcie.
<P>
Potlačenie špekulácií, podpora dlhodobých investícií a dosiahnutie väčšieho dlhodobého rastu v rámci stratégie Európa 2020 sú potrebné, aby sa toto všetko zavŕšilo zavedením podobného systému financovania aj mimo Európskej únie, aby dôsledkom neboli konkurenčné znevýhodnenia v náš neprospech.
<SPEAKER ID="310" NAME="Vilja Savisaar-Toomast" LANGUAGE="ET">
V dnešnom hlasovaní sme boli svedkami vyjadrenia podpory správe týkajúcej sa inovačného financovania vo svete a v Európe. Jediná časť, ktorá nedostala podporu, bol návrh vyzývajúci Komisiu na preskúmanie uskutočniteľnosti dane z uhlíka v EÚ, ktorá bude podobne ako DPH zavedená na vnútorný trh z každého výrobku. S potešením som si všimla podporu hlavných bodov vyzývajúcich Komisiu na preskúmanie uskutočniteľnosti a praktickosti rôznych nových daní a dôsledkov, ktoré z nich vyplynú. Po zavedení bankových daní, daní z finančných činností a daní z finančných transakcií bude mať každý vlastný hospodársky cieľ a potenciál na zaistenie príjmu sa bude líšiť, preto je dôležité, aby sa pred zavedením dodatočných daní vykonala hĺbková analýza.
<P>
Táto myšlienka získala podporu za predpokladu, že ak sa zavedie daň z finančných transakcií, mala by sa zaviesť v čo najširšej forme. Zároveň poslanci Parlamentu vrátane mojej osoby žiadali o vyjasnenie otázky, kto v konečnom dôsledku túto daň zaplatí, keďže daňové bremeno zvyčajne zaťaží zákazníka, ktorým by v tomto prípade boli drobní investori a jednotlivci. Ďakujem.
<SPEAKER ID="311" NAME="Edward Scicluna" AFFILIATION="S&amp;D">
písomne. - Podporil som správu pani Podimatovej, ktorá obsahuje množstvo dobrých nápadov v súvislosti s daňou z finančných transakcií. Je pravda, že väčšia časť finančného sektora, najmä investičné banky, sa musí reformovať v dôsledku nedostatkov, ktoré odhalila finančná kríza. Dokonca aj guvernér centrálnej britskej banky Bank of England Mervyn King minulý týždeň pripustil, že náklady na úsporné opatrenia, ktoré sa prijímajú v Británii aj v celej Európe, znášali ľudia, ktorí neniesli vôbec žiadnu vinu, kým finančný sektor sa vrátil späť k svojmu podnikaniu, akoby sa nič nestalo.
<P>
Je správne, že súkromný sektor by mal splatiť svoj podiel na dôsledkoch finančnej krízy a poskytnúť prostriedky na možnú budúcu finančnú pomoc pri existencii mnohých bánk, ktoré sa ešte vždy považujú za "príliš veľké na to, aby skrachovali". Teraz je na MMF a Európskej komisii, aby zhodnotili klady a zápory globálnej dane z finančných transakcií.
<SPEAKER ID="312" NAME="Peter Skinner" AFFILIATION="S&amp;D">
písomne. - Počas dnešného hlasovania o správe pani Podimatovej o inovačnom financovaní sa hlasovalo aj o samostatnom pozmeňujúcom a doplňujúcom návrhu, ktorý vyzýva Komisiu predložiť návrhy na navrhovanú daň z finančných transakcií na úrovni EÚ bez akýchkoľvek iniciatív na úrovni krajín G20.
<P>
Hlasoval som za pozmeňujúci a doplňujúci návrh z dôvodu solidarity so skupinou a preto, lebo verím, že jasná podpora koncepcie DFT zo strany Európy môže podnietiť ďalšie diskusie na úrovni krajín G20.
<P>
Je mi však úplne jasné, že zavedenie DFT na úrovni EÚ, pokiaľ nebude zavedená aj celosvetovo, zvýši potenciálne riziko pre konkurenčné postavenie Spojeného kráľovstva ako finančného centra, čo priamo zasiahne občanov v juhovýchodnom Anglicku. Mám veľké obavy z DFT platnej len v EÚ a nazdávam sa, že každý návrh musí byť dôkladne zhodnotený z hľadiska jeho vplyvov, aby sa zabezpečilo, že kladné vplyvy prevážia záporné dôsledky na mojich voličov. Pred výsledkom takéhoto posúdenia vplyvov rovno odmietam návrhy na celoplošnú sadzbu DFT vo výške 0,05 % na všetky finančné transakcie ako svojvoľnú a zle premyslenú.
<SPEAKER ID="312" NAME="Søren Bo Søndergaard" LANGUAGE="DA">
Hlasoval som proti správe, pretože nezaručuje, že daň z finančných transakcií sa použije na účel, na aký by sa mala použiť Tobinova daň, konkrétne pre rozvojové krajiny a na investície do klímy. Správa je nejasná v tom, či daň pripadne rozpočtom EÚ, čo otvára možnosť ďalších problémov. Po prvé, som zásadne proti zvýšeniu vlastných zdrojov EÚ. Po druhé, ak EÚ bude mať právo disponovať s touto daňou - pozri návrh Komisie, že z dane by sa mali financovať projekty EÚ a medzery v rozpočte EÚ -, premárnime príležitosť zaviesť pravú Tobinovu daň. Moje hlasovanie by sa nemalo vykladať ako odpor voči dani z finančných transakcií v EÚ. Plne podporujem pravú Tobinovu daň. Podporujem aj pozitívne prvky správy, napríklad boj proti daňovým podvodom, zásadu, podľa ktorej znečisťovateľ platí, a výzvu na energetickú efektívnosť.
<SPEAKER ID="313" NAME="Bart Staes" LANGUAGE="NL">
Dnes som znovu hlasoval za zavedenie dane z finančných transakcií (DFT) a súhlasil som s tým, že ak sa nám nepodarí zaviesť DFT na celosvetovej úrovni, EÚ by napriek tomu mala urobiť prvý krok. Musíme využiť tento impulz a zredukovať chamtivosť finančného a bankového sektora. Koniec koncov, globálna kríza si vyžaduje globálne riešenia a Európa ako najväčší finančný trh môže v tomto smere zohrať priekopnícku úlohu. Daň z finančných transakcií by mohla členským štátom poskytnúť dostatočný príjem na vyváženie rozpočtov a udržanie chodu hospodárstiev.
<P>
Pretože potenciálny výnos z DFT vo výške 0,05 % zodpovedá 200 miliardám EUR v EÚ a 650 miliardám USD na globálnej úrovni, táto daň by mohla tiež tvoriť dôležitú časť riešenia pri hľadaní nových a udržateľných zdrojov príjmu. DFT by mohla obmedziť špekulácie a stabilizovať trhy, vytvoriť stimuly na dlhodobé investície, a keďže každá transakcia sa dá vysledovať, mohla by zvýšiť transparentnosť a zabezpečiť, aby finanční hráči prijali svoj podiel na dôsledkoch krízy. Navyše správa vyzýva detailnejšie preskúmať možnosti vydávania eurobondov a zavedenia dane z CO2.
<SPEAKER ID="314" NAME="Catherine Stihler" AFFILIATION="S&amp;D">
písomne. - Na rozdiel od svojich kolegov - škótskych konzervatívcov a škótskych liberálov - som podporila túto správu, ktorá rieši množstvo možných zdrojov financovania vrátane dane z finančných transakcií. Takisto vyzýva na rozpravu o použití príjmov, ktoré by DFT mohla priniesť.
<SPEAKER ID="315" NAME="Michèle Striffler" LANGUAGE="FR">
Počas hlasovania o správe o inovačnom financovaní na celosvetovej a európskej úrovni som dôrazne podporila zavedenie dane z finančných transakcií na celosvetovej úrovni. Možnosť uplatňovania takejto dane výhradne na európskej úrovni by však mala byť predmetom štúdie uskutočniteľnosti Európskej komisie. Skutočne by sme mali zistiť, či sa táto daň môže uplatňovať na európskej úrovni bez toho, aby mala nepriaznivé účinky na európsku konkurencieschopnosť z medzinárodného hľadiska.
<SPEAKER ID="316" NAME="Nuno Teixeira" LANGUAGE="PT">
Hospodárska a finančná kríza odkryla vážne nedostatky v regulačnom a dozornom rámci globálneho finančného systému. Je potrebné reagovať na krízu prostredníctvom nových nástrojov, ktoré pribrzdia špekulácie, obnovia úlohu finančného sektora, zaručia spravodlivé rozdelenie bremien a vytvoria nové, dodatočné zdroje na riešenie globálnych problémov, ako sú zmeny klímy, ciele rozvoja a inteligentný, udržateľný, inkluzívny rast v rámci stratégie Európa 2020. Táto iniciatívna správa je výsledkom úsilia nájsť nové, inovačné zdroje financovania. Daňové nástroje založené na prijímaní príjmu sa nepokladajú za dostatočné. Dokument skúma nasledujúce možnosti inovačného financovania: zdanenie finančného sektora, eurobondy a zdanenie sektora energetiky. Podľa môjho názoru je nevyhnutné inovovať z hľadiska alternatívnych prostriedkov financovania, ktoré sú rovnocenné dnešným problémom a v súlade s moderným svetom, ale neodporúča sa urobiť to bez predchádzajúceho preskúmania ich skutočných dôsledkov. Rovnako dôležité ako zvýšenie príjmu je upevnenie regulačnej úlohy trhu vytvorením mechanizmov na posilnenie jeho transparentnosti, efektívnosti a stability. Z týchto dôvodov som počas plenárnej schôdze hlasoval za tento dokument.
<SPEAKER ID="317" NAME="Georgios Toussas" LANGUAGE="EL">
Správa je urážkou inteligencie pracujúcich tried a radových občanov, ktorí trpia v barbarskej vojne, ktorú proti nim rozpútal kapitál a jeho politickí predstavitelia. Od začiatku dáva najavo, že o zdanení kapitálu nemôže byť ani reči: "zdôrazňuje, že zvýšenie sadzieb a rozsahu existujúcich daňových nástrojov... nemôže byť dostatočným ani udržateľným riešením". Preto, len aby oklamala pracujúcich, vyzýva EÚ na prijatie "dane z finančných transakcií" vo výške 0,01 %, ktorú prezentuje ako údajne "spravodlivé rozdelenie bremena" krízy medzi kapitál a pracujúcich a úsilie obmedziť špekulácie kapitálu. Zároveň sa zvyšuje priame zdaňovanie chudobných radových občanov a prudko stúpa nepriame zdaňovanie, ktoré doslovne požiera príjmy pracujúcej triedy a radových občanov. Daň z finančných transakcií nie je daňou z finančného sektora; je to ďalšia nepriama daň. Spolu s touto novou nepriamou daňou sa navrhuje aj celá séria takzvaných "opatrení inovačného financovania" či skôr nových daní z príjmov radových občanov, ako je "daň z uhlíka", "príspevok solidarity na letenky" či dokonca "celosvetová lotéria" na boj proti hladu. Grécka komunistická strana hlasovala proti tejto konkrétnej správe a zdôrazňuje, že jediná všeobecná cesta, ako sa dostať z kapitalistickej krízy, je zaútočiť na zisky monopolov.
<SPEAKER ID="318" NAME="Niki Tzavela" AFFILIATION="EFD">
písomne. - Hlasovala som za túto správu. Podľa mňa je správa pani Podimatovej veľmi dobre vyvážená a veľmi dobre vysvetlená a vítam aj štyri finančné prostriedky, ktoré správa zavádza. Všetky štyri opatrenia sú inovačné a chcela by som zdôrazniť, že sa neobmedzujú len na daň z finančných transakcií. Mali by sme však opatrne vyberať, ktoré nástroje uplatníme: podľa môjho názoru by sme mali vylúčiť daň z odvetví - napríklad z odvetvia energetiky -, ktoré majú znásobujúci účinok na životné náklady. Preto by v záverečnej fáze tohto problému Komisia mala vykonať zhodnotenie posúdením vplyvu účinnosti a potenciálnych dôsledkov použitia týchto nástrojov.
<SPEAKER ID="319" NAME="Thomas Ulmer" LANGUAGE="DE">
Správa obsahuje niektoré dobré myšlienky, napríklad daň z finančných transakcií vo výške len 0,05 %, ktorá do rozpočtu EÚ prinesie čistý zisk 200 miliárd EUR. V súčasnosti ešte nevieme odhadnúť prínos týchto peňazí, ktoré by len obmedzili, ale nezastavili špekulácie. Zaujímavou otázkou je, čo s touto iniciatívnou správou urobí Rada ministrov. Máme pred sebou ešte dlhú cestu.
<SPEAKER ID="320" NAME="Derek Vaughan" AFFILIATION="S&amp;D">
písomne. - Opatrenia obsiahnuté v tejto správe predstavujú možnosť získať miliardy eur a zmierniť záťaž, ktorú na rodiny kladú tieto náročné finančné okolnosti, keď občania z celej EÚ čelia zvyšujúcemu sa účtu za finančnú krízu.
<P>
Nepatrná daň z finančných transakcií sa bude môcť použiť na boj proti chudobe v Spojenom kráľovstve a na celom svete a na zmiernenie následkov zmeny klímy. Zástancovia tejto takzvanej dane Robina Hooda spolu s labouristickými poslancami EP teraz musia rozšíriť svoj úspech a pokračovať v nátlaku na globálny finančný sektor, aby sa tento systém použil na vytvorenie celosvetovej dane z finančných transakcií.
<SPEAKER ID="320" NAME="Dominique Vlasto" LANGUAGE="FR">
Hlasovala som za toto uznesenie, ktoré je zamerané na povzbudenie inovačného financovania prostredníctvom dane z finančných transakcií, na zvýšenie kapacít na oživenie hospodárstva a na podporu prechodu k ekologickému rastu pri zachovaní pomoci rozvojovým krajinám. Hospodárska kríza veľmi pôsobivo poukázala na to, že je životne dôležité vytvoriť globálne finančné riadenie, aby sme už neboli predmetom vrtochov neviazaného finančného kapitalizmu. To je cieľom francúzskeho predsedníctva G20 a musíme urobiť všetko, čo môžeme, aby sme ten cieľ dosiahli. Finančné špekulácie podporované nedostatočnými pravidlami a dohľadom zničili milióny pracovných miest, vážne zasiahli verejné financie a výrazne znížili životnú úroveň drvivej väčšiny Európanov. Je najvyšší čas odpútať sa od tejto krátkodobej vízie hospodárstva, kde záleží len na peniazoch a všade vládne nezodpovednosť, ktorá nás doviedla až na okraj priepasti, aby sa finančný systém mohol opäť ujať svojej úlohy a slúžiť reálnemu hospodárstvu a ľuďom. Európska únia by mala v tejto oblasti poslúžiť ako príklad a uznesenie prijaté týmto Parlamentom vysiela silný signál našim partnerom.
<SPEAKER ID="321" NAME="Angelika Werthmann" LANGUAGE="DE">
Hlasovala som za správu pani Podimatovej o inovačnom financovaní na celosvetovej a európskej úrovni. Európski daňoví poplatníci až doteraz znášali hlavné bremeno finančnej a hospodárskej krízy v roku 2007 a v nasledujúcich rokoch. Toto je prvá správa, ktorá zvažuje viaceré inovačné mechanizmy navrhnuté na to, aby aj hráči na finančných trhoch znášali isté dôsledky. Návrh dane z finančných transakcií na globálnej úrovni, ak bude možná, bude uvítaný a malo by sa vážne uvažovať o podobnom systéme na úrovni EÚ ako o alternatíve.
<P>
Veľkou výhodou tejto dane nie je len možný príjem zo sektora, ktorý bol v minulosti zaťažený malou alebo nijakou daňou, ale aj súbežný regulačný vplyv. Je všeobecne známym faktom, že finančný sektor, ktorý je často postavený na špekuláciách, sa oddelil od reálneho hospodárstva. Zdanením finančného sektora by sme znovu mohli získať stimuly na dlhodobé investície a zohľadňovať potreby reálneho hospodárstva.
<SPEAKER ID="323" NAME="Luís Paulo Alves" LANGUAGE="PT">
Hlasujem za túto správu, pretože ako sa v nej píše, význam zmierňovania nerovností v oblasti zdravia je neoddeliteľne spojený so zmierňovaním sociálnych nerovností. Nerovnosti v oblasti zdravia začínajú v ranom veku a pretrvávajú celý život, pričom sa prenášajú aj do ďalších generácií. Z tohto dôvodu musia členské štáty prijať zásadu "zdravie vo všetkých politikách". Okrem toho dôrazne podporujem odporúčania spravodajkyne, ktoré obhajujú potrebu presadzovať všeobecný prístup k zdraviu, a to aj pre neevidovaných migrantov, a prístup tehotných žien k sociálnej ochrane v súlade s právnymi predpismi v ich krajinách.
<SPEAKER ID="323" NAME="Sophie Auconie" LANGUAGE="FR">
Správa pani Edite Estrelovej slúži ako prehľad nerovností v oblasti zdravia, ktoré existujú v Európskej únii, a opatrení, ktoré treba prijať na ich zmiernenie. Preto je to užitočná správa, za ktorú som hlasovala, a to nielen preto, aby sa potvrdil neporušiteľný charakter práva na potrat a potreba ľahkého prístupu k metódam antikoncepcie v dobe, keď tieto práva ešte neplatia vo všetkých členských štátoch Európskej únie. Pochod smerom k rovnosti pokračuje.
<SPEAKER ID="323" NAME="Zigmantas Balčytis" LANGUAGE="LT">
Nerovnosti v oblasti zdravia medzi krajinami a regiónmi Európskej únie sú veľmi výrazné. V dôsledku hospodárskej a finančnej krízy niektoré členské štáty prijali úsporné opatrenia, ktoré viedli k zníženiu úrovne financovania verejného zdravia, prevencie chorôb a služieb dlhodobej zdravotnej starostlivosti. Nie všetci občania EÚ majú prístup ku kvalitným zdravotným službám. Týka sa to najmä chudobnejších regiónov EÚ, kde pacienti nemajú prístup ku kvalitným službám zdravotnej starostlivosti a liečbe. Jestvujú veľké rozdiely z hľadiska preplácania liekov a liečby jednotlivých komplikovaných chorôb, napríklad Alzheimerovej choroby, čo bráni pacientom z niektorých členských štátov dostať lieky, ktoré si môžu nechať preplatiť, a liečbu, ktorú potrebujú, v ich krajine. Domnievam sa, že Európska komisia musí prijať opatrenia na zmiernenie rozdielov a nerovnosti v prístupe ku kvalitným službám zdravotnej starostlivosti, ktorým čelia ľudia v EÚ, a vytvoriť mechanizmy na monitorovanie nerovností v oblasti zdravia. Komisia by tiež mala predstaviť iniciatívu zameranú na presadzovanie a podporu rozvoja integrovaných vnútroštátnych alebo regionálnych stratégií na zmiernenie nerovností v oblasti zdravia zo strany členských štátov.
<SPEAKER ID="323" NAME="Regina Bastos" LANGUAGE="PT">
Európski občania dnes žijú dlhšie a zdravšie. Napriek tomu, že priemerná úroveň zdravia v Európskej únii sa časom zlepšuje, v Európe stále existujú rozdiely v oblasti zdravia medzi členskými štátmi i v rámci členských štátov. V dôsledku súčasnej hospodárskej, finančnej a sociálnej krízy sa tieto rozdiely zväčšujú. Ako tieňová spravodajkyňa Výboru pre vnútorný trh a ochranu spotrebiteľa požiadaného o stanovisko som poukázala na potrebu hľadať riešenia. Tie sa budú nevyhnutne týkať všetkých zúčastnených: Európskej únie, národných vlád, regionálnych a miestnych orgánov a aktérov sociálneho hospodárstva. Úlohy, ktoré čakajú Európsku úniu v dôsledku demografických zmien, si vyžadujú konkrétny plán na boj proti nerovnostiam v oblasti zdravia vo vidieckych oblastiach.
<P>
Posilnenie mechanizmu uznávania kvalifikácií umožní obeh zručností v rámci EÚ a mobilitu odborníkov. Z hľadiska zmierňovania nerovností v oblasti zdravia sú dôležité aj kampane na podporu zdravého životného štýlu a programy v oblasti prevencie a lekárskych prehliadok zamerané na špecifické skupiny. Z uvedených dôvodov som podporila túto správu.
<SPEAKER ID="323" NAME="Jean-Luc Bennahmias" LANGUAGE="FR">
V čase, keď ešte stále plne pociťujeme sociálne dôsledky hospodárskej a finančnej krízy na naše európske spoločnosti, bolo dnes dôležité hlasovať za správu pani Estrelovej o zmierňovaní nerovností v oblasti zdravia. Táto správa vlastne pripomína, že nerovnosti postihujú aj zdravotné služby a že je dôležité riešiť základné príčiny týchto nerovností, aby všetci európski občania mohli konečne využívať svoje základné sociálne práva. Občania si nie sú rovní, či už ide o priemernú dĺžku života, chudobu, alebo sociálne vylúčenie, a nie všetkým hrozia zdravotné riziká. Správa spomína aj neevidovaných migrantov, ktorí často čelia obrovským ťažkostiam v prístupe k zdravotným službám v hostiteľských krajinách.
<P>
Žiadame preto členské štáty, aby zlepšili prístup k zdravotnej starostlivosti pre všetkých, či už pre svojich občanov, alebo iné osoby, a vyzývame ich, aby ešte viac koordinovali svoje vnútroštátne politiky v oblasti zdravia. Prístup k zdravotnej starostlivosti vysokej kvality je jedným z najzákladnejších práv, a preto by mal byť prioritou pre Úniu i členské štáty, ktoré stále majú v tejto oblasti právomoc.
<SPEAKER ID="323" NAME="Sergio Berlato" LANGUAGE="IT">
V Európskej únii jestvujú výrazné nerovnosti v oblasti zdravia a veľmi sa líšia aj opatrenia na boj proti nim v členských štátoch. Keďže sa domnievam, že tieto rozdiely v oblasti zdravia môžu mať značný vplyv na jednotlivcov počas celého života, predstavujú problém, ktorý treba riešiť odhodlane a s inovačným politickým pohľadom.
<P>
Táto správa obsahuje veľmi zaujímavé riešenia z hľadiska uznania osobitného práva občanov na zdravie, a to najmä prostredníctvom dôrazu na vzdelávanie obyvateľstva a na pokrytie zdravotnými službami. Sociálne dôsledky nedávnej hospodárskej a finančnej krízy sú evidentné: od začiatku krízy stúpol počet ľudí bez práce o 5 miliónov, mnohé domácnosti postihla recesia a teraz sú viac ohrozené chudobou alebo nadmernou zadlženosťou. Myslím si, že podstatné je, aby sa zmierňovanie týchto nerovností považovalo za prioritu na všetkých úrovniach rozhodovania. Vyzývam tiež Komisiu, aby sa tejto téme viac venovala v rámci stratégie EÚ do roku 2020 a aby zaistila plné zohľadnenie cieľa zmierňovania nerovností v oblasti zdravia pri budúcich iniciatívach.
<SPEAKER ID="323" NAME="Vilija Blinkevičiūt" LANGUAGE="LT">
Hlasovala som za túto správu, pretože nerovnosti v oblasti zdravia sú problémom, ktorý treba naliehavo riešiť. Objavujú sa už v ranom detstve a pretrvávajú nielen do vysokého veku, ale aj do ďalších generácií. Skúsenosti s nerovnosťou v ranom veku, pokiaľ ide o prístup k vzdelávaniu, zamestnaniu a zdravotnej starostlivosti, ako aj nerovnosťou založenou na rodovom a kultúrnom pozadí, môžu mať zásadný vplyv na zdravotný stav ľudí počas celého ich života. Chudoba a sociálne vylúčenie navyše majú významný vplyv na zdravotný stav. Týmto nespravodlivým zdravotným rozdielom sa dá v mnohých prípadoch zabrániť. S cieľom odstrániť tieto nerovnosti v oblasti zdravia treba prijať konkrétne opatrenia najmä v súvislosti s najzraniteľnejšími skupinami. Rozhodujúce je, aby sa zmiernenie nerovností v oblasti zdravia považovalo za kľúčovú prioritu a aby sa zaistili účinné posúdenia vplyvu v oblasti zdravia.
<SPEAKER ID="324" NAME="Sebastian Valentin Bodu" LANGUAGE="RO">
Kríza ťažko zasiahla služby zdravotnej starostlivosti mnohých členských štátov EÚ z hľadiska ponuky i dopytu. Na strane ponuky hospodárska a finančná kríza viedla k poklesu úrovne finančných prostriedkov vyčlenených na verejné zdravie a služby zdravotnej starostlivosti, a to aj z dlhodobého hľadiska v dôsledku rozpočtových škrtov a nižších príjmov získaných výberom daní. Na druhej strane z dlhodobého hľadiska stúpol dopyt po službách zdravotnej starostlivosti v dôsledku kombinácie faktorov prispievajúcich k zhoršovaniu zdravotného stavu obyvateľstva vo všeobecnosti. Viaceré členské štáty začlenili do svojich balíkov obnovy opatrenia na zmiernenie dosahu hospodárskej krízy na služby zdravotnej starostlivosti prostredníctvom investovania do infraštruktúry v zdravotníctve, optimalizácie využívania finančných prostriedkov vyčlenených na služby zdravotnej starostlivosti, ako aj reštrukturalizácie a reorganizácie systému zdravotnej starostlivosti.
<P>
V členských štátoch však existujú veľké rozdiely z hľadiska prijatých opatrení na boj proti nerovnostiam. V prípade všetkých verejných služieb je kľúčovou otázkou prístup. Zhromažďovanie a výmena informácií o účinných stratégiách, politikách a opatreniach pomôžu získať podporu na administratívnej úrovni a v rôznych odvetviach.
<SPEAKER ID="325" NAME="Carlos Coelho" LANGUAGE="PT">
Súhlasím s tvrdením pani spravodajkyne Estrelovej, že medzi ľuďmi žijúcimi v rôznych regiónoch EÚ i medzi viac a menej zvýhodnenými skupinami obyvateľstva jestvujú obrovské nerovnosti v oblasti zdravia. Tieto nerovnosti sa zvyčajne objavujú už pri narodení a pretrvávajú do vysokého veku, pričom počas života ich ovplyvňuje prístup k vzdelávaniu, zamestnaniu a zdravotnej starostlivosti a môžu byť zvýraznené rozdielmi na základe pohlavia a rasy. Rozhodujúce je zmierniť rozsah jestvujúcich rozdielov, ktoré ohrozujú záväzky EÚ v súvislosti so solidaritou, sociálnou a hospodárskou súdržnosťou, ľudskými právami a rovnosťou príležitostí. Preto je toto opatrenie jednou z priorít stratégie EÚ na roky 2008 - 2013 v oblasti zdravia. Je však dôležité uvedomiť si, že politika v oblasti zdravia patrí do právomocí členských štátov podobne ako vytvorenie jednotlivých systémov zabezpečujúcich prístup ľudí k zdravotnej starostlivosti. Správa uvádza viacero zaujímavých opatrení, neskúma však ich finančný dosah. Neteší ma ani otvorenie otázky potratov, ktorá patrí do vnútroštátnych, nie európskych právomocí.
<SPEAKER ID="325" NAME="Marielle De Sarnez" LANGUAGE="FR">
Zásady univerzálnosti, prístupu k vysoko kvalitnej starostlivosti, spravodlivosti a solidarity sa musia stať realitou systémov zdravotnej starostlivosti Európskej únie. Preto Európsky parlament veľkou väčšinou prijal správu pani Estrelovej. V zdravotníckych systémoch 27 členských štátov sa stále vyskytuje mnoho nerovností. Poslanci EP preto vyzvali na zlepšenie všeobecného prístupu k cenovo dostupnej zdravotnej starostlivosti. Základná starostlivosť musí byť lacnejšia a lieky musia byť cenovo dostupnejšie. Musia sa zmierniť nerovnosti medzi rôznymi sociálnymi a vekovými skupinami. Členské štáty by mali zlepšiť efektívnosť svojich výdavkov na zdravotníctvo, zamerať sa na prevenciu a ponúknuť cielené programy pre najzraniteľnejšie skupiny. Toto žiadajú poslanci EP od Európskej komisie a od vlád členských štátov s cieľom zaistiť v Európe úroveň zdravia, ktorá bude hodná európskeho sociálneho modelu, ktorý chceme.
<SPEAKER ID="326" NAME="Anne Delvaux" LANGUAGE="FR">
Netrpezlivo som čakala na možnosť podporiť správu pani Estrelovej o zmiernení nerovností v oblasti zdravia medzi krajinami Európskej únie, ale aj v rámci nich. Dôvodom bolo jednoducho to, že sa týka veľmi pestrej škály pretrvávajúcich nerovností v tejto oblasti v rámci Únie. Tieto nespravodlivé nerovnosti sú produktom mnohých hospodárskych a environmentálnych faktorov, ako aj faktorov súvisiacich so životným štýlom, ale aj ťažkostí pri prístupe k zdravotnej starostlivosti, či už z hospodárskych dôvodov, alebo v dôsledku "zlého rozdeľovania zdravotníckych zdrojov" v niektorých oblastiach Únie. I keď politika v oblasti zdravia zostáva (z väčšej časti) zodpovednosťou jednotlivých štátov, my poslanci EP máme povinnosť nabádať naše členské štáty, aby pokračovali v úsilí zmierniť sociálno-ekonomické nerovnosti a tým aj rozdiely v oblasti zdravotnej starostlivosti.
<P>
Členské štáty musia zaistiť, aby zraniteľné skupiny (zdravotne postihnuté osoby, starší ľudia, migranti - a ženy!) naozaj mohli využívať spravodlivý prístup k zdravotnej starostlivosti. Zvláštny dôraz sa tiež musí klásť na prevenciu a informovanosť v oblasti zdravia v koordinácii s organizáciami občianskej spoločnosti.
<SPEAKER ID="327" NAME="Diogo Feio" LANGUAGE="PT">
Napriek tomu, že správa obsahuje ustanovenia, ktoré považujem za veľmi dôležité z hľadiska rastúceho významu poskytovania zdravotnej starostlivosti starším ľuďom a potreby zlepšiť poznatky o chorobách, ktoré postihujú najmä starších ľudí, vo všeobecnosti obsahuje málo nového. Tým, že chce spomenúť všetko, sa vlastne nakoniec stáva zoznamom želaní, do ktorého spravodajkyňa pod zámienkou "zmierňovania nerovností v oblasti zdravia" pridala otázky také rozdielne - a nesúvisiace s rovnosťou prístupu k zdravotnej starostlivosti -, ako sú domáce násilie, vyšetrovanie vo farmaceutickom odvetví a politiky členských štátov týkajúce sa dobrovoľného potratu a prístupu k liečbe neplodnosti pre homosexuálov. Nemyslím si, že toto by mala byť aréna, v ktorej by sa mali riešiť tieto otázky. Vieme, že prístup k potratom a lekársky asistovaná reprodukcia pre homosexuálne páry sú v členských štátoch kontroverznými otázkami a len členské štáty môžu o nich slobodne rozhodovať. Aj z tohto dôvodu nemôžem hlasovať za túto správu.
<SPEAKER ID="327" NAME="José Manuel Fernandes" LANGUAGE="PT">
Zdravie a priemerná dĺžka života sú úzko spojené so sociálnymi podmienkami. Rozhodujúce je, aby sa zmiernenie nerovností považovalo za kľúčovú prioritu na všetkých úrovniach politickej činnosti, pri realizácii stratégie "zdravie vo všetkých politikách" a pri zaisťovaní vykonávania účinných posúdení vplyvu. Nerovnosti pretrvávajú, čo dokazuje aj skutočnosť, že v roku 2007 boli rozdiely v priemernej dĺžke života medzi členskými štátmi EÚ 14,2 roka v prípade mužov a 8,3 roka v prípade žien. Je tu potreba zlepšiť všeobecný prístup k systémom zdravotnej starostlivosti, ktoré budú finančne dostupné pre všetkých. Dôležité je zlepšiť prístup k prevencii chorôb a podpore zdravia, ako aj k základným a špecializovaným službám zdravotnej starostlivosti a zmierniť nerovnosti medzi rôznymi sociálnymi skupinami.
<P>
Nehlasoval som však za túto správu, pretože nesúhlasím s odsekom 29, ktorý, citujem, "vyzýva EÚ a členské štáty, aby prijali nevyhnutné opatrenia, pokiaľ ide o prístup k metódam asistovanej reprodukcie, na odstránenie diskriminácie žien na základe ich rodinného stavu, veku, sexuálnej orientácie alebo etnického či kultúrneho pôvodu".
<SPEAKER ID="327" NAME="João Ferreira" LANGUAGE="PT">
Správa obsahuje súbor usmernení, ktoré považujeme za oprávnené a spravodlivé. Musíme však povedať aj niekoľko pripomienok.
<P>
Takzvané úsporné politiky, ktoré sú vo svojej podstate i obsahovo hlboko protisociálne, so škrtmi vo verejných investíciách a sociálnych funkciách štátu - najmä čo sa týka zdravia -, okrem iných dôsledkov, ktoré sú mimoriadne škodlivé z hospodárskeho i sociálneho pohľadu, tiež zvýrazňujú nerovnosti v oblasti zdravia.
<P>
Keď sa v mene potreby znižovania rozpočtového deficitu zvyšujú náklady na prístup k verejným zdravotným službám, v dôsledku znižovania štátnych dotácií rastú ceny liekov dokonca aj v prípade chronických ochorení a ruší sa podpora prepravy pacientov na miesto liečby a poskytovania zdravotnej starostlivosti v oblastiach, kde neexistuje verejná doprava, nerovnosti v oblasti zdravia sa budú zvyšovať, ako sa to momentálne deje v Portugalsku. Výsledkom je to, že ľudia s nižšími príjmami majú čoraz ťažší prístup k zdravotnej starostlivosti.
<P>
Namiesto obyčajných slov je potrebná skutočná zmena obsahu politík. Neoliberálne politiky treba prekonať a je nutné zaručiť účinnú rovnosť príležitostí, v neposlednom rade aj pokiaľ ide o prístup k zdravotnej starostlivosti.
<SPEAKER ID="329" NAME="Ilda Figueiredo" LANGUAGE="PT">
Táto správa sa zaoberá súborom dôležitých otázok, nejde však do jadra problémov, ktoré v súčasnosti spôsobujú úsporné politiky a protisociálne politiky, zvyšujúce nerovnosti v oblasti zdravia.
<P>
Slová teda nestačia. Neoliberálne politiky treba prekonať a hlavnou prioritou sa musia stať prevencia a verejné zdravie s cieľom zaručiť účinnú rovnosť príležitostí v prístupe k zdravotnej starostlivosti.
<P>
Treba skoncovať s Paktom stability, aby sme zabránili zvyšovaniu nákladov na prístup k verejným zdravotným službám, rastu ceny liekov dokonca aj v prípade chronických ochorení a rušeniu podpory prepravy pacientov na miesto liečby a poskytovania zdravotnej starostlivosti aj v oblastiach, kde neexistuje verejná doprava. Toto všetko sa deje v mene potreby znižovania rozpočtového deficitu.
<P>
Vieme, že výsledkom týchto politík je zväčšovanie nerovností v oblasti zdravia, ako sa to momentálne deje v Portugalsku. Ľudia s nižšími príjmami majú čoraz ťažší prístup k zdravotnej starostlivosti. Preto namiesto pekných slov musíme skončiť so súčasnými politikami a zmeniť ich a prioritou sa musí stať dodržiavanie ľudských práv a hospodárska a sociálna súdržnosť.
<SPEAKER ID="329" NAME="Elisabetta Gardini" LANGUAGE="IT">
Musíme uznať, že táto správa obsahuje množstvo veľmi zaujímavých vecí z hľadiska uznania skutočného práva občanov na zdravie (prístup k starostlivosti, vzdelávanie obyvateľstva, pokrytie službami atď.).
<P>
Nemôžeme si však pomôcť a musíme vyjadriť určité výhrady vyplývajúce z protirečení v samotnom dokumente, ktoré podnietili rozsiahlu diskusiu. Rovnosť by sa mala chápať v skutočnom význame a nie izolovaním jednotlivcov (najmä žien) z ich vzťahov s partnermi a deťmi a zo sociálneho kontextu, v ktorom sa skutočne odohráva sexualita a reprodukčná schopnosť. Znepokojuje ma tiež vyhlásenie "nových práv", napríklad "práva na bezpečný potrat", pretože toto vyhlásenie obmedzuje či dokonca ruší práva ostatných (očakávania otca či priemernú dĺžku života nenarodeného dieťaťa).
<P>
Podobne môžeme upozorniť na niektoré nedostatky, napríklad na to, že v dokumente sa vôbec nespomínajú profesionálni prevádzkovatelia. Nič sa nehovorí o ich úlohe a zodpovednosti, zaobchádza sa s nimi ako s robotmi a nie ako s profesionálmi, ktorí majú svoje zručnosti, schopnosti a predovšetkým svoje osobné svedomie.
<SPEAKER ID="329" NAME="Bruno Gollnisch" LANGUAGE="FR">
Táto správa obsahuje niektoré poburujúce návrhy. Chce napríklad "umožniť" zdravotníckym pracovníkom "zaujať medzikultúrny prístup založený na uznávaní a rešpektovaní rozmanitosti" pri liečbe pacientov, ktorí sú prisťahovalcami. Ďalej chce odstrániť diskrimináciu v oblasti prístupu k metódam asistovanej reprodukcie - najmä diskrimináciu na základe veku alebo sexuálnej orientácie - a zároveň vyhlasuje, že musíme podporovať všeobecný prístup k potratom. Prevládajúcou témou je tu syntéza kultúry smrti a prevrátenia hodnôt. A nakoniec, chce prinútiť všetky členské štáty zaviesť ekvivalent štátnej lekárskej pomoci - konkrétne prístup k bezplatnej starostlivosti pre nelegálnych prisťahovalcov.
<P>
Spomeňme si, že vo Francúzsku je takáto starostlivosť naozaj dostupná akémukoľvek nelegálnemu prisťahovalcovi s akoukoľvek chorobou - pôvodným zámerom bolo reagovať na naliehavé prípady alebo na riziko epidémie - a podmienky tohto prístupu sú minimálne a neoveriteľné. Tento systém, ktorý nemá žiadne kontroly a obmedzenia, umožňuje paliatívnu liečbu, podporuje nelegálne prisťahovalectvo a zdravotnú turistiku, ako aj každý predstaviteľný druh podvodu, a to pri stále rastúcich nákladoch. V čase, keď sú naše nemocnice a systémy zdravotnej starostlivosti v troskách a keď sa čoraz viac našich spoluobčanov musí zaobísť bez zdravotnej starostlivosti, pretože si ju nemôžu dovoliť, je takýto návrh poburujúci.
<SPEAKER ID="330" NAME="Louis Grech" AFFILIATION="S&amp;D">
písomne. - Hlasoval som za správu o zmierňovaní nerovností v oblasti zdravia, ktorá sa týka rôznych rozdielov v zdravotnej starostlivosti v rámci 27 krajín EÚ. Spravodajkyňa zdôrazňuje to, že rozdiely v zdraví občanov v Únii sú v mnohých prípadoch výsledkom rozdielov v príležitostiach, v prístupe k službám a v materiálnych zdrojoch, sociálnom pozadí, príjmoch a vzdelaní, a tiež to, že tieto rozdiely sa ešte viac prejavili po finančnej kríze. Súhlasím s viacerými otázkami, o ktorých hovorí táto správa - jednou z nich je návrh, aby Komisia spolupracovala s členskými štátmi v oblasti podpory osvedčených postupov v súvislosti s tvorbou cien a preplácaním nákladov na lieky s cieľom optimalizovať cenovú dostupnosť a zmierniť nerovnosti v prístupe k liekom. Ďalším pozitívom je návrh, aby EÚ a členské štáty uznali všetky formy násilia páchaného mužmi na ženách za problém verejného zdravia, a tiež výzva, aby členské štáty prispôsobili svoje systémy zdravotnej starostlivosti potrebám najzraniteľnejších skupín v spoločnosti vytvorením metód stanovovania poplatkov účtovaných zdravotníckymi pracovníkmi, ktoré zaručia všetkým pacientom prístup k starostlivosti. Nesúhlasím však s časťou textu správy, ktorá presadzuje podporu potratov.
<SPEAKER ID="331" NAME="Françoise Grossetête" LANGUAGE="FR">
Bolo absolútne kľúčové, aby správa zobrala do úvahy nerovnosti v oblasti zdravia na základe veku, ako sa teraz aj stalo.
<P>
Nerovnosti v oblasti zdravia na základe veku vedú k obmedzenému prístupu k primeranej zdravotnej starostlivosti a inovatívnej liečbe. Starší ľudia by mali mať možnosť používať lieky, ktorých účinnosť a bezpečnosť boli testované na ľuďoch rovnakého veku. Ľudia tohto veku sú stále príliš často vylučovaní z klinických skúšok. Priemerný vek pacientov, ktorí sa zúčastňujú na klinických skúškach liekov na vysoký krvný tlak, je 63 rokov, hoci 44 % pacientov je starších ako 70 rokov, keď im prvýkrát diagnostikujú tento problém.
<P>
Únia a členské štáty sa musia bez ďalších okolkov pripraviť na sociálne a hospodárske následky starnúceho európskeho obyvateľstva a zobrať túto demografickú zmenu do úvahy.
<SPEAKER ID="331" NAME="Sylvie Guillaume" LANGUAGE="FR">
Boj proti nerovnostiam v oblasti zdravia medzi krajinami a regiónmi EÚ, ktoré ešte zvýraznila hospodárska kríza, sa konečne stal prioritou vďaka prijatiu správy pani Estrelovej. Ako spravodajkyňa Výboru pre práva žien a rodovú rovnosť požiadaného o stanovisko som hlasovala za túto správu, ktorej cieľom je zlepšiť prístup k zdravotnej starostlivosti pre všetkých, najmä pre zraniteľné skupiny, a podporiť lekársky a farmaceutický výskum. Takisto sa v nej tvrdí, že členské štáty by mali zastaviť rozpočtové škrty v oblasti služieb zdravotnej starostlivosti. Okrem toho táto správa berie do úvahy rodový aspekt nerovností v oblasti zdravia a zlepšuje prístup žien k reprodukčnej starostlivosti. Tieto podstatné kroky vpred sú len začiatkom boja proti nerovnostiam v oblasti zdravia v EÚ.
<SPEAKER ID="331" NAME="Juozas Imbrasas" LANGUAGE="LT">
Hlasoval som za túto správu, pretože napriek zlepšeniam v oblasti zdravotnej starostlivosti sú rozdiely v zdraví medzi ľuďmi na vrchnom a spodnom konci sociálneho rebríčka stále veľké a v niektorých oblastiach sa aj naďalej zväčšujú. Skúsenosti s nerovnosťou v ranom veku, pokiaľ ide o prístup k vzdelávaniu, zamestnaniu a zdravotnej starostlivosti, ako aj nerovnosťou založenou na rodovom a kultúrnom pozadí, môžu mať zásadný vplyv na zdravotný stav ľudí počas celého ich života. Kombinácia chudoby s inými faktormi zraniteľnosti, ako sú detstvo či staroba alebo zdravotné postihnutie, ďalej zvyšuje zdravotné riziká a, naopak, zdravotné problémy môžu viesť k chudobe alebo sociálnemu vylúčeniu. Vzťahu medzi spoločenskými činiteľmi a nerovnosťami v oblasti zdravia sa pripisuje čoraz väčší význam. To znamená, že sociálne problémy sú vnímané v spojitosti so zdravotnými problémami, pre ktoré treba hľadať spoločnú odpoveď. Sociálne dôsledky súčasnej hospodárskej a finančnej krízy sa už prejavili. Počet nezamestnaných stúpol o takmer 5 miliónov v porovnaní s obdobím na začiatku krízy. Mnohým domácnostiam klesol príjem, značný počet je oveľa viac vystavený chudobe a nadmernej zadlženosti a niektorí dokonca prišli o bývanie. Pracovníci s krátkodobými zmluvami boli medzi prvými, ktorých sa dotkla kríza. Najviac postihnutí boli prisťahovalci a mladí a starší pracovníci, ktorí častejšie obsadzujú neisté miesta, no v radoch nezamestnaných sa ocitli aj doteraz pomerne dobre chránení pracovníci. Na riešenie nerovností v oblasti zdravia je najmä u ľudí z nižších sociálno-ekonomických vrstiev potrebné inovatívne politické hľadisko.
<SPEAKER ID="332" NAME="Anneli Jäätteenmäki" AFFILIATION="ALDE">
písomne. - (FI) Doteraz sa otázke zmierňovania nerovností v oblasti zdravia v Európe venovala nedostatočná pozornosť. Tento problém treba vyriešiť. Nerovnosti v oblasti zdravia medzi rôznymi skupinami obyvateľov majú rôzne príčiny. Súvisia napríklad so životnými podmienkami, vzdelávaním a odbornou prípravou, zamestnaním, prevenciou chorôb a službami na podporu zdravia. Je dobré, že ľudia začínajú čoraz viac chápať spojenie medzi špeciálnymi problémami a zdravotnými problémami. Tieto problémy sa musia riešiť komplexne.
<P>
Faktory vedúce k nerovnostiam v oblasti zdravia možno riešiť prostredníctvom sociálno-politických opatrení. Napríklad konzumáciu alkoholu možno riešiť prostredníctvom politík realizovaných na vnútroštátnej úrovni (ako sú cenové a daňové politiky), prostredníctvom regionálnej politiky (zintenzívnením kontrol) i prostredníctvom miestnej politiky (napríklad rozvojom aktivít mladých ľudí vo voľnom čase).
<P>
Na európskej úrovni si musíme vymieňať informácie o osvedčených postupoch v oblasti zdravia medzi členskými štátmi. Je dôležité, aby sme zdôrazňovali potrebu zmierňovať nerovnosti v oblasti zdravia na všetkých úrovniach rozhodovania. Na zmiernenie nerovností v oblasti zdravia je potrebná najmä trvalá spolupráca medzi všetkými aktérmi.
<SPEAKER ID="333" NAME="Jarosław Kalinowski" LANGUAGE="PL">
Všetci si veľmi dobre uvedomujeme význam zdravia. Žiaľ, často ho nedokážeme dostatočne oceniť, kým niekto z našej rodiny alebo priateľov neochorie alebo neochorieme my sami. Prístup k zdravotnej starostlivosti je len jedným z mnohých faktorov určujúcich zdravie občanov v danej krajine alebo oblasti. Medzi ďalšie faktory s rovnako významným vplyvom na zdravie občanov patria postavenie zamestnanca a výsledná materiálna situácia, prístup k vzdelávaniu, pokročilý vek alebo zdravotné postihnutie, príslušnosť k menšinovej skupine a mnohé ďalšie. "Sociálne rozvrstvenie" a archaické delenie na "triedy" majú tiež za následok neprimerané rozdiely medzi Európanmi z hľadiska zdravia. Našou prioritou a prioritou Európskej únie by malo byť zaistiť, aby úplne všetci obyvatelia nášho kontinentu mohli využívať rovnaký prístup k zdravotnej starostlivosti, a odstrániť sociálne rozdiely.
<SPEAKER ID="333" NAME="Giovanni La Via" LANGUAGE="IT">
Zdravie a blahobyt občanov sú prioritami, ktoré musí tento Parlament zaručiť a zabezpečiť. Navyše sme presvedčení, že je rozhodujúce zaručiť toto právo pre všetky európske krajiny.
<P>
Sociálno-ekonomické, kultúrne a štrukturálne nerovnosti často vytvárajú diverzifikovanú situáciu, keď nie všetci majú rovnaký prístup k zdravotníckym zariadeniam a k lekárskej starostlivosti. Preto sa stáva, že najzraniteľnejšie skupiny, teda migranti, starší ľudia, deti a zdravotne postihnuté osoby platia za to, že je im odoprené právo na zdravie, vysokú cenu - niekedy dokonca aj vlastnými životmi. To by sa nemalo stávať na európskej ani na vnútroštátnej či regionálnej úrovni. Obete zlého systému zdravotnej starostlivosti, ktorý je, bohužiaľ, veľmi rozšírený, sú rovnako nevinné ako tí, ktorí nemajú rovnocenný prístup k zdravotníckym zariadeniam.
<P>
Hlasoval som za uznesenie, ktoré sa snaží o odstránenie nerovností medzi členskými štátmi v súvislosti s úrovňou verejného zdravia a podporuje politiky v oblasti zdravia, ktoré budú efektívnejšie a cenovo dostupnejšie pre všetkých, nielen pre tých, ktorí ich budú využívať, ale aj pre tých, ktorým sa vo funkcii zamestnanca či zdravotníckeho personálu vytvoria vhodnejšie pracovné podmienky na účinnú prácu pre dobro všetkých.
<SPEAKER ID="334" NAME="Elżbieta Katarzyna Łukacijewska" LANGUAGE="PL">
Chcem oznámiť, že som hlasovala proti správe pani Estrelovej o zmierňovaní nerovností v oblasti zdravia, a to z dôvodu odseku 25, ktorý okrem iného zdôrazňuje, že Európska únia a členské štáty musia ženám zaručiť právo na bezpečný potrat.
<P>
Chcem povedať, že vyššie uvedený dokument otvára množstvo dôležitých otázok týkajúcich sa zdravia a predstavuje zaujímavý materiál ako základ našej ďalšej práce, nemohla som však hlasovať za jeho prijatie práve pre zmienku o potratoch. Vždy zdôrazňujem, že o potrate nemožno uvažovať bez zohľadnenia názorov na dôsledky spojené so začatím sexuálneho života, pretože ľudský život si zaslúži viac.
<SPEAKER ID="335" NAME="Clemente Mastella" LANGUAGE="IT">
Nerovnosti v oblasti zdravia predstavujú problém, ktorý treba riešiť na európskej úrovni. Dôvody často súvisia s rozdielmi z hľadiska príležitostí, prístupu k službám a materiálnych zdrojov, ako aj s rôznymi životnými rozhodnutiami jednotlivcov. Na ich riešenie potrebujeme inovačný politický pohľad.
<P>
Hospodárska a finančná kríza v uplynulých rokoch viedla k poklesu úrovne financovania zdravotných služieb a dlhodobej starostlivosti v dôsledku rozpočtových škrtov a poklesu daňových príjmov, zatiaľ čo dopyt po zdravotných službách a dlhodobej starostlivosti stúpol. Viaceré členské štáty zahrnuli do svojich plánov obnovy opatrenia, ako sú investície do reštrukturalizácie zdravotnej starostlivosti a doplnkové financovanie systému zdravotnej starostlivosti.
<P>
Zásahy s cieľom riešiť nerovnosti v oblasti zdravia sa však medzi štátmi výrazne líšia. Zhromažďovanie a výmena údajov o stratégiách, politikách a účinných zásahoch pomôžu získať podporu vlád.
<P>
Rozhodujúce je, aby sa zmiernenie nerovností považovalo za vysokú prioritu prostredníctvom realizácie takéhoto prístupu vychádzajúceho zo stratégie "zdravie vo všetkých politikách" a pri zaisťovaní vykonávania účinných posúdení vplyvu, ktoré budú brať do úvahy získané výsledky týkajúce sa rovnosti v oblasti zdravia.
<SPEAKER ID="336" NAME="David Martin" AFFILIATION="S&amp;D">
písomne. - Hlasoval som za túto správu a vítam jej zameranie na nerovnosti v oblasti zdravia medzi nižšími sociálno-ekonomickými skupinami. Vítam pozornosť, ktorá sa venuje významu faktorov bývania a zamestnanosti v súvislosti so zdravím. Súhlasím aj s tým, že správa upriamuje pozornosť na zvýšené riziko obezity, fajčenia a alkoholizmu medzi nižšími sociálno-ekonomickými skupinami.
<SPEAKER ID="337" NAME="Jiří Maštálka" LANGUAGE="CS">
Chcel by som zablahoželať spravodajkyni k vynikajúcej práci a poďakovať jej za prijatie mojich pozmeňujúcich a doplňujúcich návrhov. Otázka rovnakého prístupu k zdraviu je jedným z pilierov našej spoločnej politiky, a to dnes, ale najmä v budúcnosti. Nerovnaký výkon hospodárstiev a súčasná kríza by nemali obmedzovať zaisťovanie rovnakých príležitostí z hľadiska poskytovania zdravotnej starostlivosti občanom EÚ, a to bez ohľadu na rozdiely medzi systémami zdravotnej starostlivosti. Podľa môjho názoru je veľmi podstatné, že text zdôrazňuje význam lepšej informovanosti pacientov a prvotriedneho právneho poradenstva pre prisťahovalcov, ako aj pre iné skupiny vrátane nelegálnych prisťahovalcov. Základnou zásadou musí byť zabezpečenie zdravia jednotlivých občanov prostredníctvom územnej a finančnej dostupnosti, a to nielen pokiaľ ide o lieky. Zaistenie koordinácie vzdelávania a odbornej prípravy zdravotníckych pracovníkov bude dôležitým faktorom pokroku spolu so stanovením minimálnych noriem pre kvalitu a bezpečnosť starostlivosti. Spravodajkyňa správne zdôrazňuje význam prevencie fajčenia a obezity, ako aj iných chorôb vplývajúcich na dĺžku aktívneho života. Podporujem dôraznú požiadavku pre Komisiu, aby nabádala členské štáty poskytovať a financovať liečbu pacientov s ochoreniami, ako sú Alzheimerova choroba, cukrovka alebo skleróza multiplex. Niektoré členské štáty liečbu týchto ochorení nefinancujú. Tieto ochorenia postihujú ako starších, tak aj mladých ľudí a vedú k sociálnemu vylúčeniu.
<SPEAKER ID="338" NAME="Marisa Matias" LANGUAGE="PT">
Táto správa upozorňuje na nerovnosti v oblasti zdravia medzi občanmi EÚ, mužmi a ženami, mladými a staršími ľuďmi, ktoré sú spojené s veľmi pestrou škálou faktorov: s hospodárskou, sociálnou a profesijnou situáciou, so vzdelaním a so životnými podmienkami. Zdôrazňuje význam zachovania a zlepšovania všeobecného prístupu všetkých ľudí k zdravotnej starostlivosti vysokej kvality, a to vrátane - okrem iných zraniteľných skupín - neevidovaných prisťahovalcov. Upriamuje pozornosť na to, že hospodárska a finančná kríza spolu s úspornými opatreniami zavedenými členskými štátmi majú vážny dosah na odvetvie zdravotníctva, čím sa nerovnosti ešte zvýraznia. Správa nabáda Komisiu a členské štáty, aby vytvorili súbor spoločných ukazovateľov na monitorovanie nerovností v oblasti zdravia a aby pokračovali v realizácii stratégie "zdravie vo všetkých politikách". Zdôrazňuje tiež význam preventívnych opatrení a starostlivosti v zariadeniach nachádzajúcich sa v blízkosti pacienta. Z vyššie uvedených dôvodov a s cieľom podporiť návrhy v správe som hlasovala za.
<SPEAKER ID="339" NAME="Jean-Luc Mélenchon" LANGUAGE="FR">
Zaistenie prístupu k starostlivosti pre každého, či už občanov, alebo ľudí, ktorí nie sú občanmi EÚ, bez ohľadu na to, či majú alebo nemajú doklady, je základnou zásadou verejnej bezpečnosti. Najlepším spôsobom ochrany zdravia jednotlivých ľudí je ochrana zdravia všetkých ľudí ako celku. Vítam túto správu, ktorá tvrdí, že verejné zdravie je nevyhnutné pre spoločné dobro.
<SPEAKER ID="339" NAME="Nuno Melo" LANGUAGE="PT">
Správa, o ktorej sme tu hlasovali, sa týka niekoľkých dôležitých otázok, predovšetkým pokiaľ ide o ochranu zásady rovnakej zdravotnej starostlivosti pre všetkých, ktorá, žiaľ, zatiaľ v EÚ neplatí, a to najmä medzi viac znevýhodnenými skupinami, ako sú deti, starší ľudia a v niektorých prípadoch aj ženy. Podľa môjho názoru sa však zaoberá aj množstvom ďalších otázok, ktoré nemajú so zdravím nič spoločné. Najviac ma zaráža prístup v súvislosti s politikami členských štátov týkajúcimi sa dobrovoľného prerušenia tehotenstva a prístup k liečbe neplodnosti pre homosexuálov, ktoré by sa podľa mňa mali riadiť zásadou subsidiarity a malo by sa s nimi zaobchádzať menej pokútnym spôsobom. Preto som hlasoval proti tejto správe.
<SPEAKER ID="340" NAME="Willy Meyer" LANGUAGE="ES">
Hlasoval som za správu pani Estrelovej o zmierňovaní nerovností v oblasti zdravia v EÚ.
<P>
Prístup k zdravotným službám pre všetkých občanov, či sú z EÚ, alebo ide o prisťahovalcov bez dokladov alebo s nimi, je jedným zo základných ľudských práv. Práve ľudia, ktorí sú najviac ohrození vylúčením, musia mať zaručené toto základné právo. Preto som hlasoval za túto správu.
<SPEAKER ID="340" NAME="Alexander Mirsky" AFFILIATION="S&amp;D">
písomne. - Skúsenosti s nerovnosťou v ranom veku, pokiaľ ide o prístup k vzdelávaniu, zamestnaniu a zdravotnej starostlivosti, ako aj nerovnosťou založenou na rodovom a kultúrnom pozadí, môžu mať naozaj zásadný vplyv na zdravotný stav ľudí počas celého ich života. Treba zdôrazniť, že nikomu sa nechce vážne zaoberať týmto problémom. Preto prichádza správa Edite Estrelovej práve včas. Keď sa nám podarí zaistiť rovnakú zdravotnú starostlivosť pre všetky vrstvy obyvateľstva, spoločnosť bude efektívnejšia z hospodárskeho, finančného i politického hľadiska. Hlasoval som za túto správu.
<SPEAKER ID="341" NAME="Andreas Mölzer" LANGUAGE="DE">
Verejné zdravie je aj naďalej našou najväčšou hodnotou a vlády by ho mali považovať za absolútnu prioritu. Stále však existujú vážne rozdiely v rôznych členských štátoch EÚ, pokiaľ ide o zdravie obyvateľstva. Dôsledky sú očividné, najmä keď sa pozrieme na rozdielne úrovne priemernej dĺžky života, ktoré sa v rámci 27 členských štátov EÚ môžu líšiť o 5,6 roka v prípade mužov a až o 6,6 roka v prípade žien. Dôvody tohto stavu možno čiastočne nájsť v nízkej úrovni vzdelania a vysokej úrovni chudoby a nezamestnanosti. Preto vôbec neprekvapuje, že vlna prepúšťania, ktorá prišla po hospodárskej kríze, nemala pozitívny vplyv na verejné zdravie. Koniec koncov, strata príjmu v mnohých krajinách výrazne znižuje prístup k zdravotným službám. Nehlasoval som za túto správu, pretože neobsahuje dostatok konkrétnych podrobností o stratégiách na riešenie tohto problému.
<SPEAKER ID="341" NAME="Alfredo Pallone" LANGUAGE="IT">
Pokusy o zmiernenie nerovností v oblasti zdravia v Európskej únii treba rozhodne privítať z hľadiska trvalého sociálneho a hospodárskeho rozvoja, a preto som hlasoval za správu pani Estrelovej. Návrhy na zlepšenie zdravotnej starostlivosti v Európe prostredníctvom zdravotnej výchovy, prístupu k liečbe, informovanosti a využívania mechanizmov merania, monitorovania, hodnotenia a poskytovania informácií sú dôležitým príspevkom k rozvoju efektívnych politík na zmiernenie nerovností v oblasti zdravia. Myslím si však, že pri realizovaní týchto vecí je, samozrejme, rovnako dôležité dodržiavať zásadu subsidiarity a rešpektovať niektoré národné zvláštnosti a vlastnosti, ktoré treba podľa mňa zachovávať a chrániť.
<SPEAKER ID="341" NAME="Maria do Céu Patrão Neves" LANGUAGE="PT">
Táto správa o zmierňovaní nerovností v oblasti zdravia v EÚ stanovuje rôzne opatrenia, ktoré považujem za užitočné a dôležité. Zdržala som sa však záverečného hlasovania, pretože nemôžem súhlasiť s tým, aby EÚ a členské štáty museli zaručiť ženám úplne slobodný prístup k potratu. Investovať by sa vždy malo na úrovni plánovaného rodičovstva a antikoncepcie a potrat by mal byť až poslednou možnosťou vo výnimočných situáciách. Takisto si nemyslím, že by mal existovať slobodný prístup k metódam asistovanej reprodukcie, ktoré by mali podliehať zásade subsidiarity a nikdy by sa nemali používať ako nástroj odstraňovania diskriminácie žien na základe ich rodinného stavu, veku, sexuálnej orientácie alebo etnického či kultúrneho pôvodu.
<SPEAKER ID="342" NAME="Rovana Plumb" LANGUAGE="RO">
Rozdiely v priemernej dĺžke života medzi jednotlivými štátmi EÚ dosahujú 14,2 roka v prípade mužov a 8,3 roka v prípade žien (11,86 u mužov a 7,38 u žien v Rumunsku). Dokonca aj v rámci krajín majú skupiny s rôznymi úrovňami vzdelania či sociálnymi úrovňami rôzne vyhliadky, čo sa týka zdravia. Nárast miery nezamestnanosti a úsporné opatrenia by mohli zvýrazniť nerovnosti v oblasti zdravia, ktoré už v EÚ existujú. Hlasovala som za toto uznesenie s cieľom vyzvať na zlepšenie monitorovania a preventívnych opatrení proti chorobám a upriamiť pozornosť na zraniteľné skupiny.
<SPEAKER ID="343" NAME="Raül Romeva i Rueda" AFFILIATION="Verts/ALE">
písomne. - Keďže návrh správy obsahoval väčšinu dôležitých otázok, nebolo treba predkladať veľa pozmeňujúcich a doplňujúcich návrhov. Hoci sme my Skupina zelených/Európska slobodná aliancia podpísali množstvo pozmeňujúcich a doplňujúcich návrhov spolu so spravodajkyňou a tieňovými spravodajcami, boli sme jediní, kto sa do nich pokúsil začleniť aj kritiku súčasného modelu vývoja liekov na základe patentov, ktorý vedie k vysokým cenám inovácií v zdravotníctve a nedostatočnému prístupu k cenovo dostupným základným liekom. Žiadali sme vytvorenie nových modelov inovácií v zdravotníctve a riešenie otázky nedostatočného prístupu k cenovo dostupným základným liekom. Žiadali sme nové modely lekárskeho výskumu (inovačné systémy cien, spravodlivé udeľovanie licencií, patentové fondy, verejno-súkromné partnerstvá a sociálnu podmienenosť priznania financovania výskumu zo strany EÚ), ale tieto pozmeňujúce a doplňujúce návrhy neboli prijaté.
<SPEAKER ID="344" NAME="Licia Ronzulli" AFFILIATION="PPE">
písomne. - (IT) Čísla Eurostatu za rok 2010 sú jasné: stále existujú veľké nerovnosti medzi 27 členskými štátmi v súvislosti s kvalitou poskytovanej zdravotnej starostlivosti.
<P>
Parametre ako priemerná dĺžka života v rôznych členských štátoch stále vykazujú príliš veľké rozdiely medzi regiónmi, čo ukazuje, že úroveň kvality zdravotnej starostlivosti je v rámci EÚ stále príliš heterogénna. Prístup k základnému a stredoškolskému vzdelávaniu, stabilné a uspokojivé zamestnanie, pohlavie, kultúrne pozadie a prístup ku kvalitnej zdravotnej starostlivosti sú faktory, ktoré prispievajú k zvyšovaniu kvality života občanov viac ako čokoľvek iné.
<P>
Z tohto dôvodu by správa mala za prioritné považovať práva tých najslabších, predovšetkým žien, a ich osobitné potreby.
<SPEAKER ID="345" NAME="Oreste Rossi" LANGUAGE="IT">
Hoci súhlasíme so základnou zásadou správy, teda s tým, že priemerná úroveň zdravia v Európskej únii sa aj naďalej zlepšuje napriek veľkým rozdielom v zdravotnej starostlivosti v dôsledku rôznych systémov v členských štátoch, správa je nedostatočná, pokiaľ ide o práva migrantov. Tí sú začlenení medzi najzraniteľnejšie skupiny, medzi ktoré patria zdravotne postihnuté osoby, starší ľudia a deti, pričom sa neprihliada na to, že mnohí migranti sú nelegálni a prišli teda do Európy nezákonne.
<P>
Nemôžeme preto migrantov brať rovnako ako zdravotne postihnutých ľudí, ktorí sú zraniteľnou skupinou, vyžadujúcou zvláštnu starostlivosť a pomoc zodpovedajúcu ich potrebám. Správa delí spoločnosť na triedy - bohatých, chudobných, etnické menšiny, mužov, ženy a deti -, pričom uplatňuje zastaranú metodológiu namiesto toho, aby hovorila o občanoch s právami, a chce merať tieto údajné nerovnosti v oblasti zdravia prostredníctvom príslušných právnych predpisov.
<P>
Schválené pozmeňujúce a doplňujúce návrhy správu v podstate ešte zhoršili, pretože do nej zahrnuli rôzne témy, ako sú zmena klímy, násilie na ženách, asistovaná reprodukcia a rovnaký prístup k zdravotnej starostlivosti pre nelegálnych migrantov.
<SPEAKER ID="345" NAME="Christel Schaldemose" LANGUAGE="DA">
V mene štyroch dánskych sociálnych demokratov v Európskom parlamente (Dana Jørgensena, Christel Schaldemoseovej, Britty Thomsenovej a Oleho Christensena). Hlasovali sme za správu o zmierňovaní nerovností v oblasti zdravia v EÚ. Správa obsahuje veľa dôležitých návrhov na zmiernenie nerovností v oblasti zdravia. Navrhuje však aj to, aby mali neevidovaní migranti nárok na zdravotné služby v členských štátoch a aby im bol zaručený prístup k nim. S týmto názorom sa nestotožňujeme. Sme však presvedčení, že právo na využitie núdzovej liečby bez ohľadu na postavenie danej osoby v spoločnosti je ľudským právom.
<SPEAKER ID="346" NAME="Peter Skinner" AFFILIATION="S&amp;D">
písomne. - Hlasoval som za túto správu, aby som podporil prístup spravodajkyne, ktorá stanovila zásady, ktoré by mali mať naozajstný význam pre zdravie žien. Mnohé ženy v európskej spoločnosti nemajú základné práva na programy v oblasti zdravia a na prístup k zariadeniam z dôvodu sociálneho a hospodárskeho postavenia v našej spoločnosti. Platí to najmä pre etnické menšiny a migrujúce ženy, ktoré môžu byť aj neevidované. Hoci je dôležité chrániť sa pred "zdravotnou turistikou", ako sa tento fenomén nešťastne označuje, je tiež dôležité pamätať na náš záväzok dodržiavať základné ľudské práva.
<SPEAKER ID="347" NAME="Catherine Stihler" AFFILIATION="S&amp;D">
písomne. - Hlasovala som za túto správu, ktorá sa zaoberá rôznymi nerovnosťami v oblasti zdravia v členských štátoch a nabáda ich, aby v čase finančnej krízy a obnovy aj naďalej považovali zdravotnú starostlivosť za prioritu. Je dôležité, aby sa snahou vlád šetriť peniaze tieto nerovnosti nezvyšovali.
<SPEAKER ID="348" NAME="Michèle Striffler" LANGUAGE="FR">
Hlasovala som za správu o zmierňovaní nerovností v oblasti zdravia v EÚ, pretože sa domnievam, že medzi členskými štátmi existujú v súčasnosti veľké rozdiely, pokiaľ ide o zdravie. Všetky členské štáty Únie musia napríklad zaistiť, aby mali ženy ľahký prístup k metódam antikoncepcie a aby mohli uplatňovať právo na potrat.
<SPEAKER ID="349" NAME="Niki Tzavela" AFFILIATION="EFD">
písomne. - Hlasovala som proti správe, pretože sa domnievam, že nerieši tému nerovností v oblasti zdravia, ale nabrala úplne odlišný kurz. Hoci je v správe veľa častí, s ktorými nesúhlasím, chcela by som sa venovať slobodám, ktoré sa priznávajú "neevidovaným" migrantom, ako sa o nich hovorí v správe, ktorá je v podstate metódou na premenovanie nelegálnych migrantov. Správa presadzuje udeľovanie mnohých občianskych a so zdravím súvisiacich slobôd jednotlivcom, ktorí nelegálne vstupujú do mnohých krajín EÚ.
<P>
Táto správa prinesie veľa nevýhod členským štátom, ktoré dennodenne riešia otázku prisťahovalectva, ako sú Grécko a Taliansko. Nielenže dáva nelegálnym prisťahovalcom právo žiadať rovnaký prístup k zdravotnej starostlivosti, ale stane sa aj dôvodom, prečo bude ešte viac takzvaných "žiadateľov o azyl" chcieť prísť do Európy, túžiac po výhodách bezplatnej zdravotnej starostlivosti, ktorá vo väčšine krajín tretieho sveta neexistuje.
<SPEAKER ID="350" NAME="Thomas Ulmer" LANGUAGE="DE">
Hlasoval som proti tejto správe, pretože opäť zadnými dvierkami podporuje potraty. Ľudské bytosti sú Božie stvorenia a nemali by sme sa stavať do pozície rozhodcov v otázkach života a smrti. Tu nie je miesto na žiadne kompromisy. Hoci s týmto názorom nie som vo väčšine, nebudem meniť svoj postoj a odmietam obetovať čo i len jediný život pre súčasnú morálku. Rovnaký postoj som zaujal aj v otázke predimplantačnej diagnostiky.
<SPEAKER ID="351" NAME="Angelika Werthmann" LANGUAGE="DE">
Správa pani Estrelovej sa zaoberá otázkou zmierňovania nerovností v oblasti zdravia v EÚ. Veľmi túto prácu vítam, pretože napriek tomu, že súčasná finančná a hospodárska kríza znamená, že sa musíme zaoberať predovšetkým hospodárskymi a právnymi otázkami, nikdy by sme nemali zabúdať na otázky ako zdravie, vzdelávanie a sociálne zabezpečenie. Vyššie ciele Spoločenstva, ako je stratégia EÚ do roku 2020, bude možné dosiahnuť len vtedy, keď budeme mať udržateľné systémy v rozsiahlej oblasti sociálneho zabezpečenia a rovnakých príležitostí. Z tohto dôvodu som hlasovala za túto správu.
<SPEAKER ID="352" NAME="Luís Paulo Alves" LANGUAGE="PT">
Schvaľujem túto správu s ohľadom na pozmeňujúce a doplňujúce návrhy Skupiny progresívnej aliancie socialistov a demokratov v Európskom parlamente. Máme povinnosť odovzdávať naše skúsenosti s hospodárskym riadením, aby si rozvojové krajiny mohli vybudovať vlastné daňové systémy. Je to jediný spôsob, pomocou ktorého bude možné vytvoriť spravodlivejší a udržateľnejší daňový systém, bojovať proti únikom a v dôsledku toho podporovať lepšie medzinárodné daňové prostredie. Chcem tiež vyzdvihnúť dôležitosť tejto správy, pokiaľ ide o zdôraznenie naliehavosti zrušenia daňových rajov, pretože to je základné opatrenie v oblasti transparentnosti, ktoré umožní potrebnú automatickú výmenu daňových informácií.
<SPEAKER ID="352" NAME="Sophie Auconie" LANGUAGE="FR">
Hoci zdaňovanie môže byť spoľahlivým a trvalo udržateľným zdrojom financovania, pokiaľ existuje systém progresívneho zdaňovania, účinná daňová správa a transparentné a zodpovedné využívanie daňových príjmov, mnohé rozvojové krajiny neuplatňujú ani minimálnu daňovú sadzbu, aby mohli financovať verejné služby. Európska únia musí preto s týmito krajinami spolupracovať s cieľom podporiť dobrú správu v daňových záležitostiach. Hlasovala som preto za túto správu, ktorá umožní vytvorenie stabilnejšieho a účinnejšieho, ale aj spravodlivejšieho daňového systému, aby sa v týchto krajinách zmiernila chudoba. Správa takisto umožní vytvorenie transparentného, na spoluprácu zameraného a spravodlivého medzinárodného daňového prostredia.
<SPEAKER ID="352" NAME="Zigmantas Balčytis" LANGUAGE="LT">
Rozvojové krajiny čelia ťažkostiam pri zavádzaní daňových systémov (zavedenie, výber a správa daní). Boj proti daňovým rajom je jednou z hlavných úloh, ktoré boli stanovené v rozvojových cieľoch tisícročia, pretože oslabujú inštitúcie a politické systémy rozvojových krajín. Zahraničné (off-shore) centrá a daňové raje uľahčujú nezákonný únik kapitálu vo výške 1 bilión USD ročne. To predstavuje približne desaťnásobok finančných prostriedkov poskytovaných v rámci pomoci rozvojovým krajinám na zmiernenie chudoby a hospodársky rozvoj. Súhlasím s návrhmi v správe, že pri prideľovaní finančnej pomoci by mali darcovia podporovať úsilie rozvojových krajín v zlepšovaní správy daní a zabezpečiť to, aby sa pomoc využívala transparentne a zodpovedne.
<SPEAKER ID="352" NAME="Vito Bonsignore" LANGUAGE="IT">
Táto správa sa po dohode s Komisiou zameriava na posilnenie synergií medzi daňovými politikami a rozvojovými politikami. Na dosiahnutie toho Komisia zverejnila dve štúdie a pred rokom bolo tu v Parlamente schválené uznesenie na rovnakú tému. Hlasoval som za správu, pretože podporujem dosiahnutie rozvojových cieľov tisícročia (RCT) a správu daňového systému, odhodlanie podporovať daňové systémy rozvojových krajín, dialóg a medzinárodnú spoluprácu v oblasti daní.
<P>
Je však správne poukázať na pretrvávajúce nedostatky, pokiaľ ide o správu colných príjmov, súčasné nedostatky Organizácie pre hospodársku spoluprácu a rozvoj (OECD) a pokles daňových príjmov. Považujem za vhodné, aby Európska únia robila viac v boji proti neefektívnosti vrátane boja proti daňovým rajom, manipulácii s obchodnými cenami a slabosti medzinárodnej štruktúry. Je načase obmedziť manipuláciu obchodných cien, "kliatbu prírodných zdrojov", a rozšíriť daňový základ, čím sa podporí lepšia koordinácia medzi daňovníkmi.
<SPEAKER ID="352" NAME="Maria Da Graça Carvalho" LANGUAGE="PT">
Narastajúca globalizácia trhov a mobility daňových poplatníkov spôsobuje, že zdaňovanie sa v dnešnej dobe stalo komplikovanou záležitosťou. Ešte komplikovanejšia a zložitejšia je náprava situácie v rozvojových krajinách v dôsledku vnútorných faktorov, ako sú obrovské neformálne odvetvia, prevaha poľnohospodárstva a obmedzené využívanie nových technológií. Vítam iniciatívu Komisie v oblasti spolupráce s týmito krajinami s cieľom podporiť dobrú správu v daňových záležitostiach prostredníctvom správy, v ktorej sa identifikovali hlavné problémy a riešenia spôsobom, ktorý podporuje synergie medzi daňovou politikou a rozvojovou politikou, pričom prispieva k ich väčšej účinnosti.
<SPEAKER ID="353" NAME="Carlos Coelho" LANGUAGE="PT">
Existencia efektívnych, transparentných a spravodlivých daňových systémov je nevyhnutná pre ďalší vývoj rozvojových krajín, pretože prispievajú k financovaniu ich verejných aktív, k udržateľnosti ich inštitúcií, k ich menšej závislosti od vonkajšej pomoci a k dosiahnutiu rozvojových cieľov tisícročia. V tejto súvislosti som presvedčený, že EÚ by sa mala na jednej strane sústrediť na vykonávanie opatrení proti daňovým rajom a daňovým únikom (ktoré narúšajú politické a hospodárske systémy v rozvojových krajinách tým, že podporujú finančné trestné činy a nerovnosť pri prerozdeľovaní daňových príjmov) a na druhej strane by mala nadviazať proces spolupráce a dialógu s daňovými úradmi týchto krajín.
<P>
Chcem tiež zdôrazniť význam rozšírenia daňového základu v týchto krajinách. Treba poznamenať, že daňové systémy v rozvojových krajinách sú charakteristické tým, že sú založené na nepriamom zdanení (kedy väčšina príjmov pochádza zo zdanenia tovarov a služieb), čo obmedzuje daňové príjmy a vytvára neefektívnosť v rámci týchto systémov. Úsilie treba zamerať na rozvoj priameho zdanenia. Nemenej dôležitá je potreba zvýšenia konzistentnosti medzi rozvojovou politikou Európskej únie a jej obchodnou politikou.
<SPEAKER ID="353" NAME="Marielle De Sarnez" LANGUAGE="FR">
V dôsledku liberalizácie trhov došlo v rozvojových krajinách k poklesu príjmov z ciel. Tieto straty zdrojov môže vykompenzovať lepšia správa a spravodlivejší a účinnejší daňový systém. Mali by sme preto v týchto krajinách pripraviť lepšiu technickú a právnu podporu s cieľom zaviesť spravodlivý, progresívny a transparentný daňový systém; mali by sme napríklad zrušiť všetky daňové výnimky a zvýhodnenia na základe voľného uváženia pre nadnárodné a ťažobné spoločnosti. Ďalším spôsobom, ako ešte môžeme pomôcť týmto krajinám, je zrušiť daňové raje, ktoré vážne bránia ich rozvoju. Spravodlivejší daňový systém a väčšia právna istota jednoznačne podporia súkromné zahraničné investície a v konečnom dôsledku aj rast. Žiadne z týchto ustanovení však nesmie viesť k zníženiu oficiálnej rozvojovej pomoci. V tejto otázke by sme mali byť ostražití, keďže členské štáty majú stále sklon znižovať podiel HDP, ktorý poskytujú na oficiálnu rozvojovú pomoc.
<SPEAKER ID="354" NAME="Anne Delvaux" LANGUAGE="FR">
Hlasovala som za túto správu z nasledovných dôvodov: správa zdôrazňuje potrebu riešiť otázky daňovej súťaže a daňových únikov v krajinách na juhu; uvádza sa v nej, že automatická výmena informácií v daňovej oblasti by sa mala uplatňovať univerzálne; zdôrazňuje význam princípu výkazníctva podľa krajín pre všetky nadnárodné spoločnosti; presadzuje boj proti fenoménu daňových rajov vo väčšej miere než nedostatočné opatrenia OECD; zdôrazňuje potrebu zvýšenia dôslednosti európskych politík na podporu rozvoja.
<SPEAKER ID="355" NAME="Diogo Feio" LANGUAGE="PT">
Základom pre túto správu je dokument Komisie, ktorý uznáva prepojenie medzi dosiahnutím rozvojových cieľov tisícročia a dobrou správou v oblasti daní. Zámerom tejto správy je potreba podporiť lepšiu synergiu medzi daňovou politikou a rozvojovou politikou, aby tak obe boli účinnejšie; identifikuje preto ťažkosti, ktoré existujú v rozvojových krajinách v súvislosti s mobilizáciou daňových príjmov. Táto správa takisto navrhuje spôsoby, pomocou ktorých môže Únia zlepšiť využívanie existujúcich fondov a nástrojov. Zdôrazňuje sa v nej význam podpory účinných a trvalo udržateľných daňových systémov najmä pomocou boja proti podvodom a daňovým únikom s cieľom prispieť k transparentnému a spravodlivému medzinárodnému daňovému systému predovšetkým prostredníctvom pomoci v boji proti daňovým rajom. Práve pomocou dobrej hospodárskej správy sa budú môcť tieto krajiny odpútať od svojej závislosti od vonkajšej pomoci, čo prispeje k rozvoju verejného a súkromného sektora a k hospodárskemu rastu.
<SPEAKER ID="355" NAME="José Manuel Fernandes" LANGUAGE="PT">
Táto správa sa zaoberá daňami a rozvojom v rozvojových krajinách. Ak chcú tieto krajiny dosiahnuť ciele stanovené v roku 2000 Organizáciou Spojených národov (OSN) v rozvojových cieľoch tisícročia, musia vedieť podporiť dobrú správu v daňových záležitostiach pri maximálnom využití všetkej vonkajšej pomoci. V roku 2009 Európska komisia, ktorá má záujem o spoluprácu s týmito krajinami, uverejnila dokument s názvom "Dane a rozvoj - Spolupráca s rozvojovými krajinami na podpore dobrej správy v daňových záležitostiach" s cieľom podporiť synergie medzi rozvojovou politikou a daňovou politikou tak, aby boli spravodlivejšie, transparentnejšie a účinnejšie. Parlament v roku 2010 prijal uznesenie s rovnakým názvom.
<P>
EÚ je presvedčená, že spravodlivejšie a dôslednejšie daňové systémy prispejú k zmierneniu chudoby a nahradeniu straty niektorých príjmov. Podporujem preto túto správu, ktorá vyzýva na zrušenie daňových rajov - skutočných "zbraní hromadného ničenia" v súvislosti s rozvojovými krajinami -, boj proti hospodárskej trestnej činnosti, riešenie problémov s daňovými únikmi a nespravodlivou hospodárskou súťažou a rozvoj prostredníctvom dobrej správy.
<SPEAKER ID="355" NAME="João Ferreira" AFFILIATION="GUE/NGL">
písomne. - (PT) Správa identifikuje súbor otázok, ktoré sú v súčasnosti veľmi dôležité, konkrétne: postavenie "boja proti daňovým rajom a korupcii do popredia v programe"; "ťažkosti, na ktoré rozvojové krajiny narazili pri zvyšovaní domácich príjmov..., pričom sa udelili viaceré výnimky veľkým domácim a zahraničným spoločnostiam s cieľom prilákať investície"; "daň z finančných transakcií" na medzinárodnej úrovni ako "prvý krok na úrovni EÚ"; to, že "krajiny z nízkym príjmom potrebujú kapacity na účinné rokovanie s nadnárodnými spoločnosťami" s cieľom "presadzovať kontrolu kapitálu" a plne uplatňovať svoju suverenitu. Táto správa však obsahuje aj protirečenia najmä pri identifikácii problémov, ktoré vzniknú v dôsledku uplatňovania dohôd o hospodárskom partnerstve, a to vzhľadom na zníženie daňových príjmov, pričom sa neprijala jasná pozícia, ktorá by odmietala takéto dohody.
<P>
Takisto sa neprijala základná kritická pozícia v otázke zodpovednosti Svetovej banky, Medzinárodného menového fondu a Svetovej obchodnej organizácie pri podpore politiky, ktorá napomáha zničenie výrobnej infraštruktúry a verejných služieb, vytvára nezamestnanosť a oslabuje vnútorné trhy týchto krajín a tým ďalej oslabuje ich daňové príjmy, rozpočty, suverenitu a nezávislosť.
<SPEAKER ID="355" NAME="Ilda Figueiredo" LANGUAGE="PT">
Hoci uznávame, že spolupráca v oblasti daní je dôležitá, nemali by sme ignorovať to, že daňová politika je najdôležitejším nástrojom hospodárskej a sociálnej politiky, ktorej definíciu ovplyvňujú jasné politické kritériá a hodnotenia.
<P>
Preto Európskej únii neprináleží exportovať takzvanú "dobrú správu v daňovej oblasti". Zvrchovanosť, voľby a možnosti rozvojových krajín treba v plnom rozsahu rešpektovať a zároveň treba venovať pozornosť ich konkrétnym situáciám a podmienkam.
<P>
Medzitým takzvané "dohody o hospodárskom partnerstve", ktoré sme nanucovali rozvojovým krajinám napriek ich odporu, okrem iných vážnych škôd vážne obmedzujú ich daňové systémy z dôvodu značného zníženia príjmov z ciel, ktoré s nimi súvisia.
<P>
Okrem toho pokračujúca existencia daňových rajov vedie každoročne k veľmi veľkým stratám príjmov rozvojových krajín.
<P>
Európska únia preto musí zmeniť svoje politiky a vyriešiť tieto protirečenia.
<SPEAKER ID="355" NAME="Juozas Imbrasas" LANGUAGE="LT">
Hlasoval som za tento dokument, pretože identifikuje pozitívne aspekty, ako napríklad jednoznačné pochopenie zdaňovania, ktoré má zásadný význam v tom, že predstavuje základ pre zodpovedný a reakcieschopný demokratický systém. Ďalším aspektom je skutočnosť, že EÚ sa zaviazala k zásade vlastnej zodpovednosti za rozvojové stratégie a uznáva primárnu zodpovednosť rozvojových krajín zlepšiť ich systémy príjmov podľa ich vlastných hospodárskych a politických okolností a rozhodnutí. Cieľom Komisie je využiť nástroje EÚ na poskytovanie väčšej podpory pri navrhovaní daňových systémov rozvojových krajín a vykonávaní zásad dobrej správy v oblasti daní, a to konkrétne tým, že bude venovať väčšiu pozornosť účinnému začleneniu zásad dobrej správy v daňovej oblasti do plánovania, vykonávania a monitorovania národných a regionálnych strategických dokumentov. Komisia podporuje vytvorenie štandardu finančného výkazníctva podľa jednotlivých krajín pre nadnárodné spoločnosti ako nástroj na odhaľovanie praktík daňových únikov a vyhýbania sa daniam v medzinárodnom meradle. Je tiež potrebné zdôrazniť skutočnosť, že v oznámení o podnikovej sociálnej zodpovednosti sa zváži možnosť vyvinutia systému povinného zverejňovania informácií o riadení v ročnej účtovnej závierke. Komisia má v úmysle zintenzívniť medzinárodný dialóg a spoluprácu v daňových záležitostiach najmä posilnením účasti rozvojových krajín na príslušných medzinárodných fórach. Komisia tiež trvá na tom, že je potrebné uzatvárať a vykonávať dohody o výmene daňových informácií, a to aj prostredníctvom mnohostranných mechanizmov, pričom by sa vychádzalo zo vzoru smernice EÚ o zdaňovaní príjmu z úspor na základe automatickej výmeny informácií.
<SPEAKER ID="356" NAME="Jarosław Kalinowski" LANGUAGE="PL">
Primerané daňové systémy tvoria základ trvalo udržateľného hospodárskeho rastu a menovej stability. Rozvojové krajiny, kde takéto systémy nefungujú riadne alebo vôbec, čelia vážnym hospodárskym a politickým problémom.
<P>
Medzinárodné právne normy na podporu riadneho fungovania daňových systémov by mali mať pozitívny vplyv na hospodársku situáciu týchto krajín. Nezabúdajme však, že by sme za nijakých okolností nemali vnucovať daňovú politiku ostatným, keďže každá krajina sa sama musí rozhodnúť o otázke svojho daňového systému s ohľadom na svoje súčasné sociálne, politické a hospodárske podmienky. Podporujme teda dobré politiky zdaňovania, ale nevnucujme ich.
<SPEAKER ID="356" NAME="Elisabeth Köstinger" LANGUAGE="DE">
Úsilie o dosiahnutie udržateľnejších, spravodlivejších a transparentnejších daňových systémov pomáha aj pri presadzovaní budovania demokratických systémov. V dôsledku globalizácie je zložité zdaňovať medzinárodne mobilný kapitál. Rozvojové krajiny je potrebné podporiť a dať im dostatočný politický priestor na manévrovanie, aby sa zabránilo špekuláciám a zaistila sa finančná stabilita. Vítam spoločné iniciatívy na boj proti daňovým rajom, ako aj postupy, ktoré zintenzívnia medzinárodný dialóg medzi príslušnými krajinami. Zodpovedný prístup k zdaňovaniu bude mať určite dlhodobý pozitívny vplyv na rozvoj týchto krajín.
<SPEAKER ID="357" NAME="David Martin" AFFILIATION="S&amp;D">
písomne. - Vítam túto správu, ktorá sa zameriava na potrebu posilnenia kapacít dobrej správy v daňovej oblasti pre rozvoj a považuje za potrebné vytvoriť regulačný rámec určený na podporu medzinárodnej spolupráce v oblasti daní, transparentnosti, rozvoja verejného a súkromného sektora a hospodárskeho rastu; zdôrazňuje, že pomer dane k HDP v rozvojových krajinách dosahuje od 10 do 20 % oproti 25 až 40 % v rozvinutých krajinách; vyjadruje poľutovanie nad tým, že darcovia doteraz poskytli príliš malú podporu pomoci v oblasti daní; víta v tejto súvislosti návrh Komisie poskytovať väčšiu pomoc rozvojovým krajinám pri uskutočňovaní daňových reforiem a posilňovaní daňovej správy, pokiaľ ide o Európsky rozvojový fond (ERF) pre skupinu afrických, karibských a tichomorských (AKT) štátov, nástroj financovania rozvojovej spolupráce a nástroj európskeho susedstva a partnerstva, ako aj podporu vnútroštátnym orgánom dohľadu, parlamentom a neštátnym subjektom a poznamenáva, že väčší dôraz by sa mal klásť na úsilie v záujme budovania kapacít v rozvojových krajinách s cieľom pomôcť im účinne využívať výmenu informácií a účinne bojovať proti daňovým únikom prostredníctvom vlastnej internej legislatívy.
<SPEAKER ID="357" NAME="Clemente Mastella" LANGUAGE="IT">
Komisia vykonáva dobrú prácu na podporu zásad a kritérií pre rozvoj dobrej správy v daňových záležitostiach v spolupráci s krajinami v rozvojovom svete. Základnými kritériami sú transparentnosť, výmena informácií a spravodlivá daňová súťaž. Komisia sa snaží uplatňovať tento postup pomocou posilnenia synergií medzi daňovou a rozvojovou politikou s cieľom identifikovať ťažkosti, na ktoré tieto krajiny narážajú pri mobilizácii príjmov prostredníctvom zdaňovania. Komisia na druhej strane stále prehliada niektoré otázky, ktoré si vyžadujú okamžité riešenie. V skutočnosti považujeme za potrebné viesť rozhodný boj proti daňovým rajom s cieľom dosiahnuť rozvojové ciele tisícročia, ale nijakým spôsobom pritom neobmedziť ďalšie prijaté opatrenia najmä tým, že sa bude venovať pozornosť daňovým dohodám. Je preto žiaduce, aby väčšina medzinárodných organizácií mala konkrétny mandát v oblasti boja proti daňovým rajom. Na záver chcem uviesť, že je nevyhnutné rozšíriť daňový základ a prejsť od prispôsobenia daňovej reformy k rozvoju priameho zdanenia, aby sa tak vyriešili ťažkosti pri výbere spôsobené regresívnym systémom DPH.
<SPEAKER ID="358" NAME="Jean-Luc Mélenchon" LANGUAGE="FR">
Boj proti zahraničným (offshore) spoločnostiam a ďalším daňovým únikom je nevyhnutný. Hedžovým fondom tento Parlament zaručil takmer úplnú slobodu v ich fungovaní. Aký význam majú v takom prípade čisto deklaratívne obmedzenia v tejto správe? Dohody o hospodárskom partnerstve, ktoré sa dosiahli nehanebným spôsobom za použitia nátlaku, ničia štáty AKT bez toho, aby mali možnosť obnovy z dlhodobého hľadiska. Správa o tomto všetkom nehovorí ani slovo. Ba čo je horšie, tvrdí sa v nej, že by nemalo dochádzať k žiadnemu znárodňovaniu alebo opätovnému znárodňovaniu. Hlasujem proti tejto správe.
<SPEAKER ID="358" NAME="Nuno Melo" LANGUAGE="PT">
Je realitou, že nedostatočná daňová správa škodí uspokojivému hospodárskemu výkonu členských štátov. Komisia teraz uznáva prepojenie medzi dosiahnutím rozvojových cieľov tisícročia a dobrou správou v oblasti daní. Je preto nevyhnutné bojovať proti daňovým únikom a vykonať konkrétne kroky na zosúladenie takýchto opatrení v rámci celej EÚ, pretože je známe, že niektoré krajiny sú v boji proti podvodom a daňovým únikom úspešnejšie než iné.
<SPEAKER ID="358" NAME="Alexander Mirsky" AFFILIATION="S&amp;D">
písomne. - Mali by sme rozvojovým krajinám pomôcť vypracovať politiky a poskytnúť mechanizmy na zabránenie daňovým únikom; to zahŕňa väčšiu transparentnosť. Mali by sme tiež jednotlivým krajinám odovzdať naše skúsenosti v oblasti hospodárskeho riadenia a pomôcť im tak vybudovať vlastné daňové systémy. Výsledkom zníženia miery korupcie v rozvojových krajinách a zvýšenia ich príjmov bude stabilita a rovnováha. To odstráni napätie a zminimalizuje objem finančnej pomoci EÚ pre rozvojové krajiny. Táto správa je veľmi aktuálna a dôležitá, preto som hlasoval za.
<SPEAKER ID="359" NAME="Andreas Mölzer" LANGUAGE="DE">
Som presvedčený, že rozvojové krajiny naliehavo potrebujú účinný daňový systém. Návrhy obsiahnuté v tejto správe sa na to dokonale hodia. Najmä pri zavádzaní nových daňových systémov s podporu EÚ by sa malo vynaložiť úsilie na zabezpečenie toho, aby dohody o hospodárskom partnerstve medzi EÚ a rozvojovými krajinami tento cieľ podporovali a nie aby pôsobili proti nemu. Investičná politika v EÚ musí tiež vytvárať priaznivé podnikateľské prostredie pre investorov doma aj v zahraničí. Výsledkom všetkých opatrení by malo byť výrazné zlepšenie životných podmienok väčšiny obyvateľov, ku ktorým sa v súčasnosti nedostáva príjem z predaja surovín a ktorí sú často nútení emigrovať. Hlasoval som za túto správu, lebo poskytuje vyvážený pohľad na mnohé spomenuté faktory.
<SPEAKER ID="359" NAME="Franz Obermayr" LANGUAGE="DE">
Je potrebné vykonať konkrétne opatrenia na zlepšenie podpory zásad zodpovedného správania v oblasti daní, napríklad v súvislosti s transparentnosťou, výmenou informácií a spravodlivou daňovou súťažou. Je dôležité, aby sa zlepšil synergický účinok medzi daňovou a rozvojovou politikou. Táto správa ide týmto smerom, preto som za ňu hlasoval.
<SPEAKER ID="359" NAME="Rolandas Paksas" LANGUAGE="LT">
Vzhľadom na skutočnosť, že rozvojové krajiny stratili značný príjem z daní z obchodu, je veľmi dôležité zaistiť účinnú spoluprácu v oblasti daní aj rozvoja. Je dôležité, aby všetky krajiny zaviedli účinný a efektívny daňový systém a politiku na jeho uplatňovanie, pretože to je základom pre ich verejné financie a možnosťou, ako prilákať investície. Musíme preto rozvojovým krajinám ponechať v tejto oblasti právomoci na základe voľného uváženia. Spolupráca musí byť založená na vzájomnej pomoci bez toho, aby sa voči ktorejkoľvek strane vytvárali dodatočné prekážky alebo záťaže. Súhlasím s návrhom, že musíme pomôcť zaistiť kvantitatívne a kvalitatívne zlepšenie mobilizácie príjmov v rozvojových krajinách. Pomoc pre rozvojové krajiny by mala byť cielená, efektívna a mala by sa poskytovať len vtedy, ak je nevyhnutná, a samotné krajiny by nemali mať právo rozhodovať o tom, či je potrebná.
<P>
Nemyslím si, že je vhodné uvaliť na EÚ ďalšie bremeno a nahrádzať rozvojovým krajinám znížené príjmy z ciel. Podľa môjho názoru by sme mali zaviesť daň z finančných transakcií, ktorou by sa obmedzili špekulácie a ktorá by zlepšila fungovanie trhu. Navyše musíme vyvinúť maximálne úsilie na zaistenie toho, aby sa táto daň zaviedla nielen v EÚ, ale v celosvetovom meradle.
<SPEAKER ID="359" NAME="Alfredo Pallone" LANGUAGE="IT">
Hlasoval som za správu pani Jolyovej o spolupráci s rozvojovými krajinami na podpore dobrej správy v daňových záležitostiach, pretože v súlade so stratégiou Európa 2020 som presvedčený, že je nevyhnutné vytvoriť globálnu správu na podporu globálneho dialógu a medzinárodnej spolupráce v oblasti daní. Súhlasím so správou, v ktorej sa uvádza želanie zvýšiť synergie medzi daňovou politikou a rozvojom prostredníctvom výmeny informácií v daňových otázkach a prostredníctvom mnohostranných mechanizmov, ktoré vychádzajú zo smernice EÚ o zdaňovaní príjmu z úspor, a bojovať tak proti daňovým únikom a vyhýbaniu sa daniam. Konkrétnym cieľom spolupráce s rozvojovými krajinami v oblasti daní je predchádzať tomu, aby sa stali daňovými rajmi pre nadnárodné spoločnosti a tým narušili hospodársku súťaž s negatívnym dôsledkom na rozvoj hospodárskych procesov vzhľadom na charakter vzájomnej prepojenosti globálneho hospodárskeho systému.
<SPEAKER ID="359" NAME="Maria do Céu Patrão Neves" LANGUAGE="PT">
Hlasovala som za túto správu o daniach a rozvoji - spolupráca s rozvojovými krajinami na podpore dobrej správy v daňových záležitostiach, pretože súhlasím s názorom spravodajkyne, že je dôležitá pre rozvoj účinného daňového systému v rozvojových krajinách. Daňový systém sa skutočne musí stať základom verejných financií v rozvojových krajinách. Nová politika EÚ v oblasti investovania v rozvojových krajinách musí prispieť k vytvoreniu prostredia, ktoré bude priaznivejšie pre domáce aj externé súkromné investície, a k vytvoreniu podmienok pre účinnejšiu medzinárodnú pomoc. V snahe o podporu rastu sa musí investičná politika EÚ zamerať na rozvoj malých a stredných podnikov vrátane poskytovania mikroúverov, účinnosť verejných služieb, verejno-súkromné partnerstvá a odovzdávanie znalostí. Pracovný dokument Európskej komisie uverejnený v apríli 2009 s názvom Dane a rozvoj - Spolupráca s rozvojovými krajinami na podpore dobrej správy v daňových záležitostiach poskytuje východiská a metodológiu na podporu synergií medzi rozvojovou politikou a daňovou politikou s cieľom dosiahnuť ich väčšiu účinnosť.
<SPEAKER ID="437" NAME="Miguel Portas" LANGUAGE="PT">
Hlasoval som za túto správu, pretože jednoznačne uznáva prepojenie medzi dosahovaním rozvojových cieľov tisícročia a daňovou správou. Takisto uznáva, že zdaňovanie pomocou progresívneho daňového systému je nevyhnutné pre demokraciu. Uznáva, že zámer zahraničných (offshore) centier a daňových rajov sprostredkovať nezákonný únik kapitálu v spojení so systémami nulovej dane na prilákanie finančných prostriedkov a investícií má za následok presun bremena na pracovníkov a rodiny s nižšími príjmami, keďže sa znižuje kvalita a kvantita verejných služieb v chudobných krajinách, ako aj ich schopnosť bojovať proti chudobe. Pomoc justičným a protikorupčným službám rozvojových krajín v ich úsilí o vytvorenie progresívnych daňových systémov by bola zo strany EÚ vynikajúcou službou.
<SPEAKER ID="360" NAME="Raül Romeva i Rueda" AFFILIATION="Verts/ALE">
písomne. - Parlament dnes vyzdvihol dôležitosť riešenia problému poklesu daňových príjmov v rozvojových krajinách, a to konkrétne vynakladaním väčšieho úsilia v boji proti daňových rajom. Ak chce byť EÚ v tomto smere dôveryhodná, musí najskôr jednoznačne zaraziť vlastné daňové raje a ísť nad rámec OECD. Správa tiež vyzýva na prijatie medzinárodného dohovoru v daňových záležitostiach, ktorý by zahŕňal sankcie pre nespolupracujúce jurisdikcie, ako aj pre finančné inštitúcie, ktoré pôsobia v daňových rajoch. Poslanci EP takisto zdôraznili potrebu zaistiť väčšiu transparentnosť nadnárodných spoločností, pokiaľ ide o ich dodržiavanie daňových povinností v rozvojových krajinách, najmä v ťažobnom priemysle, tým, že sa zaistí výkazníctvo podľa krajín. Pomoc EÚ v oblasti daní by mala povzbudzovať rozvoj progresívnych daňových režimov v rozvojových krajinách najmä pomocou zabezpečenia spravodlivého podielu na ziskoch spoločností. Dobrá správa v oblasti daní je kľúčová pre rozvoj a EÚ by mala v tomto smere rozvojové krajiny podporovať najmä na pozadí poklesu daní z obchodu v dôsledku celosvetovej liberalizácie obchodu. Vítam podporu poslancov pre túto správu, ktorá v tejto súvislosti predkladá jasné návrhy.
<SPEAKER ID="361" NAME="Licia Ronzulli" AFFILIATION="PPE">
písomne. - (IT) Hlasovala som za text tejto správy, pretože podporujem myšlienku, že väčšia synergia medzi daňovou a rozvojovou politikou môže rozvojovým krajinám pomôcť.
<P>
Podľa posledných správ Komisie o daniach a rozvoji môže byť zdaňovanie, najmä ak je správne navrhnuté, zdrojom financovania rozvojových politík. Nie je žiadnou náhodou, že rozvojové krajiny v skutočnosti nedosahujú ani len minimálnu úroveň príjmov potrebných na financovanie základných verejných služieb.
<P>
Spolupráca pri posilňovaní ich daňového systému a boj proti daňovým rajom, ktoré uľahčujú nezákonný únik kapitálu, musia podporovať toto úsilie. Tento proces by mal povzbudiť zavedenie požiadaviek finančného výkazníctva pre každú krajinu s cieľom pomôcť bojovať proti chudobe.
<SPEAKER ID="361" NAME="Czesław Adam Siekierski" LANGUAGE="PL">
Základnou podmienkou účinného fungovania štátu je to, aby dobre fungovala oblasť zdaňovania. Ak chcú rozvojové krajiny fungovať v globálnom hospodárstve, musia integrovať a reformovať svoje daňové systémy. Dane zohrávajú v demokratických krajinách hospodársku, politickú a sociálnu úlohu. Nielenže predstavujú hlavný zdroj štátnych príjmov, ale umožňujú aj dosahovanie mimoriadne dôležitých cieľov v sociálnej oblasti. Financujú sa z nich základné služby ako zdravotná starostlivosť, vzdelávanie, sociálna starostlivosť a dôchodky.
<P>
Daňové príjmy rozvojových krajín môžu vo veľkej miere financovať rozvoj týchto krajín a zlepšiť kvalitu života ich občanov. V súčasnosti však tieto príjmy často nepostačujú na pokrytie výdavkov na základné verejné služby alebo na boj proti chudobe. V ére globalizácie je kapitál, ktorý podlieha zdaneniu, mobilnejší a rušia sa obchodné prekážky, čo znižuje príjmy z daní a spôsobuje problémy nielen chudobnejším krajinám. Postupná liberalizácia obchodu, bez ohľadu na jej zrejmé výhody, znižuje príjmy z ciel. Je veľmi dôležité, aby sa dane v zahraničí nahradili daňami uvalenými v rámci danej krajiny. Zatiaľ čo je daň z príjmu jednou z hlavných foriem zdaňovania v bohatých krajinách, jej príspevok je v rozvojových krajinách minimálny. Väčšina ľudí je neformálne zamestnaná v poľnohospodárstve a nemá pravidelný príjem, čo sťažuje účinné zavedenie dane z príjmu.
<SPEAKER ID="362" NAME="Catherine Stihler" AFFILIATION="S&amp;D">
písomne. - Podporila som túto správu, ktorá sa zameriava na dôležitosť zdanenia v súvislosti s uplatňovaním rozvojových politík a navrhuje spôsoby účinnejšieho využívania existujúcich prostriedkov a nástrojov EÚ na tento cieľ.
<SPEAKER ID="363" NAME="Michèle Striffler" LANGUAGE="FR">
Prijatie správy o daniach a rozvoji - spolupráca s rozvojovými krajinami na podpore dobrej správy v daňových záležitostiach - je zvlášť dôležité vzhľadom na účinnosť rozvojovej pomoci, ktorú rozvojovým krajinám prideľujú členské štáty Európskej únie a Európska komisia. Zabezpečenie dodržiavania zásad dobrej správy v daňových záležitostiach (transparentnosť, výmena informácií a spravodlivá daňová súťaž) a boj proti daňovým rajom, ktoré bránia rozvoju najmenej rozvinutých krajín, sú úplne nevyhnutné a počas môjho funkčného obdobia budú prioritou.
<SPEAKER ID="364" NAME="Niki Tzavela" LANGUAGE="EL">
Hlasovala som za tento konkrétny návrh uznesenia, pretože si myslím, že reformovanie a modernizácia daňových systémov rozvojových krajín je najdôležitejším spôsobom, ako zabrániť nezákonnému úniku kapitálu a bojovať proti daňovým únikom. Tento kapitál, ktorý často končí v daňových rajoch, má priamy vplyv na hospodárstvo týchto krajín najmä v tomto období hospodárskej krízy. Zlepšenie daňových systémov nám umožní pozitívne vplývať na rast v rozvojových krajinách, uplatňovať rámec dobrého hospodárskeho riadenia, podporovať transparentnosť a získať si dôveru občanov.
<SPEAKER ID="365" NAME="Angelika Werthmann" LANGUAGE="DE">
Hlasovala som za správu pani Jolyovej. Vybudovanie plne funkčného daňového systému je základom každej zodpovednej demokracie. Správa vyzýva na podporu rozvojových krajín pri vytváraní týchto štruktúr, aby sa podporila zodpovednosť týchto štátov na základe trvalej udržateľnosti. Napokon samotná rozvojová pomoc nebude stačiť na dosiahnutie rozvojových cieľov tisícročia. Správa sa čiastočne dotýka aj problému takzvaných "dravých fondov", ktoré by podľa môjho názoru mali byť úplne zakázané. Nemali by sme dovoliť, aby sa medzinárodná rozvojová pomoc stala hračkou v rukách globálnych finančných hráčov.
<SPEAKER ID="367" NAME="Luís Paulo Alves" LANGUAGE="PT">
Schvaľujem túto správu a vyzdvihujem význam odporúčaní v správe pána Papastamkosa, v ktorej sa uvádza, že neobchodné záujmy by sa mali radšej zahrnúť do rokovaní v rámci Svetovej obchodnej organizácie. Potreba určitej konzistentnosti medzi spoločnou poľnohospodárskou politikou a politikou zahraničného obchodu EÚ je tiež jasná - je nevyhnutné zabezpečiť rovnaké podmienky pre výrobcov z EÚ na svetovom trhu, ktorý nesmie podporovať nespravodlivú hospodársku súťaž. Ak sa to rokovaním nedosiahne, európski poľnohospodári budú naďalej čeliť nespravodlivej hospodárskej súťaži a budú znášať straty a diskrimináciu v porovnaní s konkurentmi z krajín mimo Európskej únie.
<SPEAKER ID="367" NAME="Elena Oana Antonescu" LANGUAGE="RO">
Podporujem dôležitú úlohu, ktorú zohráva poľnohospodárstvo v poskytovaní zamestnanosti a udržiavaní európskeho agropotravinárskeho modelu, ktorý je strategickým prvkom európskeho hospodárstva. Vzhľadom na to, že Európska únia je najväčším dovozcom poľnohospodárskych produktov na svete, výrobné metódy používané v tretích krajinách dovážajúcich do EÚ musia európskym spotrebiteľom poskytovať rovnaké záruky, čo sa týka zdravia, bezpečnosti potravín, trvalo udržateľného rozvoja a minimálnych sociálnych noriem, ako tie, ktoré sa vyžadujú od európskych výrobcov. Hlasovala som za túto správu, pretože si myslím, že poľnohospodárska a potravinová politika musí spĺňať niektoré základné ciele, ako je bezpečnosť potravín.
<SPEAKER ID="368" NAME="Richard Ashworth" AFFILIATION="ECR">
písomne. - Delegácia britských konzervatívcov dôrazne podporuje zásadu voľného obchodu. Voľný obchod vytvára prosperitu a vo výraznej miere prispeje k obnove európskych hospodárstiev. Sme presvedčení, že táto správa kladie príliš veľký dôraz na ochranu poľnohospodárskych trhov EÚ pred vonkajšou konkurenciou a nedostatočne zdôrazňuje výrobné normy uplatňované na vývoz. Poľnohospodári EÚ musia dodržiavať prísne environmentálne normy a normy týkajúce sa dobrých životných podmienok zvierat, na čo dostávajú čiastočné kompenzácie prostredníctvom systému dotácií. Produkty dovážané do EÚ z tretích krajín však veľmi často nespĺňajú rovnako prísne normy. Zatvorenie hraníc EÚ pre poľnohospodárske produkty z tretích krajín nie je riešením.
<P>
EÚ by sa mala aktívne snažiť presadiť dodržiavanie prísnych environmentálnych noriem a noriem týkajúcich sa dobrých životných podmienok zvierat na celom svete najmä pomocou otvorenejších medzinárodných trhov, a nie zameriavať sa na ochranné, protekcionistické riešenia. Z tohto dôvodu hlasovala delegácia britských konzervatívcov proti tejto správe.
<SPEAKER ID="368" NAME="Sophie Auconie" LANGUAGE="FR">
Prostredníctvom tejto správy Európsky parlament výslovne žiada Radu a Európsku komisiu, aby lepšie zohľadnili poľnohospodárske záujmy v medzinárodných obchodných rokovaniach, najmä v diskusiách s Južnou Amerikou, veľkou oblasťou chovu dobytka a produkcie obilnín, ktorá nie vždy spĺňa európske normy kvality. Podľa môjho názoru je táto správa veľmi potrebná. Preto som za ňu hlasovala.
<SPEAKER ID="368" NAME="Zigmantas Balčytis" LANGUAGE="LT">
Odvetvie poľnohospodárstva EÚ má pre európske hospodárstvo veľkú pridanú hodnotu a zohráva strategickú úlohu pri riešení hospodárskych, sociálnych a environmentálnych problémov, ktorým EÚ čelí. Politika zahraničného obchodu a dohody so zahraničnými dovozcami preto nesmú ohrozovať schopnosť EÚ udržať toto odvetvie silné a životaschopné. Komisia musí zaujať vo Svetovej obchodnej organizácii jasné stanovisko a vykonať konkrétne posúdenia vplyvu, pričom musí s ostatnými stranami rokovať o otázke dovozu niektorých produktov na trh EÚ. Musíme zabezpečiť dodržiavanie zásady, že výrobné metódy používané v tretích krajinách dovážajúcich do EÚ musia európskym spotrebiteľom poskytovať rovnaké záruky, čo sa týka zdravia, bezpečnosti potravín, dobrých životných podmienok zvierat, trvalo udržateľného rozvoja a minimálnych sociálnych noriem, ako tie, ktoré sa vyžadujú od výrobcov v EÚ. To je jediný spôsob, ako zaistiť, aby výrobcovia v EÚ dokázali konkurovať za rovnakých podmienok výrobcom z tretích krajín a aby boli chránené záujmy našich poľnohospodárov.
<SPEAKER ID="368" NAME="Mara Bizzotto" LANGUAGE="IT">
Hlasovala som za správu pána Papastamkosa. Medzinárodný obchod zohráva v rámci EÚ kľúčovú úlohu najmä vzhľadom na situáciu, keď sú európski poľnohospodári znevýhodnení dovozom z tretích krajín a neuplatňovaním zásady reciprocity, čo poskytuje neprimerané výhody zahraničným poľnohospodárom, ktorí často nemusia dodržiavať rovnako prísne a nákladné nariadenia, ako sú tie, ktoré musia dodržiavať európski poľnohospodári, aby mohli pôsobiť v rámci vnútorného trhu, najmä z hľadiska sanitárnych a fytosanitárnych opatrení. Naďalej budem bojovať za uplatňovanie vyššej miery konzistentnosti v Európe medzi spoločnou poľnohospodárskou politikou a politikou zahraničného obchodu EÚ. Takáto konzistentnosť musí európskemu poľnohospodárskemu modelu zabezpečiť zachovanie spravodlivých podmienok pre výrobcov EÚ na svetovom trhu.
<SPEAKER ID="369" NAME="Jan Březina" LANGUAGE="CS">
Podľa môjho názoru je dôležité zdôrazniť prepojenie medzi poľnohospodárskou výrobou EÚ a medzinárodným obchodom, čo sa odzrkadľuje v skutočnosti, že EÚ je najväčším svetovým dovozcom poľnohospodárskych produktov a zároveň je najväčším svetovým vývozcom spracovaných potravinových výrobkov. V tejto súvislosti som pevne presvedčený, že zabezpečenie čo najplynulejších obchodných tokov prispieva k väčšej flexibilite výrobcov a k zníženiu nákladov na výmenu tovarov a že to má priaznivý vplyv ako na príjmy výrobcov, tak aj na spotrebiteľské výdavky. Nemôžem preto súhlasiť s vyhlásením obsiahnutým v schválenom uznesení, že liberalizácia obchodu neumožní odstrániť vo svete hrozbu hladu. To nie je a ani nemôže byť úlohou obchodu. Schvaľujem to, že Komisia v rámci rokovaní Svetovej obchodnej organizácie a v rámci dvojstranných alebo bioregionálnych rokovaní využila opatrenia vyplývajúce z prebiehajúcich dlhodobých reforiem ako návrhy v oblasti poľnohospodárstva, pričom zároveň uznáva parametre spoločnej poľnohospodárskej politiky ako štartovaciu líniu. V tomto ohľade sa mi, žiaľ, schválený text uznesenia zdá dosť jednostranne zameraný, čím oslabuje kroky Komisie v doterajších politických rokovaniach o obchode. Akúkoľvek flexibilitu v nadchádzajúcich rokovaniach budem považovať za jednoznačnú príležitosť a výhodu. Pokiaľ ide o kritiku niektorých krokov, ako napríklad zníženie dovozných ciel na banány alebo reformu režimu v oblasti cukru, chcel by som dodať, že boli založené predovšetkým na záveroch riešenia sporov vo WTO (Svetovej obchodnej organizácii), čo potom takisto ovplyvnilo parametre následných opatrení EÚ.
<SPEAKER ID="369" NAME="Maria Da Graça Carvalho" LANGUAGE="PT">
Súhlasím s potrebou väčšej konzistentnosti medzi spoločnou poľnohospodárskou politikou a politikou zahraničného obchodu s cieľom zabezpečiť európsky poľnohospodársky model a následne rovnaké podmienky pre výrobcov z EÚ na svetovom trhu. Zosúladenie obchodných a neobchodných záujmov a potrebná konvergencia právnych predpisov sú nevyhnutné.
<SPEAKER ID="369" NAME="Luigi Ciriaco De Mita" LANGUAGE="IT">
Poľnohospodárstvo predstavuje strategické odvetvie Európskej únie. Hoci jeho vplyv, čo sa týka zamestnanosti a HDP, sa možno nevyrovná iným odvetviam, nadobúda väčší význam vzhľadom na charakteristiku našich regiónov a potravinových tradícií, pretože zabezpečuje našu sebestačnosť v mnohých zložkách, ktoré sú nevyhnutné pre našu poľnohospodársku výrobu, či už tradičnú, alebo inú. Okrem toho toto odvetvie zohráva podstatnú úlohu v ochrane životného prostredia a zabezpečuje trvalo udržateľný rozvoj našich regiónov. Je zrejmé, že sa musia uzatvárať obchodné dohody najmä v rámci rokovaní vo Svetovej obchodnej organizácii. Pritom však musí Európska únia venovať viac pozornosti ochrane kvality, tradičných a certifikovaných výrobkov, aby boli chránené na medzinárodnej úrovni a aby sa zabránilo podvodom na zahraničných trhoch, kde sa napríklad výrobky podvodne pripisujú našim krajinám. Zdá sa, že základný princíp schválenej správy ide správnym smerom.
<SPEAKER ID="369" NAME="Marielle De Sarnez" LANGUAGE="FR">
Zlé zaobchádzanie s európskym poľnohospodárstvom v obchodných rokovaniach s tretími krajinami nemôže pokračovať. To je predmetom správy, ktorú sme práve schválili a ktorá hovorí o mnohých zásadách a vyzýva, aby boli do rokovaní lepšie zahrnuté neobchodné aspekty. Celkom oprávnene vyzýva na to, aby európski chovatelia dobytka dodržiavali záväzné environmentálne normy a zdravotné normy týkajúce sa hygieny výrobkov napriek tomu, že niektorí ich konkurenti umiestňujú na európsky trh produkty, ktoré nie vždy spĺňajú tieto normy. V skutočnosti naši poľnohospodári veľmi často trpia v dôsledku nespravodlivej hospodárskej súťaže, a teda v dôsledku deformácie hospodárskej súťaže, keď sú do nej zahrnuté tretie krajiny. Komisia musí zohľadniť varovania Parlamentu a poľnohospodárov, najmä pokiaľ ide o rokovania so zoskupením Mercosur, ktoré ohrozujú európskych chovateľov dobytka, ako aj producentov ovocia a zeleniny v najvzdialenejších regiónoch.
<SPEAKER ID="370" NAME="Philippe de Villiers" LANGUAGE="FR">
Správa o vzťahoch medzi poľnohospodárstvom EÚ a medzinárodným obchodom nám ukazuje katastrofálnu stratu výkonnosti, ktorú utrpelo európske poľnohospodárstvo, a snahu upozorniť európske inštitúcie, ktoré sú zodpovedné za toto zlyhanie.
<P>
V súčasnosti je ťažké nakŕmiť Európu; zo spoločnej poľnohospodárskej politiky Komisia urobila hrobára odvetvia poľnohospodárstva. Každým dňom na plecia poľnohospodárov doliehajú ďalšie obmedzenia.
<P>
Všetka predchádzajúca výkonnosť európskeho poľnohospodárstva, ako aj jeho vývozná kapacita sa drasticky znížili, keďže Európa sa otvorila zahraničným poľnohospodárskym tovarom produkovaným s využitím metód, ktoré nedodržiavajú normy, ktoré si Európania stanovili pre seba.
<P>
Budúcnosť poľnohospodárstva je ohrozená a určite ho nemôžeme viac ponechať na Úniu a jej inštitúcie. Členské štáty musia mať schopnosť pomôcť svojim poľnohospodárom pre dobro všetkých.
<SPEAKER ID="371" NAME="Edite Estrela" LANGUAGE="PT">
Hlasovala som za správu o poľnohospodárstve EÚ a svetovom obchode, pretože zdôrazňuje význam zahrnutia neobchodných záujmov, ako sú sociálne, environmentálne otázky a otázky ľudského zdravia, ako aj otázky týkajúce sa zdravia a dobrých životných podmienok zvierat, do vývoja programu rokovaní v Dauhe s cieľom splniť najprísnejšie environmentálne a sociálne normy a zabrániť strate konkurencieschopnosti poľnohospodárov z EÚ v rámci svetovej poľnohospodárskej výroby.
<SPEAKER ID="372" NAME="Diogo Feio" LANGUAGE="PT">
Poľnohospodárstvo má sociálne funkcie, ktoré presahujú hranice produkcie potravín, ako sú osídľovanie a plánované využívanie pôdy, ochrana životného prostredia a kultúrnych tradícií. Som presvedčený, že tieto funkcie si zaslúžia ochranu a podporu členských štátov a európskych inštitúcií. Napriek tomu, že som v zásade naklonený väčšiemu otvoreniu trhov, som presvedčený, že pokiaľ ide o odvetvie poľnohospodárstva, musíme byť mimoriadne prísni v súvislosti s požiadavkami reciprocity a potrebou zaistiť potravinovú bezpečnosť pre európskych spotrebiteľov. Európska únia by mala pamätať na potrebu vyváženosti protichodných hodnôt a najmä počas súčasnej hospodárskej a finančnej krízy zohľadniť vplyv obchodných dohôd, ktoré podpisuje, na životy európskych poľnohospodárov a ich podniky.
<SPEAKER ID="372" NAME="José Manuel Fernandes" LANGUAGE="PT">
Jedným z odvetví, ktoré boli najviac ovplyvnené voľným pohybom osôb a tovarov, bolo poľnohospodárstvo. Napriek neustálym zmenám spoločnej poľnohospodárskej politiky (SPP) - považovanej za symbol európskej integrácie - je situácia v tomto odvetví naďalej veľmi neistá, pretože je potrebné dodržiavať náročné normy týkajúce sa ochrany životného prostredia a bezpečnosti výrobkov, čo zhoršuje súčasná finančná kríza. Toto odvetvie sa prelína s ďalšími oblasťami, ako sú obchod, životné prostredie, priemysel, doprava atď., čo spôsobuje veľké ťažkosti pri prijímaní regulačného rámca, ktorý by uspokojil všetky zainteresované strany. Napriek pokroku, ako sú dohody o sanitárnych a fytosanitárnych opatreniach a o technických prekážkach v obchode, ostáva ešte urobiť veľký kus práce.
<P>
Podporujem túto správu, pretože uznáva základnú úlohu odvetvia agropotravinárstva v rámci EÚ, ktoré je veľmi citlivým odvetvím, ktoré nemôže čeliť agresívnej hospodárskej súťaži. Pri podpisovaní nových dohôd je potrebné to zobrať do úvahy. Dúfam však, že nový hospodársky rámec pre SPP zlepší koordináciu medzi produktivitou a medzinárodným trhom.
<SPEAKER ID="373" NAME="João Ferreira" AFFILIATION="GUE/NGL">
písomne. - (PT) Táto správa je plná protirečení. Poukazuje na negatívne dôsledky liberalizácie obchodu, ale nestavia sa proti smerovaniu politík, ktoré sú koreňom hlavných problémov v poľnohospodárstve v krajinách EÚ (a tiež v rozvojových krajinách). Nenavrhuje nič, čo by toto smerovanie zmenilo. Oprávnene kritizuje prístup Komisie, ktorá záujmy poľnohospodárstva kladie za záujmy priemyslu a odvetvia služieb a ktorá robí v oblasti poľnohospodárstva ústupky, aby získala väčší prístup na trh (v iných oblastiach) v tretích krajinách. Uvádza príklady katastrofálnych dôsledkov tejto politiky - prvotriednym je príklad cukru. Uznáva, že väčšia liberalizácia svetového obchodu s poľnohospodárskymi výrobkami, ktorú podporujú dohody WTO, doteraz neumožnila zastaviť hrozbu hladu vo svete. Neodsudzuje však tento posun k zvýšenej liberalizácii a deregulácii svetového obchodu, ktorú presadzuje EÚ v rámci Svetovej obchodnej organizácie (WTO) či v rámci nespočetných dvojstranných dohôd, ani sa proti tomuto posunu nestavia.
<P>
Práve naopak, obhajuje ho. Už dlho kritizujeme zlyhanie neoliberálnych politík. Aj správa to robí, hoci veľmi neisto a niekedy nejednoznačne, ale vzápätí podporuje katastrofickú politiku. Toto považujeme za neprijateľné.
<SPEAKER ID="373" NAME="Ilda Figueiredo" LANGUAGE="PT">
Videli sme mnoho príkladov toho, aké katastrofické dôsledky priniesla liberalizácia svetového obchodu odvetviu poľnohospodárstva. Táto správa upozorňuje na niekoľko prípadov a nevyhýba sa skutočnosti, že poľnohospodárstvo sa počas rokovaní v Svetovej obchodnej organizácii používalo ako tromf na presadzovanie iných záujmov, konkrétne záujmov veľkých spoločností poskytujúcich služby, medzinárodných obchodných spoločností a istých vedúcich odvetví.
<P>
Keďže správa nie je jednotná, podporujeme iné riešenia.
<P>
Chceme, aby sa medzinárodný obchod orientoval na vzájomné dopĺňanie a nie na hospodársku súťaž, a to medzi krajinami, výrobcami aj druhmi výroby. Chceme, aby sa poľnohospodárstvo orientovalo na zabezpečovanie potravinovej sebestačnosti a bezpečnosti každej krajiny, čo je v protiklade k nebezpečnej anarchii, ktorú predstavuje výroba pre liberalizovaný trh.
<SPEAKER ID="373" NAME="Lorenzo Fontana" LANGUAGE="IT">
Chcem zablahoželať pánovi Papastamkosovi k správe a k vynikajúcej spolupráci, ktoré podporujem. Chcel by som zdôrazniť hlavný význam medzinárodného obchodu v EÚ a všetkých upozorniť na skutočnosť, že európski poľnohospodári sú znevýhodňovaní dovozom z tretích krajín, že sa neuplatňuje zásada reciprocity a dovážané poľnohospodárske výrobky často nie sú v súlade s rovnakými predpismi, ktoré platia pre európskych poľnohospodárov, a to najmä z hygienického a fytosanitárneho hľadiska. Tento problém ovplyvňuje nielen zdravie výrobkov, ale aj ich kvalitu. Medzi spoločnou poľnohospodárskou politikou a politikou zahraničného obchodu EÚ musí byť preto súlad. Takýmto súladom sa musí zabezpečiť zachovanie európskeho poľnohospodárskeho modelu, ako aj spravodlivé podmienky pre výrobcov EÚ na svetovom trhu.
<SPEAKER ID="374" NAME="Pat the Cope Gallagher" LANGUAGE="GA">
Podporujem hlavné odporúčania tejto správy. Jedným veľmi dôležitým bodom správy je to, že Európska komisia často robí ústupky v obchodných záležitostiach, aby získala lepší prístup na trhy v tretích krajinách pre priemyselné výrobky a služby.
<P>
V správe sa tiež uvádza, že pre metódy výroby tovaru dovážaného z tretích krajín by mali platiť rovnaké normy v oblasti zdravia, potravinovej bezpečnosti, životných podmienok zvierat, udržateľného rozvoja a minimálnych sociálnych noriem, aké platia pre vlastných výrobcov EÚ.
<SPEAKER ID="374" NAME="Nathalie Griesbeck" LANGUAGE="FR">
Hoci som hlasovala za toto uznesenie, svoj hlas som, samozrejme, chcela použiť na to (najmä pri určitých pozmeňujúcich a doplňujúcich návrhoch), aby som ukázala svoj záväzok voči niekoľkým zásadám. Chcela som zdôrazniť skutočnosť, že v rámci mnohých rokovaní o obchodných dohodách, ktoré sa v súčasnosti vedú s niekoľkými partnermi EÚ, je nutné dosiahnuť vyvážené dohody založené na zásade reciprocity. V tejto súvislosti spomeniem, že dovezené výrobky pôvodom z tretích krajín by mali byť v súlade s predpismi v oblasti zdravia a v sociálnej oblasti, ako aj s predpismi na ochranu spotrebiteľov, životného prostredia a zvierat, ktoré sú podobné tým, aké máme v EÚ. Navyše sa v poľnohospodárstve príliš často robia ústupky s cieľom získať zvýšený prístup na trh v tretích krajinách pre priemyselné výrobky a služby. Tento prístup už nie je prijateľný a ja som chcela svoj hlas použiť na to, aby som ním znovu vyjadrila to, že nesmieme európske poľnohospodárstvo vnímať ako nástroj v službách obchodnej politiky EÚ. Na záver chcem povedať, že osobitný význam prikladám bodu o obrane režimu EÚ pre povoľovanie geneticky modifikovaných organizmov a ich uvádzanie na trh. V čase, keď WTO tento režim čoraz viac napáda, je nevyhnutné, aby ho Európska komisia bránila.
<SPEAKER ID="375" NAME="Mathieu Grosch" LANGUAGE="DE">
Niet pochýb o tom, že existuje prepojenie medzi našimi politikami v oblasti medzinárodného obchodu, rozvoja a poľnohospodárstva. Európske poľnohospodárstvo sa stretáva s rastúcimi ťažkosťami, pokiaľ ide o vývoz výrobkov na svetový trh, pretože cenové hladiny na ňom sú nízke a výrobné náklady v EÚ sú vyššie. Ak nevzniknú podporné programy pre poľnohospodárstvo, tento nepretržitý trend bude mať aj naďalej negatívny vplyv. Preto vítam túto iniciatívnu správu, ktorá okrem iného poskytuje poľnohospodárom kompenzáciu v prípade, že ďalšie otváranie vnútorného trhu pre dovoz povedie u poľnohospodárov k stratám.
<P>
Dohody s tretími krajinami, o ktorých rokuje EÚ, sú samy osebe bezproblémové. Celková podstata týchto dohôd však sťažuje udržanie prísnych noriem v EÚ. Jedna z vecí, ktorú prekladaná iniciatívna správa žiada, je väčšia súdržnosť v poľnohospodárskej politike a spoločnej obchodnej politike v EÚ. V tomto kontexte podporujem výzvu, aby Komisia vykonala posúdenie vplyvu na obchodné dohody a zverejnila ho pred začatím rokovaní.
<SPEAKER ID="375" NAME="Juozas Imbrasas" LANGUAGE="LT">
Hlasoval som za tento dokument, pretože v čase, keď EÚ uvažuje nad budúcnosťou svojej spoločnej poľnohospodárskej politiky (SPP), je čoraz dôležitejšie zabezpečiť súlad medzi poľnohospodárskou politikou a politikou zahraničného obchodu. Súladom medzi SPP a politikou zahraničného obchodu EÚ sa zabezpečí zachovanie európskeho poľnohospodárskeho modelu, ako aj spravodlivé podmienky pre výrobcov EÚ na svetovom trhu. Pre nás by mali byť najdôležitejšie potravinová bezpečnosť, bezpečnosť a kvalita za dostupné ceny pre občanov EÚ. Dopyt po potravinách vo svete rastie a rastú aj výrobné náklady, na poľnohospodárskych trhoch je veľká nestabilita, je menej pôdy, vody a znižujú sa energetické vstupy. Silná SPP je tiež rozhodujúca pre zachovanie a udržanie životného prostredia a hospodársky rozvoj vidieckych oblastí EÚ a pre ochranu pred hrozbou opúšťania pôdy a vyľudňovania vidieka. Európske odvetvie poľnohospodárstva predstavuje jasnú pridanú hodnotu a zohráva hlavnú úlohu v stratégii Európa 2020, ktorá je zameraná na riešenie sociálno-ekonomických a environmentálnych problémov, ktorým EÚ čelí vnútorne, aj ako vedúci svetový hráč. Obchodná politika EÚ bude zohrávať rozhodujúcu úlohu v tom, či poľnohospodárstvo bude aj naďalej v plnom rozsahu pozitívne prispievať k plneniu týchto cieľov. Obchodná politika by nemala brzdiť dynamiku odvetvia poľnohospodárstva EÚ. Naopak, obchodná politika a poľnohospodárska politika sa môžu a musia navzájom podporovať.
<SPEAKER ID="376" NAME="Peter Jahr" LANGUAGE="DE">
Svetová poľnohospodárska prax a najmä európska poľnohospodárska politika majú veľký význam pre potravinovú a rozvojovú politiku. Preto je také dôležité posilniť a rozvinúť medzinárodný obchod v tejto oblasti. Toto však nie je možné dosiahnuť, ak bude fungovať v rozpore s európskou poľnohospodárskou politikou, ale len v úzkej spolupráci s touto politikou. Tiež je nevyhnutné, aby sa aj na dovezené výrobky uplatňovali prísne európske normy.
<P>
Všetko ostatné by ohrozilo prísne požiadavky európskeho odvetvia poľnohospodárstva na kvalitu a bezpečnosť a následne by to malo negatívny vplyv na európskych výrobcov a spotrebiteľov. Potrebujeme a žiadame voľný obchod s tovarom. Ten však nie je možné dosiahnuť bez základnej požiadavky, ktorou sú spravodlivé podmienky hospodárskej súťaže.
<SPEAKER ID="376" NAME="Sandra Kalniete" LANGUAGE="LV">
Európski poľnohospodári hrajú dôležitú úlohu v zásobovaní vyše 500 miliónov ľudí v Európe potravinami a v zabezpečovaní dodávok potravín v celom svete. Žiaľ, postoj k poľnohospodárom nie je vždy spravodlivý. Plne podporujem dohody o voľnom obchode s inými krajinami či skupinami krajín, no pri uzatváraní takýchto dohôd nesmieme konkurenčne znevýhodniť našich poľnohospodárov. Skutočnými porazenými v tejto nespravodlivej hospodárskej súťaži budú ľudia v Európskej únii, ktorým musíme denne zabezpečovať prístup k hodnotným a kvalitným potravinám za rozumné ceny. Dosť často to považujeme za samozrejmosť a neuvedomujeme si, že túto bezpečnosť nám poskytujú naši poľnohospodári, ktorých príjmy sú často výrazne nižšie, než je priemerný príjem v ich krajinách. Nemusíme robiť ani nič nadprirodzené. Musíme jednoducho stanoviť, že na poľnohospodárske výrobky dovážané do Európskej únie by sa mali vzťahovať rovnaké environmentálne, sociálne, bezpečnostné normy a normy v oblasti životných podmienok zvierat, aké musia dodržiavať európski poľnohospodári. To by bolo spravodlivé a poľnohospodári, ktorí chcú svoje výrobky predávať v Európskej únii, by tak mali rovnaké konkurenčné východisko.
<SPEAKER ID="376" NAME="Elisabeth Köstinger" LANGUAGE="DE">
V tejto správe Európsky parlament vyzýva Komisiu, aby v medzinárodných rokovaniach rozhodnejšie zastupovala záujmy európskeho odvetvia poľnohospodárstva a spotrebiteľského odvetvia. Nemali by sme uzatváraním veľkého počtu hospodárskych dohôd len tak opúšťať kritériá, ktoré charakterizujú odvetvie poľnohospodárstva EÚ - najvyššie normy kvality a sociálne normy v poľnohospodárskej výrobe a najkvalitnejšie potraviny pre obyvateľstvo. Som za otvorenie trhu pre poľnohospodársky dovoz, len ak je možné zabezpečiť, že sa zachová konkurencieschopnosť európskeho poľnohospodárstva. Myslím si, že v oblasti poľnohospodárstva by sa v rámci kola rokovaní v Dauhe už nemali robiť žiadne ďalšie ústupky. Vítam jasné požiadavky uvedené v tejto správe.
<SPEAKER ID="376" NAME="Giovanni La Via" LANGUAGE="IT">
Dnešným hlasovaním vysielame jasný signál Komisii: Európska únia nemôže robiť ďalšie ústupky, aby získala prístup na trh v tretích krajinách na úkor odvetvia poľnohospodárstva. V čase, keď Európska únia uvažuje nad budúcnosťou novej spoločnej poľnohospodárskej politiky, sa nájdenie mechanizmov, ktoré by dokázali zabezpečiť súlad medzi SPP a politikou zahraničného obchodu, stáva prvoradým cieľom. Európske odvetvie poľnohospodárstva zaručuje verejnosti veľký prínos, a to aj v oblasti bezpečnosti a kvality potravín.
<P>
Preto musí byť obrana záujmov európskych poľnohospodárov prioritou a v tejto súvislosti ma teší, že dokument obsahuje niekoľko odsekov, ktoré európskym poľnohospodárom zaručujú reciprocitu v podobe žiadosti, aby sa na vývozcov mäsa do Európy vzťahovali rovnaké požiadavky ako na európskych poľnohospodárov, a tým sa zaistila bezpečnosť spotrebiteľa a spravodlivá obchodná hospodárska súťaž. V tomto bode rokovaní o dohode s krajinami združenia Mercosur a dohode s Marokom je podľa mňa nutné jasne Komisii vyjadriť naše obavy a tiež naše pevné odhodlanie brániť záujmy európskych a talianskych poľnohospodárov.
<SPEAKER ID="376" NAME="Constance Le Grip" AFFILIATION="PPE">
písomne. - (FR) Hlasovala som za správu pána Papastamkosa o poľnohospodárstve a medzinárodnom obchode EÚ. Chcela som predovšetkým podporiť túžbu Európskeho parlamentu, ktorou je dôrazne poukázať na nebezpečenstvá, ktoré obchodná stratégia Európskej komisie predstavuje pre poľnohospodárstvo v Európskej únii.
<P>
Je na nás, aby sme počas viacerých rokovaní Únie o obchodných dohodách s niekoľkými partnermi (Mercosur, Kanada, Ukrajina a tak ďalej) Európskej komisii pripomínali, že je potrebné vytvoriť obchodné partnerstvá - so zmyslom pre realitu, ale bez naivity -, ktoré budú, samozrejme, založené na zásadách voľného obchodu, ale aj na zásade reciprocity - vo vzťahu k dodržiavaniu pravidiel v oblasti zdravia a sociálnych pravidiel aj vo vzťahu k pravidlám na ochranu spotrebiteľov, životného prostredia a zvierat - a ktoré nebudú ohrozovať určité sféry činnosti v Európe. Mám na mysli predovšetkým odvetvie poľnohospodárstva, ktoré je počas obchodných rokovaní až príliš často "obetované" v prospech priemyselných výrobkov a služieb.
<P>
So zreteľom na tento cieľ musí Európska únia zabezpečiť súlad medzi svojou poľnohospodárskou politikou, ktorá sa momentálne prehodnocuje, a svojou obchodnou politikou, ktorý jej umožní zachovať silné odvetvie poľnohospodárstva, a tým v súvislosti so zvýšenou nestabilitou trhu zaistiť pre našich spoluobčanov potravinovú bezpečnosť.
<SPEAKER ID="377" NAME="Astrid Lulling" LANGUAGE="FR">
Hlasovala som za správu svojho kolegu pána Papastamkosa, pretože predkladá veľmi realistický pohľad na obchodné vzťahy medzi Európskou úniou a tretími krajinami v odvetví poľnohospodárstva.
<P>
Náš deficit obchodnej bilancie s krajinami Mercosuru v tomto odvetví je alarmujúci. Rozdiel medzi naším vývozom a naším dovozom z týchto piatich krajín sa v priebehu menej než desaťročia zdvojnásobil a náš dovoz má teraz hodnotu 19 miliárd EUR, kým vývoz má hodnotu len 1 miliardy EUR.
<P>
Európska komisia robí v oblasti poľnohospodárskych výrobkov príliš často neprijateľné ústupky, čím ohrozuje existenciu európskych hospodárstiev pod zámienkou zabezpečenia lepšieho prístupu na trh v tretích krajinách pre naše priemyselné výrobky a služby.
<P>
Politika zahraničného obchodu EÚ by nemala obetovať naše odvetvie poľnohospodárstva, ktoré zaisťuje potravinovú bezpečnosť našich spoluobčanov v situácii zvýšenej nestability trhov. Aby sa predišlo narušeniu hospodárskej súťaže, krajiny Mercosuru musia uplatňovať rovnaké normy - v oblasti zdravia, potravinovej bezpečnosti, životných podmienok zvierat a udržateľného rozvoja -, aké sa požadujú od našich poľnohospodárov, ktorí okrem toho znášajú vyššie sociálne náklady.
<SPEAKER ID="378" NAME="David Martin" AFFILIATION="S&amp;D">
písomne. - Hlasoval som proti tejto správe, ktorá vysiela výrazne protekcionistický signál o postoji Parlamentu k obchodu. Ak by sme túto správu vzali doslovne, znemožnila by EÚ rokovať o akýchkoľvek zmysluplných dohodách o voľnom obchode či ukončiť kolo rokovaní o rozvoji v Dauhe.
<SPEAKER ID="378" NAME="Marisa Matias" LANGUAGE="PT">
Táto správa zdôrazňuje skutočnosť, že EÚ by mala prispievať k svetovej potravinovej bezpečnosti, a k tomu jej blahoželám. Jednako a napriek tomu, že správa spomína množstvo ničivých dôsledkov, ktoré liberalizácia trhu prináša poľnohospodárstvu, riešenia, ktoré navrhuje, znovu súvisia s posilňovaním voľného obchodu a poľnohospodársku politiku podriaďujú záujmom Svetovej obchodnej organizácie. Správa sa otvorene vyhráža Argentíne za to, že sa nepodriadila WTO a obmedzila dovoz potravinových výrobkov, ktoré priamo konkurujú domácim výrobcom. Zároveň však žiada viac obmedzení EÚ na dovoz a aktívne presadzovanie poľnohospodárskych záujmov EÚ. Správa jasne nespomína ani situáciu Brazílie. Z toho dôvodu a preto, že táto správa dáva prioritu liberalizácii a hospodárskej súťaži na poľnohospodárskych trhoch, som hlasovala proti.
<SPEAKER ID="378" NAME="Véronique Mathieu" LANGUAGE="FR">
Hlasovala som za správu pána Papastamkosa, ktorá vysiela silný signál o význame, ktorý sa musí európskemu poľnohospodárstvu pripisovať v medzinárodných rokovaniach. V čase, keď Európa v záujme zaistenia potravinovej bezpečnosti potrebuje posilniť svoju poľnohospodársku výrobu, sú rokovania o medzinárodných dohodách odvetviu poľnohospodárstva často na škodu. Aby sme si mohli včas uvedomiť dôsledky týchto dohôd na európske poľnohospodárstvo, chceme, aby Európska komisia vykonala dôkladné posúdenie vplyvu obchodných dohôd a zverejnila ho pred začatím rokovaní. Ďalej sa na výrobky vstupujúce na európske územie musia uplatňovať prísne normy v oblasti zdravia, životného prostredia a životných podmienok zvierat. Hraničné kontroly vykonávané členskými štátmi musia zabezpečiť správne vykonávanie európskych právnych predpisov v tejto oblasti.
<SPEAKER ID="379" NAME="Iosif Matula" LANGUAGE="RO">
V kontexte budúcej spoločnej poľnohospodárskej politiky EÚ musíme vziať do úvahy vyváženosť medzi domácou výrobou a dovozom. Naše snahy sa budú musieť zamerať na väčší súlad medzi liberalizáciou trhu a ochranou domáceho hospodárskeho odvetvia. Potravinová bezpečnosť na úrovni členských štátov sa na pozadí zvýšenej nestability trhov dosahuje zachovávaním stabilného odvetvia poľnohospodárstva, ktoré neohrozuje politika zahraničného obchodu. Malí poľnohospodári vo významnej miere prispievajú k potravinovej bezpečnosti v regiónoch, v ktorých pôsobia. Myslím si, že obchodné dohody s tretími krajinami o dovoze poľnohospodárskych výrobkov je potrebné uzatvárať na základe kompenzácie pre poľnohospodárov v prípade možných strát. Zároveň podporujem poľnohospodársku politiku, ktorá sa v maximálnej miere orientuje na zabezpečenie prístupu poľnohospodárskych výrobkov EÚ na trhy v tretích krajinách. Cieľom propagácie výrobkov s európskym regionálnym označením je urobiť ich známymi mimo EÚ, čo by zároveň podporilo ich spotrebu. Podľa nedávnych štúdií rastie svetová populácia oveľa rýchlejšie než svetová výroba obilia. EÚ má mnohé regióny, ktoré sú spôsobilé účinnejšie využívať svoj potenciál výroby obilia a sú schopné účinne prispieť k zmenšovaniu týchto rozdielov.
<SPEAKER ID="380" NAME="Jean-Luc Mélenchon" LANGUAGE="FR">
V prospech tejto správy hovorí záujem, ktorý prejavuje o občanov v zámorí, a podpora potravinovej bezpečnosti. To si uvedomujem. Táto správa však schvaľuje aktívne presadzovanie poľnohospodárskych záujmov Európskej únie, zóny voľného obchodu a obchodné dohody medzi EÚ a spoločnosťami Chiquita či Dole. Ešte horšie je to, že sa otvorene vyhráža Argentíne sankciami za rozhodnutia, ktoré by som odporučil aj našej krajine. Hlasujem proti tejto správe.
<SPEAKER ID="380" NAME="Nuno Melo" LANGUAGE="PT">
Poľnohospodárske výrobky sú nevyhnutnou súčasťou medzinárodného obchodu, a preto s nimi tak musíme aj zaobchádzať. Preto niet pochýb o tom, že neustály rast cien potravín v dôsledku zvýšených cien komodít je pre EÚ čoraz naliehavejším problémom. Na druhej strane platí, že aj odvetvie poľnohospodárstva musí uspokojovať potravinové potreby čoraz väčšieho počtu ľudí napriek tomu, že má čoraz menej prírodných zdrojov, a napriek vysokým cenám výrobných faktorov. K tomu môžeme pridať otázky týkajúce sa životného prostredia a ochrany prírodných zdrojov, ktoré môžu viesť k narušeniu hospodárskej súťaže, a to najmä v rozvinutých krajinách. Vzhľadom na budúce potreby niet pochýb o tom, že poľnohospodárstvo sa stane strategickým odvetvím - povedal by som dokonca kľúčovým odvetvím - pre hospodársky rozvoj EÚ a celého sveta.
<SPEAKER ID="381" NAME="Alajos Mészáros" LANGUAGE="HU">
Keďže poľnohospodárstvo nie je iba hospodárskou činnosťou a keďže poľnohospodárska a potravinová politika musí slúžiť základným cieľom, akými sú zásobovanie potravinami a potravinová bezpečnosť, hlavnou úlohou je účinne zosúladiť obchodné a mimoobchodné záujmy. EÚ je najväčším dovozcom poľnohospodárskych výrobkov z rozvojových krajín a dováža viac výrobkov než USA, Japonsko, Kanada, Austrália a Nový Zéland dovedna. Ak dovolíme, aby tieto krajiny získali väčší prístup na trh, mohlo by to mať negatívny vplyv nielen na európskych poľnohospodárov, ale aj na rozvojové krajiny v najväčšej núdzi. Z toho dôvodu by mala EÚ pri obchodných rokovaniach uplatňovať vyváženejší prístup medzi rôznymi odvetviami a presadzovať tak defenzívne, ako aj ofenzívne poľnohospodárske záujmy. Odvetvie poľnohospodárstva EÚ zohráva výnimočnú úlohu v stratégii Európa 2020 z hľadiska rôznych sociálnych a hospodárskych úloh. Obchodná politika EÚ má dôležitú a rozhodujúcu úlohu v tom, či poľnohospodárstvo bude aj naďalej pozitívne prispievať k plneniu týchto cieľov. Súhlasím s tým, že obchodná politika nesmie obmedzovať dynamiku odvetvia poľnohospodárstva EÚ, a preto som hlasoval za túto správu.
<SPEAKER ID="382" NAME="Willy Meyer" LANGUAGE="ES">
Nehlasoval som za túto správu o poľnohospodárstve a medzinárodnom obchode, lebo sa opiera o centrálny prvok obchodnej politiky EÚ, o dohody o voľnom obchode.
<P>
Je pravda, že správa obsahuje pozitívne body, ktoré si zaslúžia osobitný prístup, akým je zaručenie potravinovej sebestačnosti pre najvzdialenejšie regióny. Napriek tomu táto správa schvaľuje aktívne presadzovanie poľnohospodárskych záujmov EÚ bez toho, aby zohľadnila nerovnováhu medzi EÚ a jej obchodnými partnermi a záväzok voči zónam voľného obchodu bez toho, aby vzala do úvahy škodlivý vplyv, ktorý to bude mať na ľudí v tých regiónoch. Správa sa ďalej otvorene vyhráža Argentíne sankciami za to, že vykonáva protekcionistické opatrenia. Z týchto dôvodov som sa zdržal hlasovania.
<SPEAKER ID="383" NAME="Andreas Mölzer" LANGUAGE="DE">
Napriek skutočnosti, že ceny potravín sa už nejaký čas stále zvyšujú - a cena niektorých poľnohospodárskych výrobkov údajne vyletí nahor v dôsledku rozmarov počasia, zvyšovania cien palív a poľnohospodárskych špekulácií -, ceny v obchodoch nemajú nič spoločné s tým, čo za svoju ťažkú prácu dostanú malí poľnohospodári. Výrobcovia EÚ navyše môžu len sotva konkurovať cenami na svetovom trhu, pretože naše sociálne normy, normy v oblasti kvality, ochrany zvierat a životného prostredia sú veľmi vysoké. Ide o tie isté normy, ktoré nedokážeme alebo nechceme overovať pri dovoze potravín. Ak nechceme, aby naďalej ubúdali naše vidiecke oblasti a aby ďalej klesal počet poľnohospodárov, čo pre sebestačnosť členských štátov predstavuje vážnu hrozbu, potom je najvyšší čas, aby sme prestali vyplácať poľnohospodárske dotácie veľkým poľnohospodárskym podnikom a aby sme namiesto toho dávali peniaze tým, ktorí ich naozaj potrebujú na prežitie, teda malým poľnohospodárom.
<P>
Ak to nie je možné v centralizovanej EÚ, tak jedinou cestou vpred je návrat poľnohospodárskych dotácií na vnútroštátnu úroveň. V správe nenachádzame jasný záväzok voči malým a stredným poľnohospodárom, z ktorých mnohí otročia za almužnu. Preto som sa zdržal hlasovania.
<SPEAKER ID="384" NAME="Vital Moreira" LANGUAGE="PT">
Hlasoval som proti uzneseniu Európskeho parlamentu o poľnohospodárstve a medzinárodnom obchode, pretože si myslím, že obchodnú politiku Únie úplne podriaďuje poľnohospodárskej politike, hoci je dobre známe, že len obchodná politika dokáže nášmu priemyslu, našim službám a dokonca aj nášmu poľnohospodárstvu zaručiť prístup na vonkajšie trhy. Tento prístup je kľúčový pre hospodársky rast a vytváranie pracovných miest v Únii. Ak budeme v budúcnosti pokračovať v politickej orientácii, ktorá sa tiahne celým týmto uznesením, bude prakticky nemožné uzatvoriť obchodné dohody s krajinami či regiónmi s významnými odvetviami poľnohospodárstva, akými sú napríklad Brazília alebo India. Spoločná obchodná politika, ktorá ovplyvňuje celú Úniu a všetky členské štáty, nemôže byť úplne vydaná na milosť záujmom odvetvia poľnohospodárstva, ktoré v skutočnosti ovplyvňuje len obmedzený počet členských štátov. Ľutujem tiež, že toto uznesenie obsahuje obvinenia voči Brazílii, ktoré sú úplne neopodstatnené, ako to bohato preukázala brazílska strana.
<SPEAKER ID="385" NAME="Cristiana Muscardini" LANGUAGE="IT">
Medzi budúcou SPP a politikou zahraničného obchodu EÚ je blízky vzťah. Ide o dve entity, ktoré nie je možné posudzovať izolovane a ktorým musí Európska únia venovať osobitnú pozornosť.
<P>
Nemôžeme oddeľovať obchodné diskusie od ich vplyvu na poľnohospodársku výrobu v členských štátoch. Preto som za liberalizovaný trh, ktorý zohľadňuje aj požiadavky hospodárskych a obchodných partnerov EÚ. Zároveň si však myslím, že poľnohospodárska politika by mala byť súčasťou rokovaní o dohodách o monitorovaní kvality výrobkov, ktoré sa na naše trhy vyvážajú alebo ktoré naše trhy dovážajú, a o ochrane európskych výrobcov a našich dodávok potravín.
<P>
Preto som za správu pána Papastamkosa. V niektorých oblastiach obchodu však vznikla nerovnováha, ktorá je dôsledkom rozdeľovania zodpovedností medzi výbormi Parlamentu pre poľnohospodárstvo a obchod, ktoré by mali spolupracovať na definovaní zmluvnej rovnováhy platnej pre rôzne obchodné zmluvy v odvetví poľnohospodárstva EÚ.
<SPEAKER ID="386" NAME="Rareş-Lucian Niculescu" LANGUAGE="RO">
Hlasoval som za články 49, 53 a 54 z nasledujúcich dôvodov. Čo sa týka prvého článku, je absurdné, aby sa rokovania s Mercosurom viedli na základe dvanásťročného mandátu. Pokiaľ ide o články 53 a 54, chcem vám pripomenúť, že európski poľnohospodári musia plniť najprísnejšie normy kvality, potravinovej bezpečnosti, ochrany životného prostredia a životných podmienok zvierat. Myslím si, že rovnaké požiadavky by mali spĺňať všetci naši obchodní partneri, a to nielen kvôli európskym poľnohospodárom, ale aj kvôli spotrebiteľom, ktorých je potrebné chrániť.
<SPEAKER ID="386" NAME="Wojciech Michał Olejniczak" LANGUAGE="PL">
Na dnešnej plenárnej schôdzi v Štrasburgu prijal Európsky parlament uznesenie o poľnohospodárstve a medzinárodnom obchode EÚ. V uplynulých rokoch sme zaznamenali veľa prípadov, ktoré poukazujú na zhoršovanie stavu poľnohospodárstva EÚ. Okrem iného bol zaznamenaný aj výrazný pokles podielu EÚ na svetovom vývoze poľnohospodárskych výrobkov. Rastie aj obchodný deficit poľnohospodárskych výrobkov a početné ústupky EÚ neboli opätované.
<P>
Vzhľadom na uvedené je nevyhnutné, aby sa poľnohospodárska politika EÚ a jej spoločná obchodná politika dohodli a zhodli na spoločnom smerovaní pre oblasti poľnohospodárstva, obchodu a rozvoja. Dokument, ktorý sme prijali, vysiela dôležitý signál na obranu potravinového odvetvia v EÚ. Odsudzuje prehnanú ochotu Európskej komisie robiť kompromisy a zdôrazňuje, že rozhodnutia o otvorení sa novým trhom nesmú mať negatívny vplyv na poľnohospodárov EÚ.
<SPEAKER ID="387" NAME="Rolandas Paksas" LANGUAGE="LT">
Hlasoval som za toto uznesenie o poľnohospodárstve a medzinárodnom obchode EÚ. EÚ je najväčším dovozcom poľnohospodárskeho tovaru vo svete, ale jej podiel na poľnohospodárskom vývoze klesá v dôsledku rastu iných kľúčových poľnohospodárskych obchodných partnerov a cien na svetovom trhu, ktoré sú nízke, kým Únia má vysoké výrobné náklady. EÚ je najväčším svetovým dovozcom poľnohospodárskeho tovaru z rozvojových krajín, a preto je nutné chrániť záujmy poľnohospodárov EÚ a zabezpečiť mechanizmy na kompenzáciu ich strát. Musíme poľnohospodárov EÚ chrániť pred nespravodlivou hospodárskou súťažou, a preto musia pre výrobky dovážané z tretích krajín platiť rovnaké normy, aké platia pre odvetvie poľnohospodárstva EÚ. Tieto podmienky musia byť zahrnuté v dvojstranných obchodných dohodách. Ďalej musíme komplexne podporovať získavanie prístupu na trh v tretích krajinách pre výrobky EÚ. Som presvedčený, že návrh Komisie poskytnúť Pakistanu colnú kvótu s nulovou colnou sadzbou na ročný vývoz 100 000 ton etanolu do EÚ na obdobie troch rokov neposkytne priamu a okamžitú pomoc a bude to mať negatívny vplyv na odvetvie obnoviteľných zdrojov energie EÚ. Vzhľadom na skutočnosť, že ukrajinská výroba obilia je mimoriadne konkurencieschopná a má znížené sadzby, Komisia musí byť pri uplatňovaní ústupkov v rokovaniach s Ukrajinou opatrnejšia.
<SPEAKER ID="387" NAME="Alfredo Pallone" LANGUAGE="IT">
Správa o poľnohospodárstve a medzinárodnom obchode sa zameriava na obchodné dohody medzi EÚ a tretími krajinami týkajúce sa poľnohospodárskych výrobkov. Európsky parlament v tejto správe odsudzuje Európsku komisiu, ktorá už niekoľkokrát čelila kritike v súvislosti s poľnohospodárskou politikou za to, že príliš často prijala závery, ktoré sú pre európsku poľnohospodársku politiku neudržateľné. Hlasoval som za túto správu, lebo si myslím, že politická úloha Parlamentu, s ktorým sa Komisia zdráha konzultovať o obchodných vzťahoch s tretími krajinami, je nenahraditeľná. Súhlasím so žiadosťou, aby Komisia pozastavila dohodu s Mercosurom až do vypracovania novej dohody s danými krajinami, a tým zaručila kvalitné, bezpečné výrobky pre európskych spotrebiteľov, ako aj dobrý pomer medzi kvalitou a cenou na zahraničných trhoch.
<SPEAKER ID="387" NAME="Maria do Céu Patrão Neves" LANGUAGE="PT">
Hlasovala som za túto správu, pretože jasne háji záujmy európskych poľnohospodárov v kontexte medzinárodného obchodu. Myslím si, že politika zahraničného obchodu by nemala poškodzovať schopnosť EÚ udržať si silné odvetvie poľnohospodárstva a zaisťovať potravinovú bezpečnosť v situácii zvýšenej nestability trhov. V každom prípade nie je nič nezvyčajné, keď Komisia obetuje poľnohospodárske záujmy, aby získala lepší prístup na trhy v tretích krajinách pre priemyselné výrobky a služby. Okrem uvedeného je tiež dôležité pamätať na to, že európske odvetvie poľnohospodárstva musí spĺňať najprísnejšie normy v oblasti kvality, hygieny výrobkov, udržateľných výrobných metód, zdravia rastlín, dobrých životných a zdravotných podmienok zvierat, vysledovateľnosti, kontroly zvyškov pesticídov, veterinárnej medicíny a doplnkových látok. Tieto aspekty zvyšujú výrobné náklady a mali by sa počas mnohostranných a dvojstranných rokovaní zohľadňovať. Vo všeobecnosti si myslím, že rozhodnutia, ktoré ešte viac otvárajú trh EÚ pre poľnohospodársky dovoz, by sa nemali robiť bez predchádzajúcich štúdií vplyvu a záruk, že poľnohospodári v EÚ budú za ich straty kompenzovaní.
<SPEAKER ID="388" NAME="Rovana Plumb" LANGUAGE="RO">
Spoločná poľnohospodárska politika (SPP) je symbolom európskej integrácie a predstavuje jednu z najpokrokovejších foriem nadnárodného rozhodovania EÚ. Vnútorné tlaky EÚ na trhovú orientáciu SPP a väčší dôraz na iné európske politiky sa rovnako odrážajú v politike zahraničného obchodu EÚ zameranej na otvorenie poľnohospodárskeho trhu výmenou za lepší prístup na trh v tretích krajinách pre európske priemyselné výrobky a služby. Toto zahŕňa aj zachovanie európskeho poľnohospodárskeho modelu, ako aj spravodlivých podmienok pre výrobcov EÚ na svetovom trhu. Multifunkčná úloha európskeho odvetvia poľnohospodárstva môže slúžiť ako katalyzátor nových paradigiem: potravinovej bezpečnosti, bezpečnosti a kvality za dostupné ceny pre občanov EÚ.
<P>
Dopyt po potravinách vo svete rastie a rastú aj výrobné náklady, na poľnohospodárskych trhoch sa zhoršuje nestabilita, je menej pôdy, vody a znižujú sa energetické vstupy. Silná SPP je tiež rozhodujúca pre zachovanie a udržanie životného prostredia a hospodársky rozvoj vidieckych oblastí EÚ a pre ochranu pred hrozbou opúšťania pôdy a vyľudňovania vidieka.
<SPEAKER ID="389" NAME="Crescenzio Rivellini" LANGUAGE="IT">
Dnes sme na plenárnej schôdzi hlasovali o správe o poľnohospodárstve a medzinárodnom obchode.
<P>
V správe pána Papastamkosa sa uvádza, že medzinárodná obchodná politika nesmie ohroziť schopnosť EÚ zaisťovať potravinovú bezpečnosť na pozadí zvýšenej nestability trhov či jej schopnosť zabezpečovať zachovanie silného európskeho odvetvia poľnohospodárstva.
<P>
Správa odsudzuje prístup Komisie, ktorý spočíva v robení ústupkov v oblasti poľnohospodárstva s cieľom získať zvýšený prístup na trh v tretích krajinách pre priemyselné výrobky a služby. Správa sa vyjadruje k rôznym otázkam vrátane posúdenia vplyvu, finančnej kompenzácie, WTO a Dauhy, ale najmä k problematickým dvojstranným obchodným dohodám, ako sú dohody s Marokom, Pakistanom, Ukrajinou a predovšetkým s Mercosurom. Za neprijateľné považuje aj to, aby Európska komisia pokračovala v rozhovoroch bez zverejnenia posúdenia vplyvu a bez začatia riadnej politickej diskusie s Radou a s Európskym parlamentom.
<SPEAKER ID="390" NAME="Raül Romeva i Rueda" AFFILIATION="Verts/ALE">
písomne. - Vzhľadom na to, že v mnohostranných obchodných rokovaniach sme sa dostali do slepej uličky, EÚ sa venuje rokovaniam o dvojstranných a medziregionálnych obchodných dohodách, ktoré doplňujú mnohostranný rámec. V prípade Maroka v súčasnosti prebieha medzi USA a EÚ intenzívna hospodárska súťaž o to, kto vstúpi na nové kľúčové trhy prvý a za akých podmienok. Môj kolega pán José Bové mal vo svojej správe vo Výbore pre medzinárodný obchod možnosť jasne spochybniť prístup týchto dvojstranných dohôd v prípade Maroka, čo môže viesť k odmietnutiu dohody navrhovanej Komisiou. Hlasovali sme za túto správu.
<SPEAKER ID="391" NAME="Licia Ronzulli" AFFILIATION="PPE">
písomne. - (IT) Hlasovala som za túto správu, lebo si myslím, že posilňuje postavenie poľnohospodárskej politiky, ktorá je uholným kameňom európskej hospodárskej a sociálnej súdržnosti, a to v neposlednom rade z pohľadu úloh, ktoré predstavuje stratégia Európa 2020.
<P>
Až doteraz je Európska únia najväčším svetovým dovozcom poľnohospodárskych výrobkov, predovšetkým výrobkov z rozvojových krajín. Objem dovozu sa za uplynulé desaťročie takmer zdvojnásobnil a v súčasnosti sám osebe predstavuje takmer 20 % svetového objemu dovozu.
<P>
Vzhľadom na túto situáciu je potrebné vytvoriť európsku obchodnú politiku, ktorá bude silná a bude vykonávať článok 208 Zmluvy o fungovaní Európskej únie, v ktorom sa uvádza, že Európa musí spolupracovať na vykonávaní politík rastu v rozvojových krajinách. Terajšou prioritou je zabezpečiť, aby obchodná politika a európska poľnohospodárska politika spolupracovali vo svetovom kontexte, uľahčovali prístup na trhy rozvojových krajín a zároveň im prostredníctvom týchto postupov umožňovali podporiť hospodársky rozvoj.
<SPEAKER ID="392" NAME="Daciana Octavia Sârbu" LANGUAGE="RO">
Chcem zdôrazniť, aká dôležitá je táto správa, a to najmä v kontexte reformy spoločnej poľnohospodárskej politiky. Myslím si, že medzi SPP a obchodnými politikami musí byť súdržnosť. Žiaľ, už sa mnohokrát stalo, že obchodné dohody s niekoľkými tretími krajinami spôsobili európskemu odvetviu poľnohospodárstva a poľnohospodárom v Európe veľké škody. Dúfam však, že táto situácia už v budúcnosti nevznikne. Chcem tiež poukázať na to, že naši poľnohospodári musia plniť veľmi prísne normy kvality, ochrany životného prostredia a životných podmienok zvierat. V záujme spravodlivej hospodárskej súťaže by výrobcovia z tretích krajín, ktorí dovážajú do EÚ, mali spĺňať rovnaké normy.
<SPEAKER ID="393" NAME="Vilja Savisaar-Toomast" LANGUAGE="ET">
Na dnešnom hlasovaní sme videli, že správa o poľnohospodárstve a medzinárodnom obchode, ktorá sa vo veľkej miere zaoberá dovozom geneticky modifikovaných potravín a krmív do Európy, má podporu. Veľmi ma teší, že podporu získal aj bod, ktorý Komisiu vyzýva, aby rozhodne obhajovala systém EÚ na povoľovanie geneticky modifikovaných organizmov (GMO) a ich uvádzanie na trh pred námietkami vo WTO. Toto v zásade znamená, že používanie GMO zostane prísne regulované, a to zlepší potravinovú bezpečnosť, ako aj situáciu našich poľnohospodárov. Podporu získali aj viaceré body týkajúce sa daní z dovozu rôznych poľnohospodárskych výrobkov, ako aj požiadaviek na kvalitu týchto výrobkov.
<P>
Okrem otázok súvisiacich s GMO sa rozoberali aj otázky potravinovej bezpečnosti. Napríklad Brazílii sa doteraz nepodarilo dôsledne spĺňať normy výrobcov a spotrebiteľov EÚ v oblasti bezpečnosti potravín, identifikácie a vysledovateľnosti zvierat, zdravia zvierat a kontroly chorôb. Ďalšou znepokojujúcou otázkou je rozsiahle používanie pesticídov v Brazílii, ktoré sú v Európe zakázané, a dovoz výsledných výrobkov do Európy. Ďakujem.
<SPEAKER ID="394" NAME="Brian Simpson" AFFILIATION="S&amp;D">
písomne. - Správu o poľnohospodárstve a medzinárodnom obchode EÚ som v mene Európskej parlamentnej labouristickej strany (EPLP) nepodporil. Hoci správa poukazuje na niektoré cenné body v oblasti ochrany záujmov nášho odvetvia poľnohospodárstva, napríklad na potrebu chrániť zemepisné označenia v rámci dvojstranných a mnohostranných dohôd, zastávam názor, že správa obsahuje časti, ktoré sú príliš protekcionistické a stanovujú pre súčasné a budúce rokovania EÚ o obchodných dohodách nerealistické podmienky.
<P>
Zachovávať protekcionistické opatrenia v rámci EÚ ako prostriedok ochrany poľnohospodárskych výrobcov EÚ pred vonkajšou hospodárskou súťažou je navyše v rozpore s pozíciou EPLP o reforme SPP. Vždy sme argumentovali za odstránenie obchodných prekážok s cieľom presadiť účinnejšie a konkurencieschopnejšie odvetvie poľnohospodárstva, dať spotrebiteľovi lepšiu ponuku a ponúknuť menej hospodársky rozvinutým krajinám možnosti prístupu na trh.
<SPEAKER ID="395" NAME="Michèle Striffler" LANGUAGE="FR">
Hlasovala som za odseky 53 a 54 správy o poľnohospodárstve a medzinárodnom obchode EÚ, pretože si myslím, že je povinnosťou poslancov Európskeho parlamentu chrániť európskych poľnohospodárov a spotrebiteľov pred nebezpečenstvom, ktoré by predstavoval rozsiahly dovoz poľnohospodárskych výrobkov nízkej kvality, najmä výrobkov pôvodom z určitých latinskoamerických krajín. Nesmieme obetovať kvalitu našich poľnohospodárskych výrobkov z čisto obchodných dôvodov.
<SPEAKER ID="395" NAME="Marc Tarabella" LANGUAGE="FR">
Som rád, že bola prijatá správa, ktorú predložil kolega poslanec pán Papastamkos. Správa ustanovuje základné kritériá, ktorými by sa mali riadiť vyjednávači Európskej únie, a zdôrazňuje, že mimoobchodné aspekty by sa mali lepšie začleniť do rokovaní.
<P>
Okrem toho už nesmieme akceptovať situáciu, v ktorej sú naši chovatelia dobytka, ktorí sú viazaní veľmi prísnymi environmentálnymi a zdravotnými normami (najmä v oblasti hygieny výroby, udržateľnej výroby a životných podmienok zvierat), obetovaní na oltári medzinárodného obchodu a obeťami nespravodlivej hospodárskej súťaže a hanebného narúšania hospodárskej súťaže vo vzťahu k tretím krajinám, ktoré na európsky trh prinášajú výrobky, ktoré nedodržiavajú výrobné podmienky Únie, a nenesú za to žiadne dôsledky. Vyzývam tiež Komisiu a Európsky parlament, aby boli maximálne opatrní predovšetkým v otázke dohôd s Mercosurom, ktoré zjavne ohrozujú európsky chov dobytka.
<SPEAKER ID="396" NAME="Nuno Teixeira" LANGUAGE="PT">
Rovnováha medzi poľnohospodárskou, rozvojovou a spoločnou obchodnou politikou je pre Európsku úniu kľúčová. Európske odvetvie poľnohospodárstva si zasluhuje osobitnú pozornosť. Spoločná poľnohospodárska politika je najstaršia spoločná politika a musí zostať silná. Chcel by som vám pripomenúť, že toto odvetvie plní mnohé úlohy a je potrebné prepojiť ho s ostatnými sociálnymi a politickými cieľmi, akým je stratégia Európa 2020. V každom prípade platí, že európske poľnohospodárstvo neexistuje izolovane od európskych vonkajších vzťahov, najmä čo sa týka medzinárodného obchodu a rozvojovej pomoci. Dôležitosť medzinárodných vzťahov, v neposlednom rade vo forme dohôd, akou je dohoda medzi EÚ a Mercosurom, sa odráža na hospodárskej a politickej úrovni aj na úrovni strategického partnerstva. Preto je nevyhnutné presadzovať súlad noriem, predovšetkým noriem týkajúcich sa poľnohospodárskych otázok. Z tohto dôvodu som hlasoval proti odsekom 53 a 54 tejto správy. Dohody o voľnom obchode okrem toho vystavujú odvetvie novým úlohám a odlišnej realite. Uviedol by som situáciu najvzdialenejších regiónov, ktoré majú krehké hospodárstvo založené hlavne na poľnohospodárskych výrobkoch podobné hospodárstvu našich latinskoamerických partnerov. Ako poslanec jedného z najvzdialenejších regiónov chcem zdôrazniť, aké dôležité je brať do úvahy špecifické črty týchto regiónov a snažiť sa vyhnúť tomu, aby sme počas budúcich rokovaní ohrozili ich rozvoj.
<SPEAKER ID="396" NAME="Silvia-Adriana Ţicău" LANGUAGE="RO">
Hlasovala som za správu o poľnohospodárstve a medzinárodnom obchode EÚ, pretože medzi politikami EÚ v oblasti poľnohospodárstva, obchodu a rozvoja je potrebné vytvoriť istú súdržnosť. Poľnohospodárstvo EÚ hrá dôležitú úlohu v poskytovaní zamestnanosti a udržiavaní životaschopnosti vo vidieckych oblastiach, kým európsky agropotravinársky model je strategickou súčasťou európskeho hospodárstva. Svetový dopyt po potravinách rastie pod vplyvom zmeny klímy, vyšších výrobných nákladov, ubúdania oblastí s dostupnou poľnohospodárskou pôdou a zdrojov pitnej vody. Chcela by som zdôrazniť, že obchod s poľnohospodárskymi výrobkami má pre hospodársky rozvoj a odstraňovanie chudoby veľký význam. Vyzývam EÚ, aby prijala opatrenia na podporu krajín, ktoré najviac postihla potravinová kríza. Podiel EÚ na svetovom poľnohospodárskom vývoze klesá. V tejto situácii si myslím, že dohoda o pridružení medzi EÚ a Mercosurom má obrovský význam. Preto by sa mal Európsky parlament intenzívne zapájať do všetkých rokovaní. Žiadame, aby poľnohospodársky dovoz do EÚ poskytoval európskym spotrebiteľom rovnaké záruky, pokiaľ ide o ochranu spotrebiteľa, dobré životné podmienky zvierat, ochranu životného prostredia a minimálne sociálne normy, aké poskytujú európske výrobné metódy.
<SPEAKER ID="396" NAME="Dominique Vlasto" LANGUAGE="FR">
Svojím hlasom som chcela zdôrazniť svoje pevné stanovisko: nesmieme náš poľnohospodársky model obetovať obchodným záujmom. Cieľ otvárať sa pre dovoz a liberalizovať obchod medzi Európskou úniou a jej partnermi nás nesmie viesť k prehodnocovaniu požiadaviek na kvalitu a bezpečnosť potravín, ktoré chránia spotrebiteľov. Preto som chcela jasne vyjadriť svoju túžbu, aby sa predpisy v oblasti obchodu, zdravia a v sociálnej oblasti v našich poľnohospodárskych vzťahoch s tretími krajinami uplatňovali recipročne a aby sme neprijímali ďalšie ústupky bez záruk. Rovnako odmietam myšlienku, že by sme mali poľaviť v obrane záujmov európskych poľnohospodárov. Ak sa Európe podarilo vytvoriť úzke prepojenie medzi jej poľnohospodárstvom a jej územím a dosiahnuť vynikajúcu kvalitu jej poľnohospodárskej výroby, je to vďaka práci poľnohospodárov. Preto je našou povinnosťou zabezpečovať spravodlivú hospodársku súťaž v obchodných vzťahoch medzi Európskou úniou a jej partnermi. Z toho dôvodu vyzývam na zavedenie mechanizmov ochrany pre poľnohospodárov na európskej úrovni, ktoré by im pomohli riešiť každé možné narušenie hospodárskej súťaže.
<SPEAKER ID="397" NAME="Angelika Werthmann" LANGUAGE="DE">
Hlasovala som za správu pána Papastamkosa o poľnohospodárstve a medzinárodnom obchode EÚ. Ako Rakúšanka si na základe skúseností z prvej ruky dobre uvedomujem problémy, ktorým čelia naši poľnohospodári. Európske poľnohospodárstvo je jedným z hlavných základných kameňov Európskej únie, našej spoločnej kultúry a životného priestoru. Spravodajca vyzýva Komisiu, aby rozhodnejšie a aktívnejšie zastávala poľnohospodárske záujmy EÚ. EÚ je vedúcim svetovým dovozcom poľnohospodárskych výrobkov. Je absolútne nevyhnutné, aby sme zabezpečili, že dovážané výrobky budú spĺňať rovnako prísne požiadavky kvality ako poľnohospodárske výrobky vyrobené v EÚ.
<SPEAKER ID="398" NAME="Luís Paulo Alves" LANGUAGE="PT">
Hlasujem za túto správu, pretože súhlasím s tým, že je potrebné, aby Komisia do reformy spoločnej poľnohospodárskej politiky (SPP) zahrnula vhodné a konkrétne opatrenia, ktoré podporia poľnohospodárov pri zlepšovaní striedania plodín. Zníženie deficitu bielkovín v EÚ by malo byť nevyhnutnou súčasťou reformy SPP, ktorá prinesie osoh európskym poľnohospodárom a vnútornému trhu. Vzhľadom na to, že bielkovinové plodiny sa v súčasnosti pestujú len na 3 % ornej pôdy, a na skutočnosť, že EÚ dováža 40 miliónov ton bielkovinových plodín, čo predstavuje 80 % domácej spotreby, sú takéto opatrenia mimoriadne užitočné.
<SPEAKER ID="399" NAME="Elena Oana Antonescu" LANGUAGE="RO">
Dovozy bielkovinových plodín sa rovnajú 20 miliónom hektárov pôdy obrábanej mimo EÚ alebo viac než 10 % ornej pôdy Európskej únie, ale na tieto plodiny sa nevzťahujú rovnaké hygienické a environmentálne požiadavky ako na európske plodiny. Nedostatočný objem dovozu predstavuje dodatočnú záťaž v podobe nákladov odvetvia chovu hospodárskych zvierat a krmovinárskeho odvetvia EÚ a ohrozuje hospodársku životaschopnosť domácej výroby mäsa. Opätovné nadobudnutie rovnováhy medzi ponukou a spotrebou obilnín, bielkovinových plodín a olejnín v Európskej únii by prinieslo značný hospodársky úžitok poľnohospodárom a potravinárskemu a krmovinárskemu priemyslu a pomohlo by aj zlepšiť sortiment zdravých, kvalitných potravín pre spotrebiteľov. V súvislosti so zmenou klímy môže produkcia bielkovinových plodín navyše znížiť emisie skleníkových plynov, a to prostredníctvom pohlcovania a viazania dusíka v pôde a následného zníženia používania syntetických dusíkatých hnojív. Tieto plodiny tiež pomáhajú znížiť prekyslenie pôdy, zlepšiť štruktúru pôdy, znížiť mieru využívania herbicídov a podporujú väčšiu biodiverzitu, čo prospieva opeľovaniu. Hlasovala som za túto správu, pretože podporujem zlepšenie rovnováhy medzi produkciou rastlinných a živočíšnych bielkovín a tiež používanie pôvodných bielkovinových plodín.
<SPEAKER ID="399" NAME="Sophie Auconie" LANGUAGE="FR">
Sedemdesiat percent bielkovinových plodín a olejnín, ktoré sa v súčasnosti spotrebujú v Európskej únii, sa dováža najmä z Brazílie, Argentíny a Spojených štátov. Keďže na týchto výrobcov sa nevzťahujú rovnaké environmentálne a hygienické obmedzenia a regulácia v oblasti geneticky modifikovaných organizmov ako na výrobcov v EÚ, Európska únia sa rozhodla preskúmať svoju politiku v oblasti bielkovín a zvýšiť domácu produkciu bielkovinových plodín. To by mohlo európskym spotrebiteľom priniesť osoh v podobe zdravších a rozmanitejších potravín. Preto som hlasovala za túto správu.
<SPEAKER ID="399" NAME="Zigmantas Balčytis" LANGUAGE="LT">
Hlasoval som za toto dôležité uznesenie. V Európskej únii počas posledných desiatich rokov klesla produkcia bielkovinových plodín, zatiaľ čo náš trh sa vo veľkej miere stal závislým od dovozov. Túto situáciu spôsobili medzinárodné obchodné dohody uzatvorené v minulosti, ktoré umožnili, že EÚ chránila svoju produkciu obilnín, ale na druhej strane umožnili bezcolný dovoz olejnín a bielkovinových plodín do EÚ. Vytvorilo to podmienky na lacný požadovaný dovoz a na zabezpečenie konkurencieschopnosti poľnohospodárstva, najmä odvetvia chovu hospodárskych zvierat. V samotnej EÚ však poľnohospodári a spracovateľské podniky stratili záujem o toto odvetvie. Klesol počet výskumných programov v oblasti rastlinných bielkovín, ukončil sa vývoj odrôd odolných proti chorobám a vysoko výnosných odrôd a v celej Európe sa vytrácajú praktické skúsenosti s pestovaním bielkovinových plodín. Dnešná situácia neustáleho kolísania cien na trhoch a vysokých cien bielkovinových krmív môže mať negatívny vplyv na odvetvie chovu hospodárskych zvierat EÚ, ktoré vo veľkej miere závisí od dovozov. Komisia by mala okamžite zvážiť opatrenia na podporu pestovania a skladovania bielkovinových plodín v EÚ a poskytnúť pomoc poľnohospodárom, ktorí takéto plodiny pestujú, čo by sa malo zohľadniť v reforme spoločnej poľnohospodárskej politiky. Uľahčilo by to obnovu tohto odvetvia, zabezpečilo príjmy pre poľnohospodárov a prispelo k udržateľnému poľnohospodárstvu v EÚ.
<SPEAKER ID="400" NAME="Mara Bizzotto" LANGUAGE="IT">
Závislosť niektorých európskych odvetví od trhov mimo EÚ predstavuje problém, ktorý sa týka nielen surovín, ale aj krmiva.
<P>
Správa pána Häuslinga osobitne zdôrazňuje skutočnosť, že do Európy sa ročne dováža viac ako 40 miliónov ton bielkovinových plodín, predovšetkým sójových bôbov a krmiva s obilným lepkom, čo predstavuje 80 % spotreby bielkovinových plodín EÚ.
<P>
Vzhľadom na túto situáciu mi neostáva nič iné, ako hlasovať za požiadavky, ktoré predložil pán Häusling, ktorý dúfa, že budúca spoločná poľnohospodárska politika privedie Európu k tomu, aby podporovala poľnohospodárske politiky zamerané na ukončenie tejto závislosti od dovozov, čo bude mať, samozrejme, pozitívny dosah na kontrolu kvality a udržateľnosť dodávateľského reťazca.
<SPEAKER ID="399" NAME="Maria Da Graça Carvalho" LANGUAGE="PT">
Vzhľadom na pokles pestovania bielkovinových plodín v EÚ počas posledných 10 rokov musíme nutne bojovať proti riziku závislosti od medzinárodných trhov a kolísaniu ich cien. Preto podporujem uvedené reformy spoločnej poľnohospodárskej politiky na zavedenie nových opatrení, ktoré okrem podporovania poľnohospodárov pri zlepšovaní systémov striedania plodín presadzujú vedecké metódy a výskum zamerané na podporu bielkovinových bôbovitých strukovín. Chcela by som spomenúť aj význam decentralizovaného prístupu k výskumným programom, ktorý zohľadňuje miestne poznatky poľnohospodárov a udržateľné poľnohospodárske systémy. Preto podporujem návrh Komisie zvážiť opätovné zriadenie útvaru poľnohospodárskeho výskumu v rámci Generálneho riaditeľstva pre poľnohospodárstvo a rozvoj vidieka.
<SPEAKER ID="401" NAME="Diogo Feio" LANGUAGE="PT">
Podľa údajov v tejto správe klesla produkcia bielkovinových plodín v Európskej únii počas posledných 10 rokov o 30 %. Spravodajca však hovorí, že "bielkovinové plodiny sa v súčasnosti pestujú celkovo na 3 % ornej pôdy EÚ (...). Napriek podpore odvetvia (...) sa produkcia suchých strukovín (...) opäť znížila zhruba na jeden milión hektárov v roku 2008. Ročne sa dováža viac než 40 miliónov ton bielkovinových plodín, čo predstavuje 80 % spotreby bielkovinových plodín EÚ”. Tieto údaje by mali postačovať na upútanie pozornosti politického vedenia a odôvodnenie zmeny politiky. V období, keď ceny potravín dosahujú historické stropy, čo ohrozuje potravinovú bezpečnosť, nemôže Európska únia, ktorá posudzuje svoju spoločnú poľnohospodársku politiku, prehliadať problém produkcie bielkovinových plodín a musí sa snažiť nájsť riešenie. Bude si to vyžadovať zníženie dovozov a zvýšenie pozornosti venovanej týmto plodinám, čo zvýši príspevok poľnohospodárstva k ochrane životného prostredia, pretože bielkovinové plodiny môžu výrazne znížiť emisie skleníkových plynov.
<SPEAKER ID="401" NAME="José Manuel Fernandes" LANGUAGE="PT">
Podľa údajov, ktoré nedávno zverejnila Európska komisia, produkcia bielkovinových plodín v Európskej únii prudko klesla približne o 30 %, čo ukázalo, že s poľnohospodárskou politikou (SPP) nie je všetko v poriadku. Táto situácia núti EÚ dovážať viac ako 40 miliónov ton bielkovinových plodín a je dôsledkom dlhodobých dohôd, ktoré povoľujú bezcolný dovoz olejnín a bielkovinových plodín, ako je napríklad Všeobecná dohoda o clách a obchode a dohoda z Blair House. Nedávna zmena klímy pridala tento bod do programu a považujem to za dôležitú súčasť reformy SPP, ktorá sa čoskoro očakáva. Pestovanie bielkovinových plodín spolu s rozšíreným striedaním ostatných plodín prináša veľký osoh nielen z hľadiska životného prostredia, ale aj preto, že obohacovanie pôdy dusíkom znižuje náklady.
<P>
Hlasujem za túto správu, ktorej zámerom je znížiť deficit bielkovín v EÚ, a dúfam, že jej odporúčania, ako napríklad podpora poľnohospodárov, ktorí zamýšľajú pestovať bielkovinové plodiny a striedať plodiny, sa zohľadnia pri vypracúvaní novej SPP.
<SPEAKER ID="402" NAME="João Ferreira" AFFILIATION="GUE/NGL">
písomne. - (PT) Deficit bielkovín v Európe a nerovnováha medzi produkciou živočíšnych a rastlinných bielkovín predstavujú problém, ktorý sa zhoršuje, mení návyky ľudskej spotreby, kvalitu potravín a potravinovú bezpečnosť a spôsobuje, že chovatelia hospodárskych zvierat čelia kríze. Spravodajca uvádza čísla, ktoré sú poučné a znepokojujúce. Tieto čísla si vyžadujú, aby sa problému venovala pozornosť a aby sa prijali opatrenia na jeho vyriešenie. Príčiny týchto nerovnováh ležia v platných poľnohospodárskych a obchodných politikách a bez ich zásadných zmien sa nenájde riešenie. Správa sa o tom vôbec nezmieňuje. Prekonanie problému súčasných deficitov a nerovnováh musí byť založené na podpore rozšírenejšieho pestovania bielkovinových plodín, ich väčšej rozmanitosti a na politike postupného nahrádzania dovozov. Správa túto potrebu uznáva a navrhuje niekoľko dôležitých opatrení, ktoré považujeme za pozitívne, ako napríklad vytvorenie podmienok na trhu, ktoré budú podporovať miestnu produkciu, miestny predaj a miestnu spotrebu, a zavedenie modelov krátkych dodávateľských reťazcov bez geneticky modifikovaných organizmov (GMO).
<P>
Zároveň však umožňuje riešenia, na ktoré sa pozeráme s obavami a ktoré nemôžeme akceptovať, ako napríklad zrušenie nulovej tolerancie prítomnosti GMO v dovážanom krmive, čo ohrozuje striktné uplatňovanie zásady predbežnej opatrnosti.
<SPEAKER ID="403" NAME="Ilda Figueiredo" LANGUAGE="PT">
Táto správa sa snaží reagovať na problém deficitu bielkovín v Európe a na nerovnováhu medzi produkciou živočíšnych a rastlinných bielkovín. Ako vieme, predstavujú problém, ktorý sa zhoršuje, mení návyky ľudskej spotreby, kvalitu potravín a potravinovú bezpečnosť a spôsobuje, že chovatelia hospodárskych zvierat čelia kríze.
<P>
Príčiny nerovnováh ležia v platných poľnohospodárskych a obchodných politikách a bez ich zásadných zmien sa nenájde riešenie. Správa sa o tom, bohužiaľ, vôbec nezmieňuje.
<P>
Dovolíme si tvrdiť, že prekonanie problému súčasných deficitov a nerovnováh musí byť založené na podpore rozšírenejšieho pestovania bielkovinových plodín, ich väčšej rozmanitosti a na politike postupného nahrádzania dovozov. Hoci správa uznáva túto potrebu a navrhuje niekoľko dôležitých opatrení, ktoré považujeme za pozitívne, umožňuje riešenia, na ktoré sa pozeráme s obavami a ktoré nemôžeme akceptovať, ako napríklad zrušenie nulovej tolerancie prítomnosti geneticky modifikovaných organizmov v dovážanom krmive, čo ohrozuje striktné uplatňovanie zásady predbežnej opatrnosti.
<SPEAKER ID="403" NAME="Lorenzo Fontana" LANGUAGE="IT">
Dovážanie bielkovín z tretích krajín predstavuje veľký problém v tom, že u dovážaných strukovín nie sú zaručené rovnaké podmienky. Tieto bielkovinové plodiny sa používajú najmä v odvetví živočíšnej výroby, čo ohrozuje systém cien, keďže kolísanie týchto cien na medzinárodných trhoch rastie exponenciálnou mierou. Preto súhlasím s pánom Häuslingom v tom, že je potrebné ďalej znižovať závislosť EÚ od dovozov.
<SPEAKER ID="404" NAME="Martin Häusling" LANGUAGE="DE">
Správa Výboru pre poľnohospodárstvo a rozvoj vidieka s názvom O deficite bielkovín v EÚ: ako riešiť dlhodobý problém? poskytla mnoho výborných riešení deficitu bielkovinových plodín v EÚ, ako napríklad prehodnotenie dohody z Blair House s USA, ktorá povoľuje bezcolný dovoz bielkovinových plodín zo Spojených štátov. Ďalšie riešenia zahŕňajú začlenenie bielkovinových plodín do striedania pestovaných plodín, posilnenie výskumu a poradenstva a rozšírenie vývoja osív a infraštruktúry na produkciu bielkovín. Bohužiaľ, väčšina poslancov troch skupín, Poslaneckého klubu Európskej ľudovej strany (kresťanských demokratov), Európskych konzervatívcov a reformistov a Skupiny Aliancie liberálov a demokratov za Európu, predložila pozmeňujúce a doplňujúce návrhy proti tejto jasnej pozícii prijatej Parlamentom. Požadujú zjednodušenie dovozov bielkovinových plodín, predovšetkým sóje, vrátane geneticky modifikovaných organizmov (GMO), ktoré sú v EÚ zakázané. Tieto pozmeňujúce a doplňujúce návrhy, bohužiaľ, v plenárnom hlasovaní v Parlamente tesnou väčšinou prešli. Som však presvedčený o tom, že požadovanie zvýšených dovozov geneticky modifikovanej sóje je v rozpore s našimi skutočnými cieľmi posilnenia sebestačnosti EÚ. Tento postoj neodráža želania významnej väčšiny ľudí v Európe, ktorá odmieta používanie GMO v poľnohospodárstve. S poľutovaním som zaznamenal vývoj hlasovania a ako spravodajca som sa rozhodol vrátiť správu.
<SPEAKER ID="404" NAME="Juozas Imbrasas" LANGUAGE="LT">
Hlasoval som za tento dokument, pretože reforma spoločnej poľnohospodárskej politiky musí zahŕňať primerané a spoľahlivé nové opatrenia a nástroje, ktoré podporia poľnohospodárov v zlepšovaní systémov striedania plodín s cieľom podstatne znížiť súčasný deficit bielkovín a kolísanie cien. Deficit bielkovín v EÚ postupne rastie a EÚ pestuje len 30 % bielkovinových plodín používaných v krmivách. Bielkovinové plodiny sa v súčasnosti pestujú len na 3 % ornej pôdy EÚ, a preto je EÚ nútená dovážať 70 % týchto plodín určených na krmivá. Širšie využívanie bielkovinových plodín v striedaní plodín prináša rozsiahle agro-environmentálne výhody a prispieva k zmierneniu zmeny klímy. V súvislosti so zmenou klímy môžu bielkovinové plodiny pomocou pohlcovania a viazania dusíka v pôde značne znížiť emisie skleníkových plynov, a znížiť tak používanie dusíkatých priemyselných hnojív. Vyšší podiel bielkovinových plodín v striedaní plodín zlepšuje úrodnosť a štruktúru pôdy, zásoby živín a zdravotný stav nasledujúcich plodín. Trvalé zmesi trávy a ďateliny určené na krmivo, zmesi obilnín a bielkovinových plodín lepšie pokrývajú pôdu a znižujú tak odplavovanie živín do podzemných vôd a riek a zároveň poskytujú lepšie podmienky pre včely a iný opeľujúci hmyz. Rozšírené striedanie plodín znižuje potrebu zákrokov na ochranu plodín a môže prispieť k zachovaniu rozmanitosti divorastúcich a šľachtených druhov a odrôd.
<SPEAKER ID="405" NAME="Peter Jahr" LANGUAGE="DE">
Produkcia bielkovinových plodín sa v Európskej únii počas posledných rokov dramaticky znížila. V dôsledku toho sme teraz vo veľkej miere znepokojivo závislí od dovozov. Z tohto dôvodu by som chcel poďakovať pánovi spravodajcovi za to, že požiadal Komisiu, aby prijala strednodobé a dlhodobé opatrenia na riešenie tohto problému. Pokiaľ však Európska únia nebude sebestačná, mali by sme porozmýšľať aj nad zmenami našich dovozných podmienok. Technické riešenie malých stôp geneticky modifikovaných organizmov v dovážaných bielkovinových výrobkoch by mohlo zabezpečiť dostatočné dodávky sóje na európsky trh.
<SPEAKER ID="405" NAME="Jarosław Kalinowski" LANGUAGE="PL">
V súčasnosti ide politika v oblasti plodín s vysokým obsahom bielkovín v Európe proti poľnohospodárom a pestovateľom, ktorí sú nútení platiť za ne kvóty závisiace od turbulencií na globálnom trhu. Ide tiež v neprospech spotrebiteľov, ktorí kupujú mäso a mlieko zo zvierat kŕmených krmivom s vysokým obsahom bielkovín. Miestne a klimatické podmienky umožnili, že pestovanie plodín s vysokým obsahom bielkovín v EÚ prešlo štrukturálnymi zmenami a takéto zmeny môžu byť v súvislosti s biodiverzitou a opatreniami na boj proti zmene klímy považované dokonca za vhodné. Krmivo dovážané z tretích krajín nepodlieha takým prísnym kontrolám ako európske krmivo, preto si nemôžeme byť na 100 % istí jeho kvalitou alebo poznať presný pôvod surovín, z ktorých bolo vyrobené. Mali by sme preto prijať okamžité opatrenia na zmenu tejto situácie, pretože v opačnom prípade sa ubezpečenia, ktoré sme dali, že európske potraviny budú bezpečné, zdravé a budú mať vysokú kvalitu, ukážu ako prázdne slová. Ďalším krokom, ktorý by sme mali urobiť na vyriešenie deficitu bielkovín v EÚ, by malo byť uvoľnenie nariadení zakazujúcich kŕmenie zvierat mäsom a kostnou múčkou. V prípade hydinového a bravčového mäsa sa nezistilo žiadne riziko šírenia chorôb v dôsledku tohto spôsobu kŕmenia a, napokon, zákaz mäsa a kostnej múčky bol pôvodne zavedený v súvislosti s BSE. Umožnenie využívania mäsa v chove hospodárskych zvierat by znížilo výrobné náklady, čo je mimoriadne dôležité vzhľadom na pokles výnosnosti výroby mäsa. To by nám umožnilo aj dovážanie krmiva s vysokým obsahom bielkovín z Ameriky.
<SPEAKER ID="405" NAME="Sandra Kalniete" LANGUAGE="LV">
Mnoho štúdií ukazuje, že deficit bielkovín v Európskej únii sa počas posledných desiatich rokov výrazne prehĺbil. Z tohto dôvodu sa zvýšila závislosť Európskej únie od dovážaných bielkovín. Mnoho odvetví podstupuje eventuálne riziko, že v dôsledku kolísania cien na medzinárodnom trhu nebudú schopné získať dodávky bielkovinových plodín za prijateľné ceny. Bohužiaľ, keď sa pred niekoľkými rokmi uzatvárali obchodné dohody s inými krajinami, vytvorili sa na pestovanie bielkovinových plodín v EÚ podmienky s nepriaznivým vplyvom na konkurencieschopnosť. Dnes pociťujeme dôsledky týchto neuvážených rozhodnutí, preto je dôležité, aby sme pochopili, čo sa stalo, a určili smer, ktorým sa musíme ubrať, aby sme prekonali problém deficitu bielkovín. V súčasnosti aktívne pracujeme na reforme spoločnej poľnohospodárskej politiky (SPP). Zameriavame sa pritom na podporu aktívnych poľnohospodárov, ochranu životného prostredia a rozvoj vidieckeho života. V súvislosti s reformou SPP by sme však nemali zabúdať ani na ostatné veci. V tomto uznesení sa poukazuje na to, že širšie využívanie bielkovinových plodín v systéme striedania plodín výrazne zlepšuje poľnohospodárske prostredie a pomáha zmierňovať zmenu klímy. Myslím si, že tieto argumenty sú pre nás dostatočne presvedčivé na to, aby sme v rámci reformy SPP vyriešili aj problémy deficitu bielkovín.
<SPEAKER ID="405" NAME="Elisabeth Köstinger" LANGUAGE="DE">
EÚ je v odvetví chovu hospodárskych zvierat v obrovskej miere závislá od dovozov krmív, pretože nevyrába krmivá, ktoré sama potrebuje. Sedemdesiat percent plodín s vysokým podielom bielkovín potrebných na krmivá sa dováža z Brazílie, Argentíny a Spojených štátov. V správe o deficite bielkovín je tento problém jasne opísaný a požadujú sa v nej prísne normy týkajúce sa krmív. Dovážaný tovar musí tiež spĺňať kvalitatívne, environmentálne a sociálne normy. Navyše sa suroviny vhodné na výrobu krmiva musia efektívnejšie používať. Je dôležité, aby sa znížila naša obrovská závislosť od tretích krajín, keďže tá zapríčiňuje kolísanie cien a nedostatok transparentnosti, pokiaľ ide o výrobné podmienky. To sa podarí, len ak v EÚ zoberieme produkciu bielkovinových plodín opäť do vlastných rúk, ako táto správa navrhuje. Som však rozhodne proti pestovaniu geneticky modifikovaných plodín na poliach Európy.
<SPEAKER ID="405" NAME="Giovanni La Via" LANGUAGE="IT">
Skutočnosť, že bielkovinové plodiny sa v súčasnosti pestujú len na 3 % ornej pôdy EÚ a ich produkcia zabezpečuje len 30 % bielkovinových plodín spotrebúvaných na krmivo, popisuje realitu, ktorú väčšina ľudí ťažko pochopí.
<P>
Zníženie dodávok bielkovinových plodín je paradoxné v čase, keď produkcia bielkovinových plodín prináša mnoho pozitívnych účinkov, ktoré sú potrebné pre poľnohospodársky ekosystém, prospešné pre kvalitu konečných živočíšnych výrobkov a dôležité pre udržanie kontroly nad cenami na trhu. Diskusia, ktorá začala už vo výbore, má zásadný význam pre novú definíciu úlohy, ktorú bude produkcia bielkovinových plodín zohrávať v súvislosti s budúcimi úlohami európskeho poľnohospodárstva. Na mysli mám boj proti zmene klímy a správne využívanie prírodných zdrojov, ktoré dostávajú v tejto fáze vypracúvania rámca budúcej spoločnej poľnohospodárskej politiky primeranú pozornosť.
<P>
Podporil som túto správu, o ktorej si myslím, že predstavuje novú fázu, ktorá musí teraz začať, aby sa znížil deficit bielkovín. Za prioritu považujem vytvorenie osobitného rámcového programu pre decentralizovaný poľnohospodársky výskum s cieľom zlepšiť spoluprácu, vymieňať si osvedčené postupy a urýchliť proces zdokonaleného pestovania lokálne prispôsobených bielkovinových plodín, aby sa táto oblasť v jednotlivých členských štátoch stala oblasťou inovácií.
<SPEAKER ID="406" NAME="Petru Constantin Luhan" LANGUAGE="RO">
V poslednom desaťročí bol zaznamenaný pokles produkcie bielkovinových plodín v EÚ. Bielkovinové plodiny sa v súčasnosti pestujú len na 3 % ornej pôdy Európskej únie a táto produkcia zabezpečuje len 30 % bielkovín potrebných na krmivá. Podporujem názor spravodajcu, že táto situácia sa musí zmeniť, lebo to bude mať pozitívny vplyv na ľudské zdravie, životné prostredie a biodiverzitu. Európska komisia by mala vypracovať správu o možnostiach a alternatívach, ako zvýšiť domácu produkciu bielkovinových plodín v EÚ prostredníctvom nových politických nástrojov. Vhodné by bolo tiež zriadiť mechanizmus na sledovanie pôvodu bielkovinových plodín dovážaných do EÚ.
<SPEAKER ID="407" NAME="David Martin" AFFILIATION="S&amp;D">
písomne. - Vítam túto správu, ktorá upozorňuje na deficit bielkovín v EÚ a na potrebu vyváženia tohto deficitu, ale som proti opatreniam, ktoré by znamenali zvýšenie dotácií pre poľnohospodárov na zabezpečenie produkcie bielkovín EÚ. Podľa mňa musí byť podporovanie domáceho pestovania bielkovinových plodín v súlade s reformovanou spoločnou poľnohospodárskou politikou, ktorá EÚ povedie smerom k udržateľnému poľnohospodárstvu a väčšej orientácii na trh, a čo je ešte dôležitejšie, preč od dotácií narúšajúcich obchod.
<SPEAKER ID="408" NAME="Jiří Maštálka" LANGUAGE="CS">
Pokles pestovania plodín s vysokým podielom bielkovín a nahradenie domácej výroby lacnými dovozmi v obrovskom meradle môže mať v konečnom dôsledku negatívny vplyv v podobe straty znalostí o samotných pestovateľských metódach. Môže to viesť k značnému zníženiu výskumu pestovania týchto plodín v domácom prostredí. Považujem tiež za dôležité, aby sme si udržali dostatočnú rozmanitosť z hľadiska výberu alebo rozsahu ponuky týchto výrobkov. Ako je to v prípade mnohých správ alebo návrhov, o ktorých Parlament rokuje, aj tu sa spomína potreba kvalitných výrobkov. Pokiaľ ide o spomenuté výrobky, potrebná je tiež kontrola samotných vzoriek, ktorá by sa spojila s overovaním miestne používaných poľnohospodárskych postupov a zdrojov. Overovanie kvality pri dovoze prostredníctvom využitia moderných laboratórnych metód a jednoznačného určenia pôvodu tovaru by malo byť veľmi dôkladné a dôsledné. Pre väčšinu krajín EÚ existujú typické plodiny. Napríklad v Českej republike to je hrach, ktorý tam má dlhú tradíciu. Pestovanie hrachu však v súčasnosti upadá. Názor Českej republiky na predloženú správu je v podstate pozitívny.
<SPEAKER ID="408" NAME="Clemente Mastella" AFFILIATION="PPE">
písomne. - (IT) Produkcia bielkovinových plodín v Európskej únii zaznamenáva čoraz výraznejší pokles, čo spôsobuje, že situácia sa stáva znepokojivou. Deficit bielkovín spôsobuje nerovnováhu nielen v poľnohospodárskej výrobe, ale tiež vo výskume a rozvoji poľnohospodárskych metód. Poľnohospodári v skutočnosti postupne strácajú záujem o bielkovinové plodiny, čo má na európskej úrovni za následok stratu praktických skúseností s týmito plodinami. Preto je potrebné zaoberať sa naliehavou situáciou opísanou v správe a vypracovať skutočne komplexnú európsku stratégiu. Na nové problémy, ako napríklad na zmenu klímy alebo stratu poľnohospodárskej biodiverzity, je možné reagovať len vtedy, ak bude v rámci EÚ existovať vyváženejšia ponuka a spotreba výrobkov z bielkovinových plodín. Preto dúfame, že Európska komisia preskúma možnosti, ako prekonať súčasný naliehavý problém deficitu bielkovín prostredníctvom radikálnej reformy spoločnej poľnohospodárskej politiky, ktorá umožní zvládnutie nových úloh. Bolo by tiež dobré zaviesť prídavnú platbu pre poľnohospodárov, ktorí využívajú systém povinného striedania najmenej štyroch rôznych plodín vrátane najmenej jednej bielkovinovej plodiny. Na záver, bolo by potrebné zriadiť útvar poľnohospodárskeho výskumu v rámci Generálneho riaditeľstva pre poľnohospodárstvo a rozvoj vidieka v Komisii s cieľom motivovať spotrebiteľov a stravovacie služby, aby si vyberali potraviny, ktorých výroba je šetrnejšia k životnému prostrediu.
<SPEAKER ID="408" NAME="Véronique Mathieu" LANGUAGE="FR">
Hlasovala som za iniciatívnu správu o deficite bielkovín v EÚ. Európa z veľkej časti závisí od dovozov bielkovinových plodín, ktoré sa využívajú najmä na krmivo. S touto závislosťou súvisia zvýšené riziká spojené s kolísaním cien na medzinárodných trhoch. Na boj proti tomuto fenoménu navrhujeme, aby reforma spoločnej poľnohospodárskej politiky zahŕňala zavedenie nových opatrení na pomoc poľnohospodárom v zdokonaľovaní systémov striedania plodín, investície do výskumu osív bielkovinových plodín a lepšiu odbornú prípravu poľnohospodárov v oblasti striedania plodín a kombinovaného poľnohospodárstva.
<SPEAKER ID="409" NAME="Jean-Luc Mélenchon" LANGUAGE="FR">
Správa pána Haüslinga bola dobrá. Zvýšenie bielkovinovej nezávislosti Únie, podpora kratších trás dodávok a pomoc poľnohospodárom, ktorí prispievajú k zníženiu emisií skleníkových plynov, sú opatrenia, ktoré podporujem.
<P>
Loby za geneticky modifikované organizmy (GMO) a jej zástupcom sa však podarilo premeniť túto správu na žiadosť o povolenie prieniku kontaminovaných potravín do Európy. V správe sa tiež obhajuje návrat k živočíšnej múčke so všetkými jej rizikami, ktoré zahŕňa. Nastal čas na premiestnenie produkcie rastlinných bielkovinových plodín. Správa nám to vo svojej novej podobe neumožňuje. Ak Parlament schváli GMO a živočíšnu múčku, budem hlasovať proti tejto správe.
<SPEAKER ID="409" NAME="Nuno Melo" LANGUAGE="PT">
Je nevyhnutné zvýšiť produkciu bielkovinových plodín - rastlín s vysokým podielom bielkovín - s cieľom znížiť závislosť od dovážanej sóje, udržať potravinovú bezpečnosť a pomôcť životnému prostrediu. K dispozícii sú vedecké štúdie, ktoré dokazujú úžitok bielkovinových plodín pre životné prostredie z hľadiska emisií skleníkových plynov, zlepšenia biodiverzity a kvality pôdy. Je veľmi znepokojujúce, že len 3 % európskej poľnohospodárskej produkcie tvoria bielkovinové plodiny. Je neprijateľné, že dovážame 80 % našej potreby. Preto je veľmi dôležité, aby sa v rámci pomoci spoločnej poľnohospodárskej politiky po roku 2013 prijali opatrenia, ktoré túto situáciu zmenia.
<SPEAKER ID="410" NAME="Willy Meyer" LANGUAGE="ES">
Správa pána Häuslinga o deficite bielkovín v Európe a hľadaní riešení prináša niekoľko pozitívnych prvkov, ako napríklad pomoc pre poľnohospodárov, ktorí prispievajú k znižovaniu emisií skleníkových plynov.
<P>
Napriek tomu som však hlasoval proti správe, pretože text jasne obhajuje geneticky modifikované organizmy a otvára dvere Európy dokorán používaniu kontaminovaných potravín a múčky živočíšneho pôvodu na európskom území.
<SPEAKER ID="410" NAME="Alexander Mirsky" AFFILIATION="S&amp;D">
písomne. - V správe sa od Komisie požaduje, aby reforma spoločnej poľnohospodárskej politiky (SPP) zahŕňala adekvátne a spoľahlivé opatrenia a nástroje na podporu poľnohospodárov pri zlepšovaní striedania plodín. Požaduje legislatívny návrh, v ktorom sa povolí využívanie spracovaných živočíšnych bielkovín z jatočného odpadu na výrobu krmív pre monogastrické zvieratá (ošípané a hydina). Ak sa to povolí, čo sa zmení? Je nemožné regulovať zakazovanie. Načo je dobré míňať čas na správu, ktorá je nepotrebná a ktorú nie je ľahké pochopiť, len aby si to mohol spravodajca odfajknúť? Zdržal som sa hlasovania, keďže nehlasujem za nejasné, vymyslené iniciatívy.
<SPEAKER ID="411" NAME="Andreas Mölzer" LANGUAGE="DE">
Bielkovinové plodiny sú dôležitou súčasťou odvetvia výroby krmív, a preto sú významným hospodárskym faktorom. Pestovanie bielkovinových plodín je však otázkou, ktorá v Európe pritiahla málo pozitívneho záujmu. Počas posledných 10 rokov klesli tieto plodiny až o 30 %. Jedinou výnimkou je sója, v prípade ktorej bol pokles len 12 %. Na produkciu bielkovinových plodín sa využívajú len 3 % ornej pôdy v EÚ. Ako prieskumy ukazujú, nevedie to len k významným hospodárskym nevýhodám, pretože to má za následok 80 % podiel dovozov, ale prináša to nevýhody aj v oblasti poľnohospodárstva. A to z toho dôvodu, že pestovanie bielkovinových plodín obohacuje pôdu o dusík, čo následne podporuje úrodnosť. Pre nízku úroveň dopytu po osivách bielkovinových plodín trpí aj odvetvie výskumu. Negatívna špirála už začala. Hlasoval som proti tejto správe, pretože sa obávam, že by to mohlo brániť pestovaniu tradičných osív.
<SPEAKER ID="411" NAME="James Nicholson" AFFILIATION="ECR">
písomne. - Hlavnou myšlienkou tejto správy je, že namiesto dovozu bielkovín z tretích krajín by sme mali podporovať poľnohospodárov, aby ich pestovali tu v Európe. Tento názor ignoruje skutočnosť, že z dôvodu prírodných obmedzení Európa jednoducho nemôže za prijateľnú cenu produkovať objemy sóje a kukurice, ktoré sú potrebné na uspokojenie dopytu našich farmárov. Dostupné dovozy bielkovín z tretích krajín, ako napríklad z USA, sú kľúčové, ak chceme zaistiť potravinovú bezpečnosť a vytvoriť podmienky, v ktorých sa poľnohospodári budú môcť z poľnohospodárstva slušne uživiť. V správe sa navyše spomína skutočnosť, že by sme mali preskúmať možnosť používania živočíšnych bielkovín ako zdroja krmiva. Po našej skúsenosti s BSE si nemyslím, že by sme sa mali ubrať touto cestou, ani si nemyslím, že to je potrebné, ak budú mať poľnohospodári náležité dodávky sóje a kukurice. Z týchto dôvodov som hlasoval proti tejto správe.
<SPEAKER ID="412" NAME="Rareş-Lucian Niculescu" LANGUAGE="RO">
Hlasoval som za túto správu, ktorá poukazuje na viaceré významné problémy týkajúce sa spôsobu, akým funguje európske poľnohospodárstvo. Myslím si však, že by sme sa mali viac zamerať na riešenia. V tejto súvislosti by sme mali byť otvorenejší používaniu najnovších, moderných vedeckých riešení z odvetvia biotechnológie.
<SPEAKER ID="412" NAME="Franz Obermayr" LANGUAGE="DE">
Správa podporuje používanie geneticky modifikovaných organizmov a kostnej múčky. Živočíšne bielkoviny by vo všeobecnosti mali byť v krmive povolené len vtedy, keď budú v poriadku všetky vedecké dôkazy a keď budú fungovať všetky kontroly, ktoré zabránia negatívnym vplyvom (chcel by som pripomenúť škandál s BSE). Preto som hlasoval proti tejto správe.
<SPEAKER ID="412" NAME="Rolandas Paksas" LANGUAGE="LT">
Deficit bielkovín v EÚ je závažným a významným problémom. Vzhľadom na skutočnosť, že tento problém je hlboko zakorenený v EÚ a nedostatok bielkovín neustále stúpa, musíme vynaložiť všetko úsilie, aby sa tento problém čo najskôr riešil a zvýšila sa produkcia miestnych bielkovinových plodín. Toto uznesenie považujem za dôležitý krok smerom k vyriešeniu tohto problému. Pestovanie bielkovinových plodín nielen zmierňuje vplyv zmeny klímy, ale má pozitívny vplyv aj na príjmy poľnohospodárov. Navyše je dôležitým faktorom, ktorý posilňuje odvetvie chovu hospodárskych zvierat EÚ, keď zvážime skutočnosť, že by to znížilo závislosť odvetvia od dovozov bielkovinových plodín a zvýšilo konkurencieschopnosť. Myslím si, že Komisia by mala prijať okamžité opatrenia, aby zabránila prístupu plodín aj s malým obsahom geneticky modifikovaných organizmov (GMO) na trh EÚ. Nemôžeme dovoliť ani nízku úroveň prítomnosti GMO v bielkovinových plodinách dovážaných do EÚ určených na potraviny a krmivo. Súhlasím s návrhmi na podporu výskumu v oblasti šľachtenia osív bielkovinových plodín a zásobovania nimi a na rámec opatrení na rozvoj vidieka, ktorými sa zavedú zdokonalené, decentralizované zariadenia na výrobu krmív. Myslím si, že v EÚ sa musí prostredníctvom finančného podporovania poľnohospodárov aktívne podporovať striedanie plodín - znížilo by to súčasný deficit bielkovín a kolísanie cien.
<SPEAKER ID="412" NAME="Maria do Céu Patrão Neves" LANGUAGE="PT">
Hlasovala som za správu pána Häuslinga, pretože podporuje dodávky bielkovín pre krmivá, ktoré po dlhý čas prispievali k nedostatočnej konkurencieschopnosti európskeho poľnohospodárstva. Počas posledných 10 rokov bol v Európskej únii znepokojujúci deficit produkcie bielkovinových plodín a v súčasnosti je v tejto oblasti značný úpadok. Hlavné suché strukoviny poklesli priemerne o 30 % a produkcia sóje o 12 %. Tento trend zvyšuje súčasnú znepokojivú závislosť Únie od dovozov bielkovinových plodín, ktoré sa používajú najmä na krmivá, a prináša veľké riziká predovšetkým pre odvetvie chovu hospodárskych zvierat v EÚ. Problém prehlbuje skutočnosť, že kolísanie cien na medzinárodných trhoch sa značne zhoršilo. Pre Komisiu je prioritou rýchlo zaistiť bezproblémové dodávky sóje na trh EÚ, a to zabezpečením technického riešenia množstva geneticky modifikovaných organizmov v bielkovinových plodinách dovážaných do EÚ na potraviny a krmivá. Nedostatočný objem dovozu sóje predstavuje pre EÚ dodatočnú záťaž v podobe nákladov v odvetví chovu hospodárskych zvierat a krmovinárskeho odvetvia EÚ a ohrozuje hospodársku životaschopnosť domácej výroby mäsa.
<SPEAKER ID="413" NAME="Rovana Plumb" LANGUAGE="RO">
Bielkovinové plodiny sa v súčasnosti pestujú len na 3 % ornej pôdy Európskej únie (okrem ovocia a zeleniny). V roku 2008 klesla produkcia suchých strukovín približne o 1 milión hektárov. Ročne sa dováža približne 40 miliónov ton bielkovinových plodín, najmä sójových bôbov a krmiva s obilným lepkom, čo predstavuje 80 % spotreby bielkovinových plodín EÚ. Orná pôda mimo EÚ, ktorá sa využíva na pestovanie bielkovinových dovozov do EÚ, predstavuje 10 % ornej pôdy EÚ, čo je približne 20 miliónov hektárov. Vzhľadom na záväzky EÚ aktívne prispievať k svetovej potravinovej bezpečnosti a aktívne bojovať proti zmene klímy budúca politika v oblasti poľnohospodárstva a rozvoja vidieka by mala nielen smerovať k väčšej vyváženosti produkcie živočíšnych a rastlinných bielkovín s cieľom znížiť tvorbu skleníkových plynov a odplavovanie živín do vodných tokov, ale mala by aj motivovať spotrebiteľov, orgány verejného obstarávania a stravovacie služby, aby si ako stravu vyberali vyváženejšie a pestré potraviny, ktorých výroba je šetrná voči životnému prostrediu.
<P>
Komisia by mala iniciovať právne predpisy na zníženie potravinárskeho odpadu v rámci celého potravinového reťazca vrátane odpadu z bitúnkov a pomyjí, čo ešte stále nie je náležite regulované.
<SPEAKER ID="414" NAME="Evelyn Regner" LANGUAGE="DE">
Včera som hlasovala proti správe o deficite bielkovín v EÚ, pretože si myslím, že tento problém nie je možné vyriešiť tým, že umožníme dovoz geneticky modifikovaných výrobkov do EÚ. Skutočnosť je taká, že už teraz musíme dovážať 80 % našej spotreby bielkovinových plodín. Pôvodný zámer správy - podnietenie opatrení na zvýšenie domácej výroby bielkovinových plodín s cieľom bojovať proti poklesu produkcie bielkovín v EÚ - sa prekrútil.
<P>
Loby v oblasti genetického inžinierstva sa podarilo dosiahnuť jasný úspech, pokiaľ ide o presadenie pozitívneho postoja k dovozom geneticky modifikovaných bielkovín, čo sa v správe prejavilo v podobe pozmeňujúcich a doplňujúcich návrhov, ktoré väčšina v pléne, bohužiaľ, prijala. Dokonca aj spravodajca bol nútený hlasovať proti svojej vlastnej správe. Ako členka Sociálnodemokratickej strany v Rakúsku zastávam spolu so svojimi straníckymi kolegami v Parlamente politiku nulovej tolerancie geneticky modifikovaných organizmov.
<SPEAKER ID="415" NAME="Crescenzio Rivellini" LANGUAGE="IT">
Počas dnešnej schôdze bola v hlasovaní prijatá správa pána Häuslinga o deficite bielkovín v EÚ.
<P>
EÚ je veľmi závislá od dovozov bielkovinových plodín, ktoré sa využívajú najmä na krmivo. Prináša to so sebou značné riziká predovšetkým pre európske odvetvie chovu hospodárskych zvierat. Súbor kompromisných pozmeňujúcich a doplňujúcich návrhov značne zlepšil pôvodnú správu.
<P>
V prijatej správe sa Komisia vyzýva, aby zvolila strednodobú a dlhodobú víziu politiky v oblasti bielkovinových plodín, a požaduje sa v nej reforma spoločnej poľnohospodárskej politiky s cieľom zaviesť nové opatrenia na podporu poľnohospodárov pri zlepšovaní striedania plodín a tiež na zníženie deficitu rastlinných bielkovín a kolísania cien. V správe sa tiež požadujú výskumné štúdie o osivách a ich prispení k regulácii chorôb.
<P>
V správe sa od Komisie požaduje, aby zaistila bezproblémové dodávky sójových bôbov na európsky trh, a to zabezpečením technického riešenia prítomnosti malého množstva geneticky modifikovaných organizmov v bielkovinových plodinách dovážaných do EÚ na potraviny a krmivá.
<SPEAKER ID="416" NAME="Raül Romeva i Rueda" AFFILIATION="Verts/ALE">
písomne. - Kľúčové body v správe sú: vytvoriť rámec na pestovanie a používanie bielkovinových plodín v EÚ s cieľom nahradiť dovoz bielkovinových plodín z tretích krajín; zrušiť dohodu z Blair House a v rámci reformy spoločnej poľnohospodárskej politiky zlepšiť striedanie plodín; vytvoriť nový vedecký prístup a zlepšiť odbornú prípravu poľnohospodárov a zariadení pre nich. Výsledok hlasovania vo Výbore pre poľnohospodárstvo a rozvoj vidieka bol uspokojivý okrem zaradenia viacerých pozmeňujúcich a doplňujúcich návrhov Skupiny Aliancie liberálov a demokratov za Európu a Poslaneckého klubu Európskej ľudovej strany (kresťanských demokratov), ktoré správu kontaminovali podporovaním geneticky modifikovaných organizmov (GMO). Zainteresovaný priemysel v oblasti GMO loboval za uvoľnenie politiky nulovej tolerancie EÚ, ktorá neumožňuje dovoz nepovoleného geneticky modifikovaného krmiva do EÚ. Na plenárnej schôdzi sa nám, bohužiaľ, nepodarilo dekontaminovať správu o deficite bielkovín od útoku na nulovú toleranciu GMO. Ale väčšiny na plenárnej schôdzi boli omnoho bližšie nášmu postoju ako vo Výbore pre poľnohospodárstvo a rozvoj vidieka. Preto má význam intenzívne sa snažiť obrátiť postoj väčšiny v pléne, pokiaľ ide o otázky GMO. Pán Häusling (zelený) sa vzdal funkcie spravodajcu.
<SPEAKER ID="416" NAME="Licia Ronzulli" AFFILIATION="PPE">
písomne. - (IT) Najnovšie odhady týkajúce sa odvetvia bielkovinových plodín odhaľujú znepokojivý trend poklesu produkcie bielkovinových plodín v Európskej únii, ktorý trvá posledné desaťročie. V Európe klesá produkcia strukovín každý rok o 30 % a produkcia sójových bôbov o 12 %, čo má za následok, že musíme dovážať 40 miliónov ton rastlinných bielkovín.
<P>
Obsah tejto správy ukazuje, že európske odvetvie chovu hospodárskych zvierat, ktoré je citlivé na kolísanie cien, je príliš závislé od dostupnosti dovozov rastlinných bielkovín. Táto závislosť ohrozuje ekonomickú výnosnosť domácej výroby mäsa, ktorú čoraz viac oslabujú ďalšie náklady na dovoz krmiva, nehľadiac na skutočnosť, že okrem hospodárskeho problému a v súvislosti s cieľmi v oblasti klímy by produkcia bielkovinových plodín výrazne prispela k zníženiu emisií skleníkových plynov.
<SPEAKER ID="417" NAME="Oreste Rossi" LANGUAGE="IT">
Pestovanie strukovín zaznamenáva v posledných rokoch pokles produkcie, čo má za následok veľkú závislosť od dovozov z tretích krajín, keďže sa používajú na potraviny pre ľudí a krmivá pre zvieratá.
<P>
Strukoviny nielen znižujú deficit bielkovín v Európskej únii, ale po zbere ich plodov sú tieto plodiny aj vynikajúcou prídavnou látkou pre pôdu, ktorá potom potrebuje menej chemických hnojív. Dobré poľnohospodárstvo by malo zahŕňať striedanie plodín, čo by znížilo používanie hnojív a udržalo rozmanitosť druhov divorastúcich a šľachtených odrôd.
<P>
Podporujeme požiadavku, aby budúca poľnohospodárska politika zaviedla opatrenia na prekonanie deficitu bielkovín v Únii pomocou konštantného znižovania dovozov bielkovín.
<SPEAKER ID="418" NAME="Daciana Octavia Sârbu" LANGUAGE="RO">
Hlasovala som za túto správu, pretože sa v nej poukazuje na význam zníženia závislosti od dovážaných bielkovín najmä preto, že táto závislosť prináša pre odvetvie chovu hospodárskych zvierat v Európskej únii veľké riziká. Chcela by som však zdôrazniť, že geneticky modifikované organizmy (GMO) nepredstavujú jediné riešenie pre zníženie závislosti od bielkovín dovážaných z tretích krajín. Pre geneticky modifikovanú sóju existujú náhrady, ktoré by mohli pomôcť uspokojiť dopyt po bielkovinách, napríklad hrach siaty, bôb obyčajný a fazuľa poľná, bôb vlčí, šošovica, cícer, ale aj lucerna a ďatelina, ktoré zároveň môžu znížiť emisie skleníkových plynov. Nemal by sa ignorovať ani potenciál pestovania bielkovinových plodín, ako napríklad sóje, v nových členských štátoch, Rumunsku a Bulharsku.
<SPEAKER ID="419" NAME="Bart Staes" AFFILIATION="Verts/ALE">
písomne. - (NL) Pôvodná správa spravodajcu bola lepšia ako text, ktorý bol teraz prijatý. Preto som hlasoval proti konečnému textu. Vyzývať Komisiu, aby teraz zabezpečila bezproblémové dodávky sóje na trh EÚ tým, že poskytne technické riešenie pre prítomnosť malého množstva geneticky modifikovaných organizmov v bielkovinových plodinách dovážaných do EÚ na potraviny a krmivá, znamená v skutočnosti dôležité víťazstvo intenzívnej poľnohospodárskej loby. Skupina zelených/Európska slobodná aliancia podporuje maximálny rozvoj vlastnej produkcie bielkovinových plodín EÚ. Takáto politika by bola dobrá pre príjmy poľnohospodárov a významne by prispela k boju proti zmene klímy, zachovaniu biodiverzity a úrodnosti pôdy.
<P>
Kľúčové je zaviesť mechanizmus, prostredníctvom ktorého budeme môcť monitorovať pôvod dovážaných bielkovinových plodín a tým kontrolovať udržateľnosť poľnohospodárskych postupov uplatňovaných v krajine pôvodu. Pravidelné kontroly na mieste sú absolútne nevyhnutné. Diskusia o prehodnotení povoľovania spracovaných živočíšnych bielkovín z jatočného odpadu na využívanie vo výrobe krmív pre ošípané a hydinu sa môže viesť len z hľadiska (potravinovej) bezpečnosti a verejného zdravia. Zákaz recyklácie v rámci druhu a vylúčenie vynúteného kanibalizmu sú rozhodujúce, takisto ako spoľahlivé kontroly v odvetví krmív a správne uplatňovanie existujúcich právnych predpisov EÚ.
<SPEAKER ID="419" NAME="Marc Tarabella" LANGUAGE="FR">
Ďakujem nášmu kolegovi poslancovi pánovi Häuslingovi za túto dôležitú správu, aj keď ma konečná verzia sklamala, preto som tak ako aj spravodajca nakoniec hlasoval proti nej. Na jednej strane ľutujem skutočnosť, že správu pokazilo zaradenie otázky nulovej tolerancie. Výzva na uvoľnenie podmienok nepovolených dovozov geneticky modifikovaných organizmov (GMO) nevyrieši problém deficitu bielkovín v Európskej únii, a preto sa o tom nemalo diskutovať. Na druhej strane musíme rozhodne zmierniť značný pokles pestovania bielkovinových plodín v Únii, čo zníži našu závislosť od dovozov rastlinných bielkovín, ktorá je už znepokojivá.
<P>
Chcel by som jasne odsúdiť dohody z Blair House, ktorých trhovo orientované ciele prispeli k extrémnemu kolísaniu cien. Tieto dohody sú navyše v absolútnom rozpore s Kjótskym protokolom a jeho cieľmi v oblasti globálneho otepľovania. V súvislosti s rozumným a zodpovedným riadením pôdy musíme do kolobehu striedania plodín pre budúcnosť zaradiť bielkovinové plodiny.
<SPEAKER ID="419" NAME="Artur Zasada" LANGUAGE="PL">
Hlasoval som za prijatie správy pána Häuslinga. Som rád, že pán Häusling otvoril otázku deficitu bielkovín v Európe a poskytol dôležité informácie o tejto téme. Je jasné, že táto záležitosť si vyžaduje bezodkladné konanie.
<P>
Bielkoviny sú jednou z najdôležitejších súčastí našej každodennej stravy a nedostatok bielkovín môže viesť k vážnym zdravotným problémom. Okrem toho je z výskumu uvedeného v správe jasné, že pestovanie plodín s vysokým obsahom bielkovín a rozšírené uplatňovanie princípu striedania plodín by znížili výrobné náklady a emisie skleníkových plynov.
<P>
Vzhľadom na nesprávne stravovacie návyky občanov členských štátov Európskej únie a tiež na nedostatočnú skúsenosť európskych poľnohospodárov s pestovaním bielkovinových plodín si myslím, že by sme sa v prvom rade mali zamerať na vzdelávanie. Myslím tu predovšetkým na zvýšenie informovanosti ľudí o pozitívnom vplyve bielkovín na ľudské zdravie (príkladom programu s podobným cieľom, ktorý sa v súčasnosti v Európskej únii vykonáva, je program podpory konzumácie ovocia na školách) a aj na vypracovanie systému stimulov pre poľnohospodárov, ktorí pestujú plodiny s vysokým obsahom bielkovín.
<SPEAKER ID="420" NAME="Luís Paulo Alves" LANGUAGE="PT">
Hlasujem za túto výročnú správu o rodovej rovnosti v EÚ v roku 2010 a za odporúčania, ktoré obsahuje. Súčasná kríza má katastrofálne následky pre ženy, aj keď najviac boli zasiahnuté profesijné sektory, v ktorých dominujú muži. Chcel by som tiež zdôrazniť, že medzi mužmi a ženami ešte stále existujú mzdové rozdiely v priemernej výške 18 %, aj keď počet absolventiek vysokých škôl je vyšší ako počet absolventov. Z navrhovaných potrebných opatrení by som chcel zdôrazniť vypracovanie plánov pre rovnosť a boj proti domácemu násiliu vyhlásením Európskeho roka venovaného tejto problematike.
<SPEAKER ID="420" NAME="Roberta Angelilli" LANGUAGE="IT">
Dnes si pripomíname sté výročie Medzinárodného dňa žien, ktorý je symbolom boja za dosiahnutie sociálnej rovnosti a oslobodenia od diskriminačného a krutého správania, ktorému ženy boli a sú aj naďalej vystavené.
<P>
Každá krajina na svete sa líši, pokiaľ ide o vnímanie žien. Veľa sa hovorí o islamských krajinách a o spôsobe, akým sa ženy posudzujú a akým sa s nimi zaobchádza, čo je navyše ovplyvnené aj náboženstvom. My na Západe našťastie považujeme muža a ženu za rovných, fakty však poukazujú na znepokojivú situáciu. Pokiaľ ide o zamestnanie, súkromný život, zdravie, právo na prístup k vzdelávaniu a odbornej príprave a obsadzovanie funkcií v netradičných odvetviach a funkcií s vyššou mierou zodpovednosti, v Európe naďalej pretrvávajú mnohé nerovnosti na úkor dievčat a žien. To však nie je všetko: ženy sú nielen terčom viacerých foriem diskriminácie, ale aj obeťami všetkých druhov psychického aj fyzického násilia.
<P>
Je preto nevyhnutné poskytnúť ženám ochranu a umožniť im, aby mohli žiť na kvalitatívne rovnakej úrovni ako muži. Rodová rovnosť nie je len otázkou sociálnej spravodlivosti, ale vytvára aj jeden z predpokladov dosiahnutia cieľov udržateľného rozvoja, zamestnanosti, konkurencieschopnosti a sociálnej súdržnosti, stanovených v stratégii EÚ do roku 2020.
<SPEAKER ID="421" NAME="Charalampos Angourakis" LANGUAGE="EL">
Ženy z triedy pracovníkov a obyčajných ľudí, mladí ľudia, prisťahovalci a utečenci nič nezískajú z pretvárky alebo zo zoznamov želaní a klamstiev, ktoré im plutokracia neustále predkladá s cieľom udržať kontrolu nad kapitalistickým systémom vykorisťovania a lacnou pracovnou silou a zvýšiť výnos z kapitálu. Sám život je jasným dôkazom toho, že tvrdenie plutokracie o údajnom presadzovaní rovnosti mužov a žien v rámci kapitalistického barbarstva a politiky EÚ je nečestné a urážlivé. Protiľudová politika EÚ, buržoáznych vlád, Medzinárodného menového fondu (MMF) a ďalších imperialistických orgánov výrazne obmedzuje práva, ktoré ženy získali. Masová nezamestnanosť, drastické znižovanie miezd a sociálnych dávok, pružné formy zamestnania, zvýšenie dôchodkového veku a komercializácia sociálnych služieb v oblasti zdravotníctva, sociálnej starostlivosti a vzdelávania spolu zhoršujú životné podmienky žien a pracujúcich a obyčajných rodín ako celku. Stratégia EÚ 2020, hospodárske riadenie, rozpočtová disciplína MMF a Európska centrálna banka (ECB) uplatňujú v súvislosti so ženami protiľudové a protipracovné opatrenia. Túto politiku treba zmeniť. Vyzývame ženy, aby zintenzívnili svoj boj, pridali sa k odborovému hnutiu pracovnej triedy a spojili sa v úsilí dosiahnuť ciele moci ľudu a ľudového hospodárstva.
<SPEAKER ID="421" NAME="Sophie Auconie" LANGUAGE="FR">
Súhlasím s niekoľkými bodmi uvedenými v tomto uznesení, ktoré som počas hlasovania podporila. Napríklad analýza, z ktorej vyplýva, že krajiny, v ktorých sa uplatňuje rovnaké zaobchádzanie s mužmi aj ženami na trhu práce, prosperujú v zmysle sociálneho a hospodárskeho rozvoja, sa mi preto zdá úplne oprávnená. Podľa môjho názoru je presadzovanie rovnosti žien a mužov samozrejmou požiadavkou zo sociálneho, ale aj z hospodárskeho hľadiska.
<SPEAKER ID="421" NAME="Regina Bastos" LANGUAGE="PT">
Rovnosť mužov a žien je jednou zo základných zásad právnych predpisov Európskej únie. Cieľom Európskej únie je v prvom rade zabezpečiť rovnaké príležitosti a rovnaké zaobchádzanie so ženami a mužmi a, po druhé, bojovať proti diskriminácii na základe rodovej príslušnosti. Napriek všetkým snahám v oblasti rovnosti mužov a žien v Európskej únii ešte aj dnes v tejto oblasti pretrvávajú nerovnosti. Miera zamestnanosti žien (58,6 %) je aj naďalej nižšia ako miera zamestnanosti mužov (70,7 %), aj keď väčšinu študentov a absolventov vysokých škôl tvoria ženy. V správnych radách spoločností EÚ pripadá na desať členov iba jedna žena a iba 3 % žien zastávajú funkcie výkonných riaditeliek.
<P>
Mzdové rozdiely mužov a žien v Európskej únii stále dosahujú priemerne výšku 18 %. Ak chce Európa dosiahnuť ciele v oblasti udržateľného rozvoja, zamestnanosti, konkurencieschopnosti a sociálnej súdržnosti, musí pokračovať v boji proti pretrvávajúcim nerovnostiam medzi mužmi a ženami, a preto som hlasovala za túto správu.
<SPEAKER ID="421" NAME="Jean-Luc Bennahmias" LANGUAGE="FR">
Výročná správa o rovnosti žien a mužov je príležitosťou na zdôraznenie problémov, ktorým čelíme v týchto časoch hospodárskej a sociálnej krízy. Túto správu, ktorá bola prijatá počas Medzinárodného dňa žien, treba prepojiť so správou pani Plumbovej o chudobe žien v Európskej únii. Ženy naozaj patria do kategórie zraniteľných ľudí, ktorých kríza zasiahla v plnej miere. Keďže ženy pracujú na čiastočný úväzok častejšie ako muži, keďže vykonávajú príležitostnú prácu v terciárnom sektore, keďže ich kariéra je rozdrobená, keďže ešte aj v dnešnej dobe sú za rovnaký druh práce platené horšie ako muži, v dôsledku čoho majú nižšie dôchodky, musíme zaručiť, aby ženy boli neustále v centre našej pozornosti.
<P>
Najcitlivejšou otázkou tejto správy sú kvóty na zastúpenie žien v správnych radách veľkých súkromných alebo verejných spoločností. Kvóty, samozrejme, nie sú všeliek a v ideálnej spoločnosti by sme sa radšej zaobišli bez nich. Ak však chceme zmeniť mentalitu ľudí, niet pochýb o tom, že kvóty sú potrebné.
<SPEAKER ID="421" NAME="Sergio Berlato" LANGUAGE="IT">
V tejto výročnej správe za rok 2010 Európska komisia zdôraznila problémy, ktorým musí Európa čeliť v dôsledku nedávnej hospodárskej a finančnej krízy, pokiaľ ide o rovnosť mužov a žien. Jeden zo závažných následkov tejto krízy sa týka zamestnanosti žien. Ženy boli krízou zasiahnuté neskôr ako muži, pretože vo väčšej miere pracujú v odvetviach, ktoré vplyvu krízy odolávali dlhšie (zdravotníctvo, vzdelávanie atď.). Hrozí však, že kríza sa dotkne aj týchto odvetví, čo môže v porovnaní s mužmi viesť k dlhodobému zneisteniu situácie pracujúcich žien.
<P>
Čiastočne aj z tohto dôvodu si myslím, že rovnosť mužov a žien v zamestnaní by už nemala byť iba cieľom, ktorý treba dosiahnuť, ale mala by sa stať realitou. Záväzok zo strany členských štátov a Komisie je preto nevyhnutný nielen z toho dôvodu, aby sa zachovala politika rovnosti mužov a žien, ale najmä preto, aby sa neznížili rozpočtové výdavky vyčlenené ženám. Nakoniec, keďže si myslím, že rovnosť možno presadzovať prostredníctvom vzdelávania a odbornej prípravy občanov a najmä mladých ľudí, chcel by som upriamiť pozornosť Komisie na možnosť včasného obnovenia kampaní zameraných na zvyšovanie informovanosti v súvislosti s touto otázkou.
<SPEAKER ID="421" NAME="Mara Bizzotto" LANGUAGE="IT">
Rovnosť žien a mužov je jedným zo základných pilierov rozvoja účinného sociálneho a trhového hospodárstva, ako sa Európa vždy rada nazývala. Preto som presvedčená, že všetkými možnými prostriedkami musíme zabezpečiť, aby sa so ženami zaobchádzalo rovnako a aby mali rovnaké pracovné príležitosti ako muži. Nemôžem však podporiť stratégiu, ktorú navrhla pani Nedelčevová (Nedelcheva) ani za ňu hlasovať, pretože som presvedčená, že začínať od centra problémov jednej etnickej skupiny namiesto systematickej analýzy všetkých možností nie je metodologicky vhodným ani presvedčivým prístupom.
<SPEAKER ID="421" NAME="Vilija Blinkevičiūt" LANGUAGE="LT">
Hlasovala som za túto správu a teší ma, že Európsky parlament venoval otázkam rodovej rovnosti osobitnú pozornosť. Musíme si uvedomiť, že ešte treba urobiť veľa práce, ak chceme zlepšiť postavenie žien v oblasti rodovej rovnosti, na trhu práce a v politike. Otázky týkajúce sa práv žien treba začleniť do všetkých oblastí politiky Európskej únie a dobré myšlienky a iniciatívy by jednoducho nemali ostať len na papieri, ale mali by sa vykonávať vo všetkých členských štátoch Európskej únie. V správe Európskeho parlamentu o rovnosti mužov a žien v Európskej únii sme preto uviedli, že je mimoriadne dôležité odstrániť rozdiely v odmeňovaní práce, zastaviť násilie voči ženám a obchodovanie so ženami, zaručiť právo na materskú dovolenku, vytvoriť vhodné podmienky na využívanie služieb materských škôl a centier starostlivosti o deti a znížiť chudobu žien. Pokiaľ ide o rodovú rovnosť v podnikoch, treba upriamiť pozornosť na skutočnosť, že len v prípade 3 % spoločností stoja na čele ich hlavného rozhodovacieho orgánu ženy, pretože čelia diskriminácii a prekážkam, ktoré im bránia v kariérnom raste a postupe na vedúce pozície. Čoraz viac poslancov Európskeho parlamentu súhlasí so zavedením systému kvót, pretože ak by spoločnosti samy nezaviedli zmeny na zlepšenie rodovej rovnosti v podnikoch, existujú plány na zakotvenie týchto kvót v právnych predpisoch. Dúfam, že v budúcnosti nájdeme riešenia a opatrenia, ktoré posilnia rodovú rovnosť a rovnaké príležitosti pre ženy v rodine a v spoločnosti.
<SPEAKER ID="422" NAME="Maria Da Graça Carvalho" LANGUAGE="PT">
Hlasovala som proti správe na túto tému, pretože aj keď súhlasím s niekoľkými prijatými bodmi, správa obsahuje prvky, ktoré by sa podľa môjho názoru mali odstrániť. Následkom krízy, ktorú prežívame, sa zhoršili pracovné podmienky žien a ich prístup k pracovným miestam. Preto súhlasím s otázkou, ktorou sa zaoberá správa Európskej komisie, týkajúcou sa potreby integrovať rodovú rovnosť do všetkých politík, ako aj do vzdelávania európskych detí od úplného začiatku. Treba naďalej bojovať proti násiliu páchanému na ženách a treba mu predchádzať prostredníctvom verejných informačných kampaní a výučby v školách. Napriek tomu však nesúhlasím so zavedením kvót do súkromného sektora, so zoznamami zraniteľných žien ani so zaručením minimálneho príjmu, pretože zavedenie týchto bodov považujem za nemožné.
<SPEAKER ID="423" NAME="Carlos Coelho" LANGUAGE="PT">
Pri príležitosti Medzinárodného dňa žien 8. marca by som chcel zablahoželať pani Nedelčevovej k vypracovaniu správy o rovnosti žien a mužov. Súhlasím s jej zhodnotením, že ženy vážne zasiahla hospodárska a finančná kríza, ktorú prežívame. Všetko nasvedčuje tomu, že pokiaľ ide, okrem iného, o zamestnanosť, zdravie, vzdelávanie a sociálnu podporu, žien sa následky krízy dotknú citeľnejšie a budú trvalejšie ako u mužov.
<P>
Pokiaľ ide o výšku príjmov, pracovné podmienky alebo prijímanie do práce, zdá sa, že situácia žien sa zhoršuje rýchlejšie ako situácia mužov. Preto je dôležité vytvárať nové príležitosti a posilniť rodovú súčinnosť v oblasti rovnosti, čo prispeje k podpore obnovy a samotnému hospodárskemu rastu. Keďže rok 2010 bol Európskym rokom boja proti chudobe a sociálnemu vylúčeniu, vítam zmienku o boji proti chudobe, pričom osobitná pozornosť sa venuje najzraniteľnejším skupinám žien. Považujem za poľutovaniahodné, že ľavica v Parlamente vniesla do tejto záležitosti aj kontroverznú tému umelého prerušenia tehotenstva bez ohľadu na to, aké sú právomoci Únie.
<SPEAKER ID="423" NAME="Proinsias De Rossa" AFFILIATION="S&amp;D">
písomne. - Vítam túto správu o rovnosti žien a mužov, keďže znovu predkladá výzvu Európskeho parlamentu na vyhlásenie Európskeho roka boja proti násiliu páchanom na ženách, ktorému je v priebehu svojho života podľa odhadov vystavených 20 až 25 % všetkých žien, a žiada vypracovanie smernice o násilí páchanom na ženách. Hospodárska kríza má vážne dôsledky pre ženy, ktoré sú chudobou ohrozené viac ako muži. V skutočnosti sú ženy v EÚ za rovnakú prácu odmeňované priemerne o 18 % menej ako muži, pričom v niektorých členských štátoch tento údaj presahuje 25 %, a častejšie majú neisté zamestnanie alebo zamestnanie na čiastočný pracovný úväzok. Navyše je menej pravdepodobné, že v prípade straty zamestnania budú opätovne prijaté do práce. V dôsledku toho majú v neskoršej fáze života nižšie dôchodky. Riešenie rodových stereotypov je potrebné, ale nie postačujúce. Boj s týmito nevýhodami si zjavne vyžaduje vážne verejné investície do zariadení starostlivosti. Ciele Rady predložené na zasadnutí v Barcelone, týkajúce sa zariadení starostlivosti o deti, sa však ešte nedosiahli a to najviac ovplyvňuje rodiny s nižším príjmom. Musíme zabezpečiť vyššiu mieru politického zastúpenia žien na všetkých úrovniach v Európe. Rodová rovnosť nie je len otázkou spravodlivosti, ale aj nevyhnutnosťou pre sociálny a hospodársky rozvoj.
<SPEAKER ID="424" NAME="Karima Delli" LANGUAGE="FR">
Vítam hlasovanie o tejto správe o rovnosti mužov a žien. Pokiaľ ide napríklad o odmeňovanie, napriek pretrvávajúcemu legislatívnemu úsiliu na Európskej úrovni ženy v Európskej únii stále zarábajú za rovnakú prácu o 18 % menej ako muži. Chcela by som tiež zdôrazniť, že v rámci tohto Parlamentu sme museli dlho bojovať za to, aby sme také základné právo, akým je prístup k antikoncepcii, mohli aspoň spomenúť. Takýto druh spiatočníckej rozpravy neprospieva dobrému menu európskej pravice.
<P>
Našťastie, záverečná správa je dobrá. Stanovuje cieľ znížiť mzdové rozdiely do roku 2020 na menej ako 5 % a predovšetkým vyzýva členské štáty, aby urobili všetko, čo je v ich silách, na posilnenie zásady rovnakej odmeny pre ženy a mužov, a žiada uplatnenie sankcií voči členským štátom, ktoré túto zásadu nedodržiavajú. Správa požaduje záväzné ciele na zaistenie rovnosti v zodpovedných funkciách v podnikoch, vo verejnej správe a v politických orgánoch.
<SPEAKER ID="425" NAME="Anne Delvaux" LANGUAGE="FR">
Dnes 8. marca pri príležitosti stého výročia Medzinárodného dňa žien je povinnosťou Parlamentu veľkou väčšinou prijať túto správu o rovnosti žien a mužov v Únii na rok 2011. Aj keď je zásada rodovej rovnosti zakotvená v Zmluve a v Charte základných práv, nemôžeme si nevšimnúť, že tento cieľ sa ešte nedosiahol. Či už ide o príležitostnú prácu, ktorú oveľa častejšie vykonávajú ženy ako muži, alebo o platy žien, ktoré sú v priemere o 18 % nižšie ako platy mužov v rovnakých zodpovedných funkciách, alebo o pracovné vyhliadky, ženy naďalej brzdí známy sklenený strop. Ženy sú tiež znevýhodnené, ak majú deti.
<P>
Zoznam sťažností je ešte stále dlhý. Správa, o ktorej sa dnes hlasovalo, zahŕňa konkrétne odpovede, napríklad stanovenie záväzných cieľov pre členské štáty, sankcie v prípade nedodržiavania predpisov a zavedenie kvót (nevyhnutného zla), aby sa naše snahy dosiahnuť rovnosť trochu zvýšili. Dúfame, že jedného dňa už nebude potrebné venovať konkrétny deň v roku viac ako polovici svetovej populácie.
<SPEAKER ID="426" NAME="Diogo Feio" LANGUAGE="PT">
Ako som už v tomto Parlamente povedal, "s mužmi a ženami sa musí zaobchádzať spravodlivo, musia sa im poskytnúť rovnaké práva, ale musí sa prihliadať aj na ich vlastné potreby. V prípade žien sa to týka najmä takých oblastí, akými sú podpora v materstve a zosúladenie pracovného a rodinného života". Preto ma tu okrem iného potešil záujem o ochranu materských práv a podporu starších ľudí žijúcich doma, pretože ide o úlohy, ktoré v rámci rodiny často spočívajú na pleciach žien, a to spôsobuje, že je pre ne ťažké nájsť si prácu. Napriek tomu, aj keď uznávam, že niektoré myšlienky pani spravodajkyne sú veľmi prínosné, nesúhlasím s jej názorom, že rodovú rovnosť možno dosiahnuť zavedením systémov kvót. Kvóty znevažujú ženy, ktoré napokon budú zastávať niektoré pozície iba z dôvodu rodovej príslušnosti, a nie na základe svojich zručností, schopností alebo nadania. Želanie uplatňovať ich v súkromných spoločnostiach je preto neprijateľné. Na záver, som vytrvalým obhajcom zásady subsidiarity a domnievam sa, že mnohé otázky, ktoré táto správa analyzovala, musia ostať v právomoci členských štátov. Aj z tohto dôvodu som hlasoval proti tejto správe.
<SPEAKER ID="426" NAME="José Manuel Fernandes" LANGUAGE="PT">
Cieľom tejto správy je prispieť k posilneniu procesu vytvárania podmienok rovnosti mužov a žien v Európskej únii. Dnes pri príležitosti stého výročia Medzinárodného dňa žien by som chcel vzdať poctu všetkým ženám, ktoré počas posledných 100 rokov bojovali za uznanie práv žien a rodovú rovnosť. Chcel by som tiež vyjadriť solidaritu všetkým ženám, ktoré sú obeťami násilia, a všetkým ľuďom, ktorí na Blízkom východe a v severnej Afrike nedávno bojovali za sebaurčenie svojich národov. Európska únia bola vždy v popredí, pokiaľ ide o ochranu práv žien, a preto vítam prijatie tejto správy, ktorej cieľom je odstrániť pretrvávajúce rozdiely, napríklad mzdové rozdiely, prístup k vzdelávaniu a zamestnaniu, problémy so zladením osobného a pracovného života a vzdialenosť od funkcií s rozhodovacími právomocami. Preto dúfam, že EÚ sa presunie od teórie k praxi a umožní ženám, aby ukázali svoju hodnotu.
<SPEAKER ID="426" NAME="João Ferreira" AFFILIATION="GUE/NGL">
písomne. - (PT) Je mimoriadne významné, že rozprava a hlasovanie o tejto správe, ktorá upriamuje pozornosť na pretrvávajúce nerovnosti a diskrimináciu, sa uskutočnili na Medzinárodný deň žien, ktorého sté výročie si pripomíname v roku 2011. Počas týchto 100 rokov sa odohralo mnoho zápasov. Dosiahlo sa aj mnoho víťazstiev. Tieto však nestačili na odstránenie existujúcich nerovností, diskriminácie, ktorá pretrváva v prístupe k pracovným miestam s právami, nerovností v odmeňovaní, ktoré sa odrážajú v dôchodkoch, ťažkostí v kariérnom postupe a profesionálnych úspechoch a prekážok v prístupe k riadiacim funkciám alebo funkciám s rozhodovacími právomocami v hospodárskych, sociálnych a politických aktivitách. V čase hospodárskej a sociálnej krízy má táto situácia tendenciu ďalej sa zhoršovať.
<P>
Ženy sú naďalej diskriminované za to, že sú matkami a pracovníčkami, a to je v 21. storočí škandalózne. Zo všetkých týchto dôvodov je dôležité naďalej žiadať odstránenie nerovností a diskriminácie. Bude to zahŕňať skoncovanie s neoliberálnymi politikami a skutočný záväzok zaviesť alternatívne stratégie, ktoré v rámci rozhodovania a politiky EÚ dávajú prioritu otázke ľudských práv a rovnosti.
<SPEAKER ID="427" NAME="Ilda Figueiredo" LANGUAGE="PT">
Dnešný deň sa spája s bojom žien o uznanie a uplatňovanie svojich práv. Zarážajúce však je zvýšenie nezamestnanosti a počtu neistých pracovných miest, ako aj nízke mzdy a mzdová diskriminácia z dôvodu materstva, ktoré zasiahli pracujúce ženy. V súvislosti s tým vznikajú výrazy, ktoré sú mimoriadne šokujúce a neprijateľné pre mladšie generácie, ako sa to deje v Portugalsku.
<P>
Dôsledkom je rastúca chudoba žien. Situácia žien so zdravotným postihnutím, prisťahovalkýň, žien na dôchodku a pracujúcich žien s nízkymi príjmami je mimoriadne kritická. To sa týka aj žien vo vidieckych spoločenstvách, ktoré žijú samy so svojimi deťmi.
<P>
Väčšina z vyše 85 miliónov ľudí, ktorí žijú v Európskej únii v chudobe, sú ženy. Miera chudoby žien presiahla 18 %. Veľmi dôležitou otázkou je preto predchádzanie prijímaniu opatrení pod zámienkou krízy, ktoré ohrozujú právo žien na rovnaké zaobchádzanie a na potrebnú hospodársku a sociálnu súdržnosť.
<P>
Je najvyšší čas, aby sa prioritou stali ženy a ich práva, rovnosť a hospodárska a sociálna súdržnosť, aby sa naša spoločnosť stala lepšou a aby sme skutočne mohli dodržiavať ľudské práva a upevňovať pokrok našej civilizácie, ktorý ženy pomohli dosiahnuť.
<SPEAKER ID="427" NAME="Bruno Gollnisch" LANGUAGE="FR">
Rovnosť príležitostí a nediskriminácia neznamenajú odstránenie alebo popieranie rozdielov a vzájomného dopĺňania, ktoré sú v povahách mužov a žien, v ich želaniach a v spôsobe pohľadu na svet a život. Vyzdvihnutie tejto skutočnosti neznamená, že podporujem stereotypy. Ak vaša filozofia nerozlišovať medzi ženami a mužmi zachádza do krajnosti, tak je absurdná. Vedie to k absurditám, akou je napríklad toto "právo" žien na nočnú prácu alebo povinnosť pracovať v noci. Zo sociálneho hľadiska ide o krok späť. Je to vaše právo. Vedie to k absurditám, napríklad k rozhodnutiu Francúzska zaručiť mužom voľné podmienky v súvislosti s dôchodkom, čo až doteraz bolo výsadou žien a trochu vyrovnávalo problémy v oblasti kariéry, ktoré ženám mohlo spôsobiť obdobie materstva a výchovy detí.
<P>
Je to absurdné, pretože to ohrozuje samotnú existenciu tejto výhody pre ženy. Absurdné je aj nedávne rozhodnutie Európskeho súdneho dvora, ktorý stanovil, že štatistické rozdiely zaznamenané medzi mužmi a ženami sa nesmú brať do úvahy pri výpočte poistného, aj keď tvoria základ výpočtu rizika. Dámy, toto znamená koniec malých finančných výhod za to, že jazdíte bezpečnejšie a žijete dlhšie. Kam až zájde talibanizmus "rodovej rovnosti"?
<SPEAKER ID="428" NAME="Louis Grech" AFFILIATION="S&amp;D">
písomne. - Budem hlasovať za túto správu najmä preto, že veľmi rozhodným a konkrétnym spôsobom podporuje základnú zásadu rovnosti medzi ženami a mužmi. Je sklamaním, že napriek mnohým snahám a štúdiám na túto tému niektorí zákonodarcovia na vnútroštátnej úrovni naďalej nič nepodnikajú v súvislosti s ničivým vplyvom diskriminácie, ešte viac zhoršujú nerovnosti medzi ženami a mužmi a ohrozujú dosiahnutie cieľov lisabonskej stratégie. Vzhľadom na pretrvávajúce rozdiely medzi mužmi a ženami, pokiaľ ide o mieru zamestnanosti, pracovný čas, mzdy a prístup k riadiacim funkciám, vyzývam členské štáty, aby lepšie vykonávali postupy proti diskriminácii a obťažovaniu. Je potrebné zapojiť zainteresované strany na úrovni obyčajných ľudí, a to prostredníctvom informačných kampaní, využívaním mimovládnych organizácií, ako aj prostredníctvom formálnejších nástrojov, napríklad zahrnutím osobitných ustanovení do kolektívnych zmlúv a vnútroštátnych predpisov týkajúcich sa rodovej rovnosti.
<P>
Súhlasím s rôznymi otázkami, ktoré správa zdôraznila, napríklad s posilnením opatrení na začlenenie žien a zaručením ich účasti na zodpovedných funkciách, podporou zamestnanosti a spravodlivého rozdeľovania príjmu, vytvorením kvalitných pracovných miest, zaručením prístupu k vysokokvalitným verejným službám a zlepšením sociálneho zabezpečenia. Napriek tomu však nemôžem podporiť odseky, ktoré sa zmieňujú o podpore umelého prerušenia tehotenstva.
<SPEAKER ID="428" NAME="Nathalie Griesbeck" LANGUAGE="FR">
Veľmi ma teší prijatie tohto uznesenia pri príležitosti 100. výročia Medzinárodného dňa žien. Aj keď je zásada rovnakého odmeňovania mužov a žien zakotvená v zmluvách EÚ, dnes vidíme, že ženy zarábajú o 17,8 % menej ako muži. Táto nerovnosť je prítomná vo všetkých oblastiach spoločnosti: napríklad len v prípade 3 % veľkých podnikov stojí na čele ich hlavného rozhodovacieho orgánu žena a ženy najviac postihuje nezamestnanosť a príležitostné zamestnanie. Z toho vyplýva alarmujúce zistenie, že v roku 2008 žilo v 27 členských štátoch Únie v chudobe 17 % žien. Ešte stále sú potrebné ďalšie opatrenia, napríklad lepšie rozdelenie zodpovednosti za rodinu a lepšia ochrana žien pred domácim násilím. Všetky tieto údaje nasvedčujú, že treba zaviesť záväzné opatrenia. Z tohto dôvodu som sa rozhodla hlasovať za túto správu, aj keď som v zásade nesúhlasila s myšlienkou vytvoriť stratégie pozitívnej diskriminácie v hospodárskej a politickej sfére. Dnes si musíme uvedomiť, že bez politík založených na skutočnej vôli zmeniť situáciu sa nám nepodarí dosiahnuť skutočnú rovnosť.
<SPEAKER ID="428" NAME="Sylvie Guillaume" LANGUAGE="FR">
Každý rok poskytuje Medzinárodný deň žien príležitosť zhodnotiť práva žien a rodovú rovnosť v Európskej únii. Rozhodne došlo k významným zlepšeniam, ale je jasné, že sme ešte plne nedosiahli túto rovnosť ani v realite, ani v myslení ľudí. Rovnosť je však predpokladom dosiahnutia cieľov EÚ v oblasti rastu, zamestnanosti a sociálnej súdržnosti. Preto som hlasovala za túto správu, ktorá zdôrazňuje potrebu zamerať sa na následky krízy a odstrániť ich. Zdôrazňuje tiež úlohu vzdelávania a vyzýva Európsku úniu, aby bojovala proti chudobe žien a všetkým formám násilia páchaného na ženách. Myslím si, že ďalším základným bodom tejto správy je odsek 66, ktorý potvrdzuje právo žien na ľahký prístup k antikoncepcii a umelému prerušeniu tehotenstva. Nesmieme zabúdať na to, že umelé prerušenie tehotenstva ešte stále nie je úplne povolené v 11 krajinách Únie.
<SPEAKER ID="428" NAME="Juozas Imbrasas" LANGUAGE="LT">
Hlasoval som za túto správu, pretože súčasná hospodárska, finančná a sociálna kríza má katastrofálne následky na mieru zamestnanosti, životné podmienky a celkove na naše spoločnosti. Ženy táto kríza vážne zasiahla, najmä pokiaľ ide o ich pracovné podmienky, prístup k zamestnaniu a postavenie v spoločnosti celkovo, ako aj v oblasti rodovej rovnosti. Či už ide o správne rady veľkých spoločností kótovaných na burze, alebo o zastúpenie v politike, ženy musia mať možnosť zaujať miesta zodpovedajúce ich schopnostiam. Ženy nemajú vždy prístup k zodpovedným pozíciám, v dôsledku čoho vzniká nesúlad medzi ich úrovňou vzdelania a postavením. Keďže rok 2010 je Európskym rokom boja proti chudobe, osobitnú pozornosť treba venovať najzraniteľnejším skupinám žien. Ak ich zraniteľnosť vyplýva zo zdravotného postihnutia alebo postavenia prisťahovalkýň, mali by sa prijať konkrétne opatrenia, ktoré zabránia, aby uviazli v neistých situáciách, a podporia ich sociálne začlenenie. Presadzovanie rovnosti znamená aj boj proti násiliu páchanému na ženách. Všetky formy fyzického, sexuálneho alebo psychického násilia sa musia bez ohľadu na ich závažnosť odsúdiť a musí sa proti nim bojovať. Pri príležitosti 100. výročia Medzinárodného dňa žien by som chcel pozdraviť všetky ženy.
<SPEAKER ID="429" NAME="Tunne Kelam" AFFILIATION="PPE">
písomne. - Hlasoval som proti výzve uvedenej v odseku 66 pôvodného textu, týkajúcej sa ľahkého prístupu k umelému prerušeniu tehotenstva. Aj keď uznávam právo jednotlivcov rozhodovať o svojom tele, zdôrazňujem, že každé rozhodnutie podstúpiť umelé prerušenie tehotenstva tiež znamená ukončiť život inej ľudskej bytosti. Navyše takéto rozhodnutie by vždy malo byť založené na súhlase oboch rodičov (okrem prípadov vážnej choroby alebo znásilnenia). Žiadosť o ľahký prístup k umelému prerušeniu tehotenstva je preto zavádzajúca a vysiela spoločnosti signál, že umelé prerušenie tehotenstva možno využívať ako antikoncepciu bez toho, aby sa vzali do úvahy morálne a etické hodnoty.
<P>
V dnešnej európskej spoločnosti, v ktorej sú ľudia lepšie informovaní a majú jednoduchší prístup k zdravotnej starostlivosti ako kedykoľvek predtým, musíme podporovať zodpovedné správanie, ktoré zahŕňa prevzatie zodpovednosti za konanie jednotlivca. Výzva týkajúca sa ľahkého prístupu k umelému prerušeniu tehotenstva je v rozpore s prevzatím tejto zodpovednosti. Umelé prerušenie tehotenstva sa často využíva ako jednoduchá cesta von zo zložitej situácie. EÚ by nemala podporovať takéto správanie, ale mala by prenechať zásadu subsidiarity členským štátom.
<SPEAKER ID="430" NAME="David Martin" AFFILIATION="S&amp;D">
písomne. - Hlasoval som za túto správu, v ktorej sa uvádza, že je potrebné posilniť rozmer postavenia žien a mužov v rámci boja proti chudobe. Keďže rok 2010 je Európskym rokom boja proti chudobe, osobitnú pozornosť treba venovať najzraniteľnejším skupinám žien. Ak ich zraniteľnosť vyplýva zo zdravotného postihnutia, postavenia prisťahovalkýň alebo príslušnosti k menšine, mali by sa prijať konkrétne opatrenia, ktoré zabránia, aby uviazli v neistých situáciách, a podporia ich sociálne začlenenie.
<SPEAKER ID="431" NAME="Jiří Maštálka" LANGUAGE="CS">
Ako poslanec Európskeho parlamentu aj ako lekár súhlasím so závermi správy. Škody, ktoré spôsobila protisociálna politika väčšiny vlád členských štátov EÚ, sa skôr či neskôr prejavia na zdraví mnohých sociálne slabších skupín občanov a najmä žien. Obavy o zdravý vývoj dnešného a budúceho obyvateľstva Európy, ktorý je priamo úmerný kvalite zdravia a úplnej sociálnej rovnosti žien, ma viedli k tomu, aby som hlasoval za túto správu. Ak sa zaujímame o osud Európy, inými slovami o životaschopnosť a rozvoj EÚ, jej problémy nemôžeme vyriešiť bez zaistenia rovnocenného postavenia žien. Podceniť túto otázku znamená nerešpektovať práva 50 % občanov EÚ. Toto v konečnom dôsledku môže znamenať odcudzenie mnohých občianok od EÚ napriek tomu, že stratégia EÚ 2020 obsahuje riešenie týchto problémov. EÚ tvoria muži a ženy. Oni zosobňujú jej potenciál a tvorivý rozvoj. Kým chudoba a sociálne vylúčenie sa podľa štatistických prieskumov v EÚ týkajú takmer každého šiesteho občana, je na nás poslancoch Európskeho parlamentu, aby sme nielen vyzývali Komisiu a členské štáty, ale aj vyvíjali účinný tlak na vykonávanie konkrétnych opatrení prijatých v boji proti chudobe a protisociálnym úsporným opatreniam a zamedzili ďalšiemu zhoršeniu situácie v sociálnej oblasti, najmä pokiaľ ide o ženy.
<SPEAKER ID="432" NAME="Clemente Mastella" LANGUAGE="IT">
Finančná kríza, v ktorej sa v súčasnosti nachádzame, má katastrofálne následky na mieru nezamestnanosti, životné podmienky našich občanov vo všeobecnosti a najmä na ženy. Len pomyslite na ich pracovné podmienky, prístup k zamestnaniu a postavenie v spoločnosti.
<P>
V tejto správe za rok 2010 sa Európska komisia oprávnene zamerala na úlohy, ktoré nás čakajú v oblasti rovnosti mužov a žien, pričom zdôraznila, že krízu treba vnímať ako príležitosť na prehodnotenie konkrétnych úloh mužov a žien v našej spoločnosti, a to najmä prostredníctvom stratégie na ich úplné začlenenie do všetkých politík. Tento ideál rovnosti by sa mal dosiahnuť prostredníctvom konkrétnych a trvalých opatrení, a to najmä v oblasti vzdelávania.
<P>
Zdôrazňujeme význam úlohy žien vo funkciách s rozhodovacími právomocami, ktoré sú tradične vyhradené mužom. Presadzovanie rovnosti znamená aj boj proti násiliu páchanému na ženách. Všetky formy fyzického, psychického alebo sexuálneho násilia sa musia bez ohľadu na ich závažnosť odsúdiť a musí sa proti nim bojovať. Boj proti násiliu založenému na rodovej príslušnosti znamená, že sa budú realizovať kampane na zvýšenie informovanosti a deti a mládež sa budú vzdelávať, pokiaľ ide nebezpečenstvá, ktoré sú s týmto násilím spojené.
<SPEAKER ID="432" NAME="Marisa Matias" LANGUAGE="PT">
Hlasovala som za túto správu, pretože zdôrazňuje potrebu odstrániť rozdiely v odmeňovaní medzi mužmi a ženami a presadzuje zásadu rovnakej odmeny pre ženy a mužov. Hlasovala som za ňu aj preto, lebo vyzýva Komisiu, Radu a členské štáty, aby v oblasti rodovej rovnosti uprednostňovali podporu záväzných opatrení namiesto nezáväzných stratégií a venovali osobitnú pozornosť zraniteľným skupinám žien, akými sú ženy so zdravotným postihnutím, staršie ženy, prisťahovalkyne, lesbické, bisexuálne a transrodové ženy, príslušníčky menšín a ženy s obmedzenou odbornou prípravou alebo bez nej, ktoré sú zodpovedné za závislé osoby v ich starostlivosti, ženy so zdravotným postihnutím a slobodné matky.
<P>
Uznáva tiež potrebu žien mať možnosť rozhodovať o svojich sexuálnych a reprodukčných právach najmä prostredníctvom ľahkého prístupu k antikoncepcii a umelému prerušeniu tehotenstva. Chcela by som tiež odsúdiť všetky druhy násilia páchaného na ženách. Dnes 8. marca 2011 ide, žiaľ, o potrebnú správu.
<SPEAKER ID="432" NAME="Erminia Mazzoni" AFFILIATION="PPE">
písomne. - (IT) Výročná správa o rovnosti žien a mužov sa tento rok sústreďuje na následky hospodárskej krízy na ženské obyvateľstvo a zdôrazňuje, kedy ovplyvňujú existujúce kritické oblasti.
<P>
Pani Nedelčevová zvolila cestu návrhu a nielen domnienok a prenasledovania. Východiskovým bodom cielených opatrení je analýza hospodárskych údajov z trhu práce žien, pričom všetky údaje sú negatívne. Dôkazy z predchádzajúcich prieskumov ukazujú, že slabšie sociálne a hospodárske postavenie žien má vplyv na celé hospodárstvo a systému spôsobuje merateľné straty. Z tohto preto vyplýva, že treba prijať postup, ktorý je síce určený na znižovanie rozdielov, ale bude nasmerovaný na širokú verejnosť, pretože obsahuje systémové opatrenia.
<P>
Nesúhlasím s tou časťou správy, ktorá hovorí o podpore sexuálnych práv žien, najmä pokiaľ ide o opätovné potvrdenie zámeru "zjednodušiť" prístup k umelému prerušeniu tehotenstva, a najmä vzhľadom na hlasovanie Parlamentu proti ústnemu pozmeňujúcemu a doplňujúcemu návrhu, ktorý predložil pán Silvestris a ktorého cieľom bolo zavedenie zmienky o ochrane nenarodeného dieťaťa. Ide o citlivú otázku, ktorú nemožno predkladať so sloganmi s pochybným výkladom. Nesúhlasím s tým, že slobodu žien a sociálny pokrok možno dosiahnuť v súvislosti s umelým prerušením tehotenstva.
<SPEAKER ID="433" NAME="Jean-Luc Mélenchon" LANGUAGE="FR">
Správa pani Nedelčevovej predkladá bolestivé zistenie o pokroku Únie, pokiaľ ide o rovnosť žien a mužov. Je smutné, že sme museli čakať až do 8. marca, aby sme si pripomenuli, že 50 % európskych občanov tvoria ženy a že ich právo na rovnosť sa v rámci Európy porušuje.
<P>
Vítam túto správu, pretože vyjadruje želanie zaviesť záväzné opatrenia s cieľom presadzovať rovnaké práva. Ľutujem však, že chváli stratégiu EÚ 2020 a dôchodkový vek stanovený na 64 rokov a uvádza, že "rodina je základom našej spoločnosti". Základom našej spoločnosti je občianstvo a právne predpisy. Musím odsúdiť tento proces, ktorý nás núti prehltnúť protisociálne a kultúrne regresívne pilulky obalené do bezcenných dobrých úmyslov.
<SPEAKER ID="434" NAME="Willy Meyer" LANGUAGE="ES">
Dnes, v utorok 8. marca 2011, som hlasoval za správu pani Nedelčevovej o rovnosti mužov a žien v Európskej únii. Táto správa poukazuje na obavu v súvislosti s nedostatočným pokrokom jednotlivých členských štátov k dosiahnutiu rovnosti mužov a žien. Z tohto dôvodu správa vyzýva členské štáty, aby zaviedli mechanizmy na boj proti tejto nerovnosti.
<SPEAKER ID="435" NAME="Louis Michel" LANGUAGE="FR">
Rovnosť žien a mužov je základnou zásadou Európskej únie. Ešte aj dnes, žiaľ, pretrvávajú rozdiely medzi ženami a mužmi. Okrem toho finančná, hospodárska a sociálna kríza, v ktorej sa v súčasnosti nachádzame, vážne zasiahla ženy, pokiaľ ide o ich pracovné podmienky, prístup k zamestnaniu, postavenie v spoločnosti a odmeňovanie.
<P>
Rovnosť mužov a žien v zamestnaní sa naozaj musí stať skutočnosťou. Politiky rovnosti treba plne dodržiavať a predovšetkým ich rozpočet sa nesmie znížiť. Zásadu rovnosti mužov a žien treba zahrnúť aj do všetkých politík vo forme osobitných a udržateľných opatrení a najmä do oblasti vzdelávania, odbornej prípravy a profesijného poradenstva.
<P>
Ženy musia zohrať dôležitú úlohu aj v oblasti rozhodovania, či už v správnych radách, alebo v politických funkciách. Na záver nemôžem nespomenúť závažný problém fyzického, psychického a sexuálneho násilia páchaného na ženách. Všetku našu energiu treba venovať boju proti týmto ohavným zločinom bez ohľadu na stupeň závažnosti.
<SPEAKER ID="436" NAME="Elisabeth Morin-Chartier" LANGUAGE="FR">
Dnes pri príležitosti stého výročia Medzinárodného dňa žien a hlasovania o tejto správe o rovnosti žien a mužov sa sama seba pýtam, aká je to spoločnosť, ktorá je schopná pripraviť sa o 50 % svojej inteligencie a 50 % svojej energie.
<P>
A predsa je svet, v ktorom žijeme, taký. Už však nechceme, aby to bolo tak. Chcela by som, aby bola vyhlásená všeobecná kampaň na podporu rovnosti. Ak sa pozrieme na sumy, ktoré sa investovali do odbornej prípravy mladých žien, môžeme vidieť, že rozdiely v pracovnom živote ľudí sa neustále prehlbujú.
<P>
Je to neprijateľné, a preto podporujem správu, o ktorej sa bude hlasovať. Správa zdôrazňuje ťažkosti, ktorým ženy čelia. Boj, ktorý musíme vybojovať, nie je bojom pravice ani ľavice, ale spoločným bojom založeným na spolupráci všetkých, mužov aj žien.
<SPEAKER ID="437" NAME="Rareş-Lucian Niculescu" LANGUAGE="RO">
Hlasoval som za články, ktoré sa týkali práv žien v súvislosti s reprodukčným zdravím a umelým prerušením tehotenstva. Ako poslanec Európskeho parlamentu z krajiny, v ktorej umelé prerušenie tehotenstva bolo zakázané vyše 25 rokov, si plne uvedomujem význam tohto práva a závažné následky vyplývajúce z jeho spochybňovania.
<SPEAKER ID="437" NAME="Franz Obermayr" LANGUAGE="DE">
Ženy naozaj potrebujú skutočnú slobodu voľby v živote. Musia mať istotu, že žiadne z ich rozhodnutí nebude mať nižšiu hodnotu. Dôležitým krokom týmto smerom by bolo zavedenie delenia daní v rodine vo všetkých členských štátoch, aby sa založenie rodiny nestalo pascou chudoby. Zavedenie kvót týkajúcich sa žien je však chybným krokom. Musíme začať v oblastiach, kde sú ženy skutočne znevýhodňované. Musíme sa pozrieť na postavenie neplatených opatrovateliek, na zamestnanie na čiastočný úväzok a na kritickú situáciu žien, ktoré musia ťažko pracovať, aby sa vyrovnali s požiadavkami rodiny a kariéry. Táto správa sa nezaoberá žiadnou z týchto otázok, a preto som hlasoval proti nej.
<SPEAKER ID="437" NAME="Alfredo Pallone" LANGUAGE="IT">
Výročná správa o rovnosti žien a mužov za rok 2010 zdôrazňuje potrebu prijať európsky záväzok s cieľom zabezpečiť rodovú rovnosť v čase hospodárskej krízy, ktorá ohrozuje doteraz vyvinuté úsilie v oblasti podpory práv žien. Hrozí, že nezamestnanosť a recesia ešte prehĺbia rozdiely medzi mužmi a ženami na pracovisku. Preto sa správa pani Nedelčevovej sústredí na body, na ktorých treba pracovať s cieľom zabrániť diskriminácii: zaručenie finančnej a hospodárskej spravodlivosti pre všetkých občanov v súvislosti s odmeňovaním, príjmami a dôchodkami, práca na zvyšovaní kvót na lepšie zastúpenie žien a zaručenie osobných práv. Myslím si však, že pritom musíme dodržiavať zásadu subsidiarity a rešpektovať niektoré typické národné vlastnosti, ktoré podľa mňa treba brániť a ochraňovať.
<SPEAKER ID="437" NAME="Maria do Céu Patrão Neves" LANGUAGE="PT">
Súčasná situácia všeobecnej krízy, ktorú prežívame, ovplyvňuje väčšinu Európanov, ale najzávažnejšie ovplyvňuje ženy. V tomto kontexte existujú obavy, že vynikajúce, ale pomalé a bolestivé víťazstvá, ktoré ženy v rámci EÚ vybojovali, sú výrazne ohrozené, a to, samozrejme, zasiahne priamo a nespravodlivo nielen ženy, ale aj naše spoločnosti, ktoré sú zdravšie a majú lepšie vyhliadky týkajúce sa rozvoja, ak zaručujú rodovú rovnosť. Je preto dôležité naďalej investovať do politík rovnosti a nielen zavádzať zásady rovnosti žien a mužov v súvislosti s pracovnými podmienkami, úrovňou príjmov, prístupom k práci a ich postavením v spoločnosti celkovo. Pokiaľ ide o politiky rovnosti, treba konať z dvoch rôznych uhlov pohľadu, ktoré musia byť vytvorené a udržiavané tak, aby sa vzájomne dopĺňali: z jedného uhla sa v smere zvonku dovnútra vytvárajú podmienky na existenciu rodovej rovnosti a z druhého uhla sa v smere zvnútra von vytvárajú podmienky pre ženy na vymanenie sa z podradného postavenia. Na druhej strane a napriek tomu, že súhlasím s mnohými vyhláseniami v správe, zdržala som sa záverečného hlasovania, pretože nesúhlasím so všeobecným ľahkým prístupom k umelému prerušeniu tehotenstva ani s domnienkou, že umelé prerušenie tehotenstva je druhom antikoncepcie, pretože to tak zjavne nie je.
<SPEAKER ID="359" NAME="Miguel Portas" LANGUAGE="PT">
Hlasoval som za túto správu, pretože zdôrazňuje potrebu uprednostniť odstraňovanie rozdielov v odmeňovaní medzi mužmi a ženami a presadzuje zásadu rovnakej odmeny pre ženy a mužov. Okrem toho vyzýva Komisiu, Radu a členské štáty, aby v oblasti rodovej rovnosti uprednostňovali záväzné opatrenia pred nezáväznými stratégiami a venovali osobitnú pozornosť zraniteľným skupinám žien, akými sú ženy so zdravotným postihnutím, staršie ženy, prisťahovalkyne, lesbické, bisexuálne a transrodové ženy, príslušníčky menšín a ženy s obmedzenou odbornou prípravou alebo bez nej, ktoré sú zodpovedné za závislé osoby v ich starostlivosti, ženy so zdravotným postihnutím a slobodné matky. Uznáva tiež potrebu žien mať možnosť rozhodovať o svojich sexuálnych a reprodukčných právach najmä prostredníctvom ľahkého prístupu k antikoncepcii a umelému prerušeniu tehotenstva. Správa ďalej odsudzuje všetky druhy násilia páchaného na ženách. Ide, žiaľ, o správu, ktorá je 8. marca 2011 potrebná.
<SPEAKER ID="438" NAME="Raül Romeva i Rueda" AFFILIATION="Verts/ALE">
písomne. - Správa pani Nedelčevovej z Výboru pre práva žien a rodovú rovnosť (FEMM) bola prijatá pomerom hlasov 366 : 200 : 32. Návrh správy aj záverečné hlasovanie boli z nášho pohľadu v poriadku. Hlasovanie bolo pozitívne, pretože boli prijaté tieto body: zníženie mzdových rozdielov do roku 2020 na 0,5 %; riadne uplatňovanie zásady rovnakého platu za rovnakú prácu v členských štátoch (odsek 27); uplatnenie sankcií voči členským štátom, ktoré tieto predpisy nedodržiavajú (odsek 27, pôvodne pozmeňujúci a doplňujúci návrh Skupiny zelených/Európskej slobodnej aliancie vo Výbore FEMM); záväzné opatrenia na zabezpečenie rovnakého zastúpenia žien a mužov (odsek 53); kvóty na zaručenie rovnoprávnosti v správnych radách spoločností podľa príkladu Španielska a Francúzska (odsek 53); zaručenie rovnoprávnosti medzi mužmi a ženami na pracovných miestach so zodpovednosťou v spoločnostiach, vo verejnej správe a v politických orgánoch (odsek 56); zdravie a reprodukčné práva, ľahký prístup k antikoncepcii a umelému prerušeniu tehotenstva (odsek 67).
<SPEAKER ID="439" NAME="Oreste Rossi" LANGUAGE="IT">
Napriek tomu, že správa je založená na tvrdeniach hodných podpory, prikláňa sa tiež k želaniu uznať osobitné kategórie občanov, v tomto prípade rómskych žien, ktoré považuje za mimoriadne znevýhodnené z dôvodu diskriminácie. Sme proti tomu, aby sa legitímne požiadavky žien o prejavy pozornosti a uznania v práci, pokiaľ ide o rovnakú účasť na trhu práce, mzdy a prístup k zodpovedných funkciám, zmenili na rasovú diskrimináciu.
<P>
Nesúhlasíme s tým, že členské štáty by mali venovať mimoriadnu pozornosť ženám v rámci európskej stratégie pre začleňovanie Rómov. Po prvé preto, lebo opatrenie, ktoré sa vzťahuje na rovnosť žien a mužov, nemá nič spoločné s Rómami. Po druhé, podľa nášho názoru, ak hovoríme o ľuďoch, ktorí sú obeťami diskriminácie, sú to tí občania, ktorí znášajú často nezákonnú prítomnosť rómskeho obyvateľstva.
<P>
Z tohto dôvodu, ako aj vzhľadom na požiadavku uľahčiť prístup k umelému prerušeniu tehotenstva a zaviesť kvóty týkajúce sa žien, hlasujeme proti tejto správe.
<SPEAKER ID="440" NAME="Birgit Schnieber-Jastram" LANGUAGE="DE">
V súvislosti s odsekom 66 si myslím, že výraz "ľahký prístup" zachádza priďaleko. Na druhej strane však možnosť umelého prerušenia tehotenstva musí ostať otvorená.
<SPEAKER ID="441" NAME="Joanna Katarzyna Skrzydlewska" LANGUAGE="PL">
Pri dnešnom hlasovaní som podporila mnohé kľúčové ustanovenia správy o rovnosti žien a mužov v Európskej únii - 2010. Chcela by som upriamiť osobitnú pozornosť na otázku rovnosti v podnikoch.
<P>
Ide o dôležitý krok smerom k zaisteniu rovnosti žien a mužov vo funkciách na úrovni riadenia podniku. Naším cieľom nie je urobiť z rodovej príslušnosti jediné kritérium, ktoré sa bude brať do úvahy pri vymenúvaní osôb do správnych rád. Chceme však zabezpečiť, aby ambiciózne ženy, ktorých kvalifikácie sú rovnaké ako kvalifikácie ich mužských protivníkov, boli vyberané do funkcií, ktoré zvyčajne zastávajú muži, pretože výskum dokazuje, že to môže prispieť k lepšiemu a udržateľnejšiemu riadeniu spoločností a následne k lepším finančným výsledkom.
<SPEAKER ID="441" NAME="Bogusław Sonik" LANGUAGE="PL">
Hlasoval som za prijatie uznesenia predloženého v správe pani Nedelčevovej, pretože rodová rovnosť je podľa môjho názoru prioritou. Súhlasím so závermi pani spravodajkyne a s jej presvedčením, že opatrenia na boj proti tomuto problému treba posilniť na európskej úrovni napríklad vytvorením vhodných stratégií a nástrojov financovania. Myslím si, že riešenia navrhované v súvislosti so vzdelávaním a komunikáciou sú mimoriadne hodnotné, tak ako aj tie, ktoré sú zamerané na odstraňovanie mzdových rozdielov a zaistenie prístupu k riadiacim funkciám.
<P>
Hlavná iniciatíva v tejto oblasti je však naďalej v právomoci členských štátov. Úlohou Európskeho parlamentu, ktorý zastupuje občanov EÚ, je vyvíjať tlak na vlády, ako aj na Európsku komisiu a Radu EÚ, aby v rámci dialógu s organizáciami zapojenými do boja za rodovú rovnosť prijali dôsledné a účinné opatrenia.
<P>
V Poľsku sa čoraz viac diskutuje o otázke rovnakých práv, ale aj napriek zavedeniu rovnosti do volebných zoznamov treba urobiť ešte veľa napríklad na sociálnej scéne. Podľa môjho názoru by impulz zo strany EÚ bol pre našu krajinu mimoriadne cenný.
<SPEAKER ID="442" NAME="Catherine Stihler" AFFILIATION="S&amp;D">
písomne. - Hlasovala som za túto správu, ktorej cieľom je riešiť rodovú nerovnosť v členských štátoch. So sklamaním musím poznamenať, že britskí konzervatívni kolegovia sa pri príležitosti 100. výročia Medzinárodného dňa žien rozhodli nepodporiť túto správu.
<SPEAKER ID="443" NAME="Michèle Striffler" LANGUAGE="FR">
Správa o "rovnosti žien a mužov v Európskej únii - 2010" je mimoriadne významná, pretože dnes si pripomíname 100. výročie Medzinárodného dňa žien. Je celkom jasné, že ešte stále existujú značné rozdiely medzi mužmi a ženami v Európe. Je potrebné požadovať stanovenie záväzných cieľov, aby sa zaručilo rovnaké zastúpenie mužov a žien v zodpovedných politických funkciách, ako aj v rámci spoločností. Preto som hlasovala za túto správu.
<SPEAKER ID="444" NAME="Alf Svensson" AFFILIATION="PPE">
písomne. - (SV) V dnešnom hlasovaní o rovnosti žien a mužov v Európskej únii v roku 2010 som hlasoval proti, aj keď práve dnes je Medzinárodný deň žien. Niekoľko kolegov z Poslaneckého klubu Európskej ľudovej strany (kresťanských demokratov) hlasovalo proti iniciatívnej správe a každý z nich mal na to vlastné dôvody. Dovoľte mi stručne vyjadriť svoj dôvod. Čo sa mňa týka, najproblematickejšie odseky sú tie, ktoré presadzujú záväzné ciele pre členské štáty v súvislosti so zavedením rodových kvót. Okrem toho, že zo strany EÚ ide o porušenie sebaurčenia členských štátov, nesúhlasím so samotnou myšlienkou kvót. Ako keby ženy nemohli byť posudzované podľa ich vlastných zásluh, tak ako muži. Text tiež obsahuje časti, v ktorých sa hovorí o minimálnom príjme, čo by, samozrejme, mali riešiť sociálni partneri a nie politici na vnútroštátnej alebo medzinárodnej úrovni. Body, ktoré som spomenul, celkovo viedli k môjmu rozhodnutiu hlasovať proti správe, ktorú Európsky parlament aj tak prijal.
<SPEAKER ID="444" NAME="Silvia-Adriana Ţicău" LANGUAGE="RO">
Hlasovala som za správu o rovnosti žien a mužov v Európskej únii v roku 2010. Aj keď 59 % absolventov vysokých škôl v EÚ sú ženy, tento podiel sa neodráža v politickom a hospodárskom živote. Podiel žien v Európskom parlamente predstavuje len 35 %, v národných parlamentoch to je iba 15 % a len 3 % žien stoja na čele správnych rád hlavných európskych spoločností. Miera zastúpenia žien je dôležitá, pretože podporuje ženy v plánovaní kariéry v politike alebo pri uchádzaní sa o funkciu s politickými, administratívnymi alebo finančnými zodpovednosťami. Rozdiel v odmeňovaní žien a mužov v EÚ dosahuje 17 % a zariadenia starostlivosti o deti mladšie ako tri roky nie sú postačujúce. To znamená, že mladé ženy sú častejšie nútené uzatvárať pracovné zmluvy na dobu určitú a častejšie im hrozí nezamestnanosť. Žiadam, aby boli prijaté opatrenia na vnútroštátnej úrovni aj na úrovni EÚ, ktoré by podporovali podnikanie žien a uľahčili prístup k verejnému a súkromnému financovaniu. Vyzývame Komisiu, aby podporovala členské štáty pri presadzovaní obrazu žien, ktorý rešpektuje ich dôstojnosť, rôznorodosť úloh, ktoré vykonávajú, a ich identitu v médiách vo všeobecnosti a konkrétne v zverejňovaných a propagačných materiáloch.
<SPEAKER ID="445" NAME="Thomas Ulmer" LANGUAGE="DE">
Hlasoval som proti tejto správe, pretože sa opäť usiluje zaviesť zadnými dvierkami prístup k umelému prerušeniu tehotenstva. Okrem toho je správa iba sériou fráz.
<SPEAKER ID="446" NAME="Angelika Werthmann" LANGUAGE="DE">
Hlasovala som za správu pani Nedelčevovej o rovnosti žien a mužov v Európskej únii. Rovnosť žien a mužov a rovnaké zaobchádzanie so ženami a mužmi sú základnými zásadami Európskej únie. Neustála verejná diskusia o počte žien v podnikoch, pretrvávajúce veľké rozdiely vo výške mzdy a početné nevýhody, ktoré musia ženy znášať na pracovisku, však jasne ukazujú, že ešte stále máme pred sebou dlhú cestu, kým dosiahneme rovnosť žien a mužov. Vyzývame členské štáty, aby krízu vnímali ako príležitosť pozrieť sa na svoje politiky z iného uhla a zintenzívniť snahy v tejto oblasti.
<SPEAKER ID="447" NAME="Marina Yannakoudakis" AFFILIATION="ECR">
písomne. - Skupina ECR uznáva, že základná zásada rovnosti medzi mužmi a ženami je zakotvená v európskych zmluvách a že ju rešpektuje a dodržiava každý členský štát EÚ. Vzhľadom na to sme nemohli hlasovať za túto správu z niekoľkých konkrétnych dôvodov. Po prvé, sme zásadne proti zavedeniu cieľov a kvót pre ženy v určitých profesiách na úrovni EÚ, podľa nášho názoru by to mali urobiť členské štáty. Po druhé, odmietame akceptovať otázku svedomia v politických správach a myslíme si, že právne predpisy týkajúce sa problematiky umelého prerušenia tehotenstva a antikoncepcie by mali prijať členské štáty. Po tretie, otázky zamestnanosti, ako sú dôchodky, vek odchodu do dôchodku a odmeňovanie, by sa mali riešiť na vnútroštátnej úrovni a hoci plne podporujeme odstraňovanie rozdielov v odmeňovaní mužov a žien, stanovenie normatívnych cieľov nie je záležitosťou EÚ.
<SPEAKER ID="448" NAME="Luís Paulo Alves" LANGUAGE="PT">
Hlasujem za túto správu, ktorá poukazuje na vážnu situáciu 17 % ženskej populácie v Európe žijúcej v chudobe, najmä matiek a starších žien. Správa tiež zdôrazňuje, že v 16 členských štátoch sú ženy dokonca vystavené extrémnej chudobe a že ich podiel na rozvoji hospodárstva sa spravidla podceňuje a dostatočne neodmeňuje. Nemali by sme zabúdať, že jedným z cieľov stratégie Európa 2020 je zníženie chudoby a to je možné dosiahnuť iba pomocou sociálnych politík a politík zamestnanosti, zosúladením rodinného a pracovného života a zabezpečením toho, aby všetky ženy mali nevyhnutné prostriedky na dôstojný život.
<SPEAKER ID="448" NAME="Roberta Angelilli" LANGUAGE="IT">
Ženy sú čoraz viac vystavené riziku chudoby, najmä skupiny žien s osobitnými potrebami, ako sú osamelé matky, ženy so zdravotným postihnutím a staršie ženy, ktorých platy a dôchodky často sotva prekračujú úroveň životného minima. Netreba opakovať, že musíme zabezpečiť prevenciu a znižovanie rizika chudoby a rovnaké zastúpenie žien a mužov na trhu práce. Žiaľ, u európskych žien je v porovnaní s mužmi štvornásobne vyššia pravdepodobnosť, že pracujú na čiastočný úväzok, že majú zmluvy uzavreté na dobu určitú, a sú často súčasťou čiernej ekonomiky, ktorá sa vyznačuje tým, že v nej úplne chýbajú pracovné zmluvy. Problémy feminizácie chudoby sa však netýkajú len práce, ale aj nedostatočnej starostlivosti o deti a starších ľudí.
<P>
Členské štáty sú zodpovedné za vytvorenie osobitných programov na podporu aktívneho začleňovania alebo reintegrácie žien do trhu práce a konkrétnych príležitostí na celoživotné vzdelávanie zameraných na získanie potrebných zručností a kvalifikácie. Zároveň musíme ženám zo znevýhodneného prostredia zabezpečiť rovnocenný prístup k systémom verejného zdravia, ako aj ku gynekologickej a pôrodníckej starostlivosti, dôstojnému bývaniu, súdnictvu, športom a kultúre.
<SPEAKER ID="448" NAME="Sophie Auconie" LANGUAGE="FR">
Toto uznesenie analyzuje chudobu žien a ja sa s touto analýzou stotožňujem. Niet pochýb o tom, že nezamestnanosť spôsobila nedávna hospodárska kríza, ale spôsobili ju aj rôzne iné faktory, ako sú stereotypy, rozdiely v odmeňovaní mužov a žien, nedostatočné zosúladenie rodinného a pracovného života, vyššia priemerná dĺžka života atď. V tejto súvislosti rovnako ako naša spravodajkyňa vítam vytvorenie európskeho nástroja mikrofinancovania. Cieľom tohto nástroja je zabezpečenie lepšieho prístupu k mikrofinancovaniu a jeho dostupnosti tým ženám, ktoré majú problémy vstúpiť na trh práce alebo ktoré sa chcú osamostatniť, prípadne si založiť vlastný mikropodnik.
<SPEAKER ID="449" NAME="Liam Aylward" LANGUAGE="GA">
Z historického hľadiska sú to práve ženy, ktoré sú najviac vystavené riziku chudoby - najmä osamelé matky a ženy nad 65 rokov. Odhaduje sa, že chudoba žien dosahuje úroveň 36 % v porovnaní s 11 % u mužov. V EÚ sú najväčšiemu riziku vystavené staršie ženy - riziko chudoby u starších žien je 22 % v porovnaní so 16 % u starších mužov - v dôsledku problémov, ktorým čelia v súvislosti s prístupom k sociálnemu zabezpečeniu a dôchodkovému systému.
<P>
Hlasoval som za túto správu. Pani spravodajkyňa správne konštatuje, že chudoba žien zostáva skrytá, pretože ženy tvoria dve tretiny "neaktívneho" obyvateľstva. Vítam stanovisko správy v súvislosti so zabezpečením toho, aby ženy, ktoré sa starajú o deti, pacientov, starších ľudí alebo zdravotne postihnutých, netrpeli v dôsledku tejto starostlivosti, ktorá je pre rodinu a spoločnosť nevyhnutná.
<P>
Týmto ženám musíme v staršom veku poskytnúť náležité sociálne zabezpečenie. Súhlasím s tým, že stratégia EÚ 2020 musí zlepšiť rovnaké zastúpenie a účasť na trhu práce, a plne podporujem reformy politík zamestnanosti a sociálnych politík s cieľom zabezpečiť ženám hospodársku a sociálnu rovnosť.
<SPEAKER ID="449" NAME="Zigmantas Balčytis" LANGUAGE="LT">
Podporil som túto správu. Chudoba v EÚ naďalej zostáva obrovským problémom a boj proti chudobe je jedným z piatich merateľných cieľov Komisie navrhovaných v stratégii Európa 2020. Integrované usmernenia stratégie Európa 2020 (podpora sociálneho začleňovania a boj proti chudobe) sú zamerané na ochranu ľudí pred rizikom chudoby a to sa osobitne týka žien, rodín s jedným rodičom a starších ľudí, ktorí čelia väčšiemu riziku chudoby ako ostatné bežné obyvateľstvo. Politiky sociálneho zabezpečenia a zamestnanosti zohrávajú veľmi dôležitú úlohu v znižovaní chudoby, ktorej sú ľudia vystavení. Členské štáty a Európska komisia sa musia dohodnúť na účinnejších opatreniach v snahe zabezpečiť právo najzraniteľnejších skupín spoločnosti na riadne vzdelanie vrátane odbornej prípravy a univerzitného vzdelania, ktoré by im umožnilo lepšie sa integrovať do aktívneho trhu práce a zastaviť riziko chudoby.
<SPEAKER ID="449" NAME="Elena Băsescu" LANGUAGE="RO">
Hlasovala som za tento text. Táto správa navrhuje niekoľko opatrení na boj proti chudobe žien v Európskej únii. Mnohé z nich podporujem, napríklad snahu zaviesť pohyblivý pracovný čas pre ženy alebo zmierniť rozdiely v odmeňovaní mužov a žien za tú istú vykonanú prácu. Ženy sa nachádzajú v zložitej situácii. Musia sa starať o domácnosť, deti a manžela a zároveň pracovať. Veľmi často sa stávajú obeťami diskriminácie na pracovisku alebo násilia, pričom tieto vážne problémy sú v EÚ stále veľmi rozšírené. Realita je skutočne šokujúca, predovšetkým vo vidieckych oblastiach a v prípade rómskych žien. Za týchto okolností musíme využívať štrukturálne fondy na vytvorenie programov, ktoré zlepšia šance žien vstúpiť na trh práce. Tento krok musíme podporiť zlepšením prístupu k mikrofinancovaniu, ako aj podnietením a rozvojom podnikateľských zručností žien.
<SPEAKER ID="449" NAME="Regina Bastos" LANGUAGE="PT">
Napriek úsiliu vynaloženému v boji za rovnosť medzi ženami a mužmi sú dnes ženy stále vystavené väčšiemu riziku chudoby (17 %) ako muži (15 %), pričom tento rozdiel sa ešte zvyšuje v prípade starších ľudí (22 % žien v porovnaní so 17 % mužov). Väčšie riziko chudoby u žien je čiastočne spôsobené platovými rozdielmi medzi ženami a mužmi. Tieto rozdiely v odmeňovaní sa v Európskej únii stále pohybujú na úrovni približne 18 %, čo má negatívne dôsledky na celoživotný príjem, sociálnu ochranu a dôchodky.
<P>
Táto správa, ktorú som podporila, vyzýva členské štáty, aby vo svojich plánoch hospodárskej obnovy po recesii zohľadňovali rodové hľadisko tým, že budú podporovať a zvyšovať zamestnanosť, presadzovať cielené zavedenie pružného pracovného času a rovnaké odmeňovanie na trhu práce a preskúmanie daňových a dôchodkových systémov.
<SPEAKER ID="449" NAME="Sergio Berlato" LANGUAGE="IT">
Nedávna hospodárska a finančná kríza priniesla celý rad negatívnych dôsledkov, ktoré ovplyvnili životné podmienky a pracovný život občanov a predovšetkým žien. Situácia žien jasne vyplýva zo štatistiky: takmer 17 % európskych žien žije v chudobe.
<P>
Rok 2010 bol vyhlásený za Európsky rok boja proti chudobe a sociálnemu vylúčeniu, preto som presvedčený, že opatrenia prijímané počas tohto roka by mali brať do úvahy aj riziko sociálneho vylúčenia, ktorému ženy musia čeliť vo väčšej miere ako muži. Tiež si myslím, že podpora rovnováhy medzi pracovným a súkromným životom v snahe vyjsť v ústrety ženám, ktoré si chcú budovať kariéru alebo pracovať na plný úväzok, by mala byť kľúčovým prvkom v boji proti chudobe žien a znižovaní rizík, ktorým sú ženy vystavené.
<P>
Štrukturálne fondy, a predovšetkým Európsky sociálny fond, sú kľúčovými nástrojmi na pomoc členským štátom v boji proti chudobe a sociálnemu vylúčeniu. Preto chcem upriamiť pozornosť Komisie na možnosť spolufinancovať buď osobitné programy na podporu aktívneho začleňovania alebo reintegrácie žien do trhu práce, alebo kurzy odbornej prípravy zamerané na získanie konkrétnej odbornej kvalifikácie.
<SPEAKER ID="449" NAME="Mara Bizzotto" LANGUAGE="IT">
Nemám v úmysle hlasovať za túto správu, nie z dôvodu jej cieľov, ale z dôvodu metód, ktoré spomínala kolegyňa poslankyňa. Chudoba je pre Európu v roku 2011 systémová epidémia. Z pohľadu svetovej hospodárskej krízy boli niektoré skupiny nepochybne postihnuté viac ako ostatné. Nie som však presvedčená o tom, či prístup založený na rodovej príslušnosti alebo na osobitných skupinách predstavuje ideálne riešenie tohto problému. Naopak, takýto vážny problém sa musí riešiť vytvorením systému, ktorý nebude uprednostňovať len niektorých, ale bude sa vzťahovať na všetky zainteresované strany.
<SPEAKER ID="449" NAME="Vilija Blinkevičiūt" LANGUAGE="LT">
Hlasovala som za túto správu, pretože musíme prekonať chudobu žien, ktorá sa v dôsledku recesie ešte prehĺbila. Hoci hospodárska a finančná kríza mala značný dosah na úroveň zamestnanosti mužov i žien, najviac zasiahla ženy. Počas recesie sa dramaticky znížili platy v odvetviach, v ktorých prevládajú ženy, alebo ženy stratili prácu úplne. Navyše ženy vo vyššom veku dostávajú z dôvodu nižších platov nižšie dôchodky a v dôsledku toho sú často vystavené chudobe. Chudoba žien, ktorá sa rozšírila predovšetkým počas recesie, najmä chudoba medzi osamelými matkami, má priamy vplyv na chudobu detí, pretože v súčasnosti približne 20 miliónov detí v Európe žije v chudobe. Kým neprijmeme konkrétne opatrenia s cieľom pomôcť znížiť chudobu žien, nebude možné znížiť chudobu detí. Chcela by som zdôrazniť, že rodový rozmer musíme brať do úvahy tak v európskych, ako aj vo vnútroštátnych právnych predpisoch. Členské štáty Európskej únie by mali vytvoriť osobitné programy zamerané na začleňovanie žien a pomôcť im vrátiť sa na trh práce. Navyše musíme všetkým ženám zaručiť materskú dovolenku. Žiaľ, v súčasnosti sú materstvo a práca v domácnosti, starostlivosť o deti a starších ľudí alebo zdravotne postihnutých úplne znevažované. Dúfam, že členské štáty v budúcnosti prijmú náležité opatrenia s cieľom prekonať chudobu žien a ocenia podiel žien na rozvoji rodiny, spoločnosti a hospodárstva.
<SPEAKER ID="449" NAME="Vito Bonsignore" LANGUAGE="IT">
Hlasoval som za túto správu, ktorá bola v Parlamente schválená v deň, keď oslavujeme sté výročie dňa venovaného ženám. Na základe posledných údajov 17 % európskych žien aj dnes žije v chudobe, a čo je ešte horšie, ženy sú znevýhodňované na trhu práce a v oblasti sociálnej ochrany. Podiel žien na rozvoji rodiny, spoločnosti a hospodárstva sa spravidla podceňuje a dostatočne neodmeňuje.
<P>
Podľa výročnej správy Komisie sú ženy viac vystavené riziku chudoby, v dôsledku čoho čelia sociálnemu vylúčeniu, zvlášť staršie ženy, z ktorých v roku 2008 22 % čelilo riziku chudoby, pričom v prípade starších mužov to bolo 16 %. 35 % ľudí vystavených riziku chudoby tvorili osamelí rodičia a ďalšie kategórie žien, napríklad zdravotne postihnuté ženy alebo ženy patriace k etnickým menšinám. Súhlasím najmä s požiadavkou pani spravodajkyne Nedelčevovej vytvoriť rovnováhu medzi pracovným a súkromným životom alebo prijať ďalšie opatrenia na podporu osamelých matiek.
<SPEAKER ID="449" NAME="Maria Da Graça Carvalho" LANGUAGE="PT">
Hlasovala som za uznesenie prijaté s cieľom bojovať proti chudobe žien prostredníctvom politík zamestnanosti a sociálnej ochrany. Chcela by som však zdôrazniť množstvo opakovaní v texte, ako aj svoj nesúhlas s bodmi, ktoré sa týkajú spoločného zdanenia a príspevkov na starostlivosť o závislé osoby, s ktorými Poslanecký klub Európskej ľudovej strany (kresťanských demokratov) nesúhlasí.
<SPEAKER ID="450" NAME="Andrea Češková" AFFILIATION="ECR">
písomne. - Európski konzervatívci a reformisti (ECR) uznávajú, že mnohé body v tejto správe sú vzhľadom na podporu začlenenia žien do trhu práce nevyhnutné, napríklad pohyblivý pracovný čas, ustanovenia týkajúce sa starostlivosti o deti a poskytnutie materskej dovolenky, a vítajú výzvy na odstránenie rozdielov v odmeňovaní mužov a žien. Skupina ECR sa však domnieva, že ide o politické oblasti, ktoré by sa mali riešiť na vnútroštátnej úrovni, nie na úrovni EÚ. Skupina ECR nesúhlasí so zbytočnou a byrokratickou chartou žien a je proti akejkoľvek snahe o harmonizáciu systémov sociálneho zabezpečenia v EÚ. Preto sme sa rozhodli zdržať sa konečného hlasovania o tejto správe a hlasovali sme za osobitné odseky, ktoré považujeme za dôležité, napríklad odseky 34, 58, 60, 65 a 69.
<SPEAKER ID="451" NAME="Ioan Enciu" LANGUAGE="RO">
Hlasoval som za túto správu, pretože si myslím, že orgány musia venovať viac pozornosti zraniteľným sociálnym skupinám, ku ktorým patria aj ženy. Hospodárska a finančná kríza postihla celé obyvateľstvo. Najhoršie dôsledky krízy však pociťujú staršie ženy, ženy vo vidieckych oblastiach a osamelé matky. Európska únia a členské štáty musia prihliadnuť na tieto faktory a pomôcť zlepšiť sociálne podmienky týchto zraniteľných skupín. Vzhľadom na to je cieľ znížiť nespravodlivé rozdiely v odmeňovaní mužov a žien každoročne o 1 % opodstatnený a musí sa účinne realizovať pomocou rôznych nástrojov na vnútroštátnej úrovni i na úrovni EÚ.
<SPEAKER ID="452" NAME="Diogo Feio" LANGUAGE="PT">
Jedným z piatich hlavných cieľov stratégie Európa 2020 je boj proti chudobe, a preto bolo nutné analyzovať chudobu žien v EÚ. Táto správa poukazuje na príčiny a dôsledky chudoby žien a zdôrazňuje význam rodovej rovnosti pre trvalo udržateľný rast, zamestnanosť, konkurencieschopnosť a sociálnu súdržnosť. V súčasnosti žije 17 % žien v Únii v chudobe a toto číslo sa v porovnaní s chudobou mužov v poslednom období dramaticky zvýšilo. Preto sa chudoba feminizovala, ako sa konštatuje v správe. Únia a členské štáty musia v súlade so zásadou subsidiarity naliehavo nájsť spôsob boja proti chudobe ako takej a predovšetkým proti chudobe žien. Je potrebné vyvinúť úsilie z hľadiska politík zamestnanosti a sociálnej ochrany založených na rodovej rovnosti a z hľadiska snahy o zosúladenie rodinného a pracovného života. Treba viesť dialóg so sociálnymi partnermi a s občianskou spoločnosťou, ktorý prispeje k vytvoreniu čoraz rovnostárskejšej spoločnosti.
<SPEAKER ID="452" NAME="José Manuel Fernandes" LANGUAGE="PT">
V roku 2008 Európsky parlament a Rada Európskej únie, uvedomujúc si potrebu zvýšiť povedomie verejnosti a členských štátov o probléme boja proti chudobe, prijali rozhodnutie vyhlásiť rok 2010 za Európsky rok boja proti chudobe a sociálnemu vylúčeniu. V čase krízy, vojny a genocídy najviac trpia práve ženy a deti, preto si zasluhujú osobitnú pozornosť celej spoločnosti a zvlášť inštitúcií. Európske inštitúcie a členské štáty sú povinné bojovať za zlepšenie životných podmienok žien a zvyšovať povedomie spoločností s cieľom ponúknuť ženám lepšie príležitosti, keďže ženy sú základným prvkom trhu práce. Vítam prijatie tejto správy, ktorá potvrdila, že boj proti chudobe a sociálnemu vylúčeniu patrí naďalej k politickým prioritám EÚ, a dúfam, že sa posilnia štrukturálne fondy, najmä Európsky sociálny fond, aby sme mohli bojovať proti chudobe a vylúčeniu v súlade s cieľmi stratégie Európa 2020.
<SPEAKER ID="452" NAME="João Ferreira" LANGUAGE="PT">
Keď hovoríme o historickom dátume, ktorý sa spája s bojom žien za svoje práva, nemôžeme ignorovať mnohé sociálne problémy najmä pracujúcich žien: zvýšenie nezamestnanosti a neisté pracovné miesta spojené s nízkymi platmi, rozdiely v odmeňovaní a diskrimináciu na základe materstva. Pribúdajú situácie, v ktorých dochádza k strate príjmu, a ženy chudobnejú. Situácia žien so zdravotným postihnutím, prisťahovalkýň, nezamestnaných žien, dôchodkýň a pracujúcich žien s nízkym príjmom je mimoriadne kritická.
<P>
Vplyv úsporných opatrení má v niektorých krajinách, ako sú Portugalsko, Grécko a Írsko, negatívne dôsledky na život žien ako pracovníčok, občianok a matiek. Ide o prípady znižovania miezd, zmrazovania prijímania na univerzitné programy a blokovania kolektívneho vyjednávania, ako aj znižovanie výdavkov v oblasti zdravotnej starostlivosti, vzdelávania, sociálneho zabezpečenia a v rámci rozličných foriem sociálnej podpory. Veľké slová a vyhlásenia o dobrých zámeroch v súvislosti s dňom, o ktorom dnes hovoríme, nestačia. Potrebujeme skutočnú zmenu obsahu politík, z ktorých táto situácia vzniká.
<SPEAKER ID="452" NAME="Lorenzo Fontana" LANGUAGE="IT">
Myslím si, že rozprava, diskusia a hľadanie spoločných riešení problémov žien vo svete majú vždy zmysel. Správa pani kolegyne Plumbovej zo Skupiny progresívnej aliancie socialistov a demokratov v Európskom parlamente sa však sústavne odvoláva na rómsku komunitu. Tento tón považujem za nevhodný a európskym pracujúcim ženám určite nepomôže, ak sa budeme zaoberať len rómskymi ženami. Z tohto dôvodu som hlasoval proti správe.
<SPEAKER ID="452" NAME="Juozas Imbrasas" LANGUAGE="LT">
Hlasoval som za túto správu, pretože musíme prekonať chudobu žien, ktorá sa počas finančnej a hospodárskej krízy ešte prehĺbila. Takmer 17 % európskych žien žije podľa štatistík v chudobe. Ak zvážime ukazovatele v oblasti trhu práce a sociálnej ochrany, štrukturálne príčiny chudoby majú na ženy neúmerný vplyv. Počas recesie sa dramaticky znížili platy v odvetviach, v ktorých prevládajú ženy, alebo ženy stratili prácu úplne. Navyše ženy vo vyššom veku dostávajú z dôvodu nízkych platov nižšie dôchodky a v dôsledku toho sú často vystavené chudobe. Chudoba žien, ktorá sa rozšírila predovšetkým počas recesie, najmä chudoba medzi osamelými matkami, má priamy vplyv na chudobu detí, pretože v súčasnosti približne 20 miliónov detí v Európe žije v chudobe. Keďže podiel žien na rozvoji rodiny, spoločnosti a hospodárstva sa spravidla podceňuje a dostatočne neodmeňuje, je nevyhnutné prijať opatrenia na zníženie chudoby žien.
<SPEAKER ID="452" NAME="Jarosław Kalinowski" LANGUAGE="PL">
Napriek všadeprítomnému úsiliu a informačným kampaniam sú ženy v porovnaní s mužmi stále chudobnejšie a častejšie diskriminované. Takéto prípady sa vyskytujú dokonca aj v našej demokratickej Európskej únii, ktorá podporuje ľudské práva. Ženy dostávajú za tú istú prácu menej peňazí a navyše sú častejšie vystavené sexuálnemu obťažovaniu. Ženy sa väčšinou starajú o deti, a preto nemajú vlastný osobitný zdroj príjmu alebo peňazí, ktoré by mohli využiť na vlastný rozvoj alebo si za ne dopriať odmenu po náročnom dni. Tí, ktorí vychovávajú budúce generácie a vzdelávajú mladých, ktorí nás budú v budúcnosti riadiť, poskytovať nám lekársku starostlivosť, stavať mosty a starať sa o nás v nemocniciach, nie sú spravodlivo ohodnotení. Predovšetkým treba zmeniť právne predpisy s cieľom zabezpečiť slobodný prístup k jasliam a materským školám a umožniť mladým matkám viesť lepší život. Zároveň treba znemožniť prepúšťanie žien hneď po pôrode alebo po návrate z materskej dovolenky. Najhoršie sú na tom ženy vo vidieckych oblastiach. Žijú v oblastiach, kde sú príjmy oveľa nižšie, ako je priemer v EÚ alebo v krajine, v ktorej žijú. Nemajú žiadny prístup ku kultúrnym službám a tovaru. Ťažko pracujú a nie vždy majú možnosť vziať si napríklad dovolenku. Desivý prízrak demografickej krízy by nás mal zmobilizovať k okamžitému prijatiu opatrení na zlepšenie situácie žien na našom kontinente.
<SPEAKER ID="452" NAME="Giovanni La Via" LANGUAGE="IT">
V tento dôležitý deň, ktorý nám pripomína, akú významnú úlohu zohrávajú ženy v modernej spoločnosti, je podpora tejto správy našou morálnou povinnosťou voči tisíckam žien žijúcim v chudobe.
<P>
Hranica chudoby, neistota, nedostatočné odmeňovanie, sexuálna diskriminácia na pracovisku: to sú, žiaľ, stále sa opakujúce výrazy, ktoré by sme v súvislosti so ženami nielen dnes, ale radšej nikdy nepočuli a nevideli. Žiaľ, realita je iná a čísla hovoria samy za seba. Vo všetkých profesijných odboroch, v každej hospodárskej činnosti zaznamenávame vývoj, ktorý naďalej odsúva ženy na okraj formou nízkych platov, sociálneho vylúčenia a zjavne problematickým prístupom k bežnému sociálnemu životu.
<P>
Staršie ženy, ženy so zdravotne postihnutými deťmi, zdravotne postihnuté ženy, ženy, ktoré si nemôžu nájsť prácu: tieto ženy majú moju podporu a podporu kolegov poslancov, ktorí hlasovali za túto správu, aby sa výraz "feminizácia chudoby" už neobjavoval v médiách a v európskych štatistikách.
<SPEAKER ID="453" NAME="Elżbieta Katarzyna Łukacijewska" LANGUAGE="PL">
Myslím si, že správa pani Plumbovej o chudobe žien je obrovský krok smerom k zlepšeniu situácie žien v modernom svete. Preto som hlasovala za prijatie tohto dokumentu. Otázky predložené v správe sa nevzťahujú len na feminizáciu chudoby, zosúladenie rodinného života a kariéry, boj proti chudobe starších žien a vplyv násilia na situáciu žien, ale aj - a to považujem za mimoriadne dôležité - na využívanie finančných záruk, politík zamestnanosti a sociálnej ochrany ako spôsobu boja proti chudobe.
<SPEAKER ID="454" NAME="David Martin" AFFILIATION="S&amp;D">
písomne. - Hoci chudoba žien je dlhodobou realitou, táto otázka sa začala systematicky riešiť iba pomerne nedávno. Súčasná hospodárska, finančná a sociálna kríza, ktorá postihuje Európsku úniu a zvyšok sveta, prináša množstvo špecifických negatívnych účinkov, ktoré priamo ovplyvňujú životné a pracovné podmienky žien a ich miesto v spoločnosti vo všeobecnosti. Tieto súvislosti posunuli v rebríčku dôležitosti činností Európskeho parlamentu na najvyššiu priečku potrebu rodového prístupu k chudobe, konkrétne prostredníctvom správy o podobe chudoby žien. Na celosvetovej úrovni sú ženy v porovnaní s mužmi chudobné. Platí to aj v každom členskom štáte EÚ, hoci v každej krajine sa nájdu špecifické odlišnosti. Takmer 17 % európskych žien žije podľa štatistík v chudobe. Ak zvážime ukazovatele v oblasti trhu práce a sociálnej ochrany, štrukturálne príčiny chudoby majú na ženy neúmerný vplyv. Zároveň možno konštatovať, že podiel žien na rozvoji rodiny, spoločnosti a hospodárstva sa spravidla podceňuje a dostatočne neodmeňuje.
<SPEAKER ID="455" NAME="Clemente Mastella" LANGUAGE="IT">
Súčasná finančná kríza prináša špecifické negatívne dôsledky, ktoré priamo ovplyvňujú život žien, ich prácu a miesto v spoločnosti.
<P>
Dnes takmer 17 % európskych žien žije v chudobe. Skôr ako vytvoríme akúkoľvek politickú stratégiu, mali by sme vypracovať komplexnú analýzu, ktorá zohľadní všetky aspekty rodovej príslušnosti: myslíme si, že začlenenie žien do trhu práce je v boji proti chudobe a sociálnemu vylúčeniu nevyhnutné.
<P>
Podpora rovnováhy medzi pracovným a súkromným životom v snahe pomôcť ženám, ktoré chcú budovať vlastnú kariéru alebo pracovať na plný úväzok, je jedným zo základných faktorov v znižovaní chudoby žien a rizík, ktorým sú vystavené.
<P>
Žiadame viac opatrení na podporu pracujúcich matiek, či už formou jednoduchšieho prístupu k flexibilným formám zamestnania z hľadiska pracovného času, ktoré by im umožnilo plniť si náročnejšie rodinné povinnosti, alebo poskytnutím adekvátnych služieb pre deti, starších ľudí a iných závislých členov rodiny.
<P>
Sme presvedčení, že stratégia Európa 2020 dosiahne rodovú integráciu s cieľom zabezpečiť lepšie zastúpenie a rovnakú účasť na trhu práce, odstráni model segregácie a zabezpečí prítomnosť žien na pracovných miestach na vyššej úrovni.
<SPEAKER ID="456" NAME="Barbara Matera" LANGUAGE="IT">
V deň, keď oslavujeme sté výročie Medzinárodného dňa žien, hlasujeme o dvoch správach, ktoré sa zaoberajú otázkou, prečo sú ženy stále príliš často odsúvané na okraj a vylučované zo spoločnosti.
<P>
Ženy sú tradične vystavené väčšiemu riziku chudoby, predovšetkým osamelé matky a ženy staršie ako 65 rokov. Medzi päť merateľných cieľov navrhovaných Komisiou v rámci stratégie Európa 2020 patrí aj boj proti chudobe, čo robí túto správu mimoriadne aktuálnou predovšetkým z hľadiska rodovej politiky v súvislosti s hospodárskou a finančnou krízou, ktorá sužuje Európu.
<P>
Skutočná zraniteľnosť ženy ju vystavuje väčšiemu riziku chudoby a sociálneho vylúčenia, a teda aj izolácie, preto je povinnosťou inštitúcie, ktorú zastupujeme, zaviesť konkrétne stratégie a programy spomínané v správe pani Plumbovej.
<SPEAKER ID="456" NAME="Marisa Matias" LANGUAGE="PT">
Hlasovala som za túto správu. Všetky ukazovatele potvrdzujú, že v celosvetovom meradle sú ženy v priemere chudobnejšie ako muži. V období hospodárskej recesie sa ľudia vystavení riziku chudoby stávajú zraniteľnejšími, pričom väčšina z nich sú ženy. Správa uznáva, že úsporné opatrenia, ktoré sa uplatňujú v celej EÚ, budú mať osobitne škodlivý účinok na ženy, predovšetkým na tie, ktoré už čelia viacerým znevýhodneniam. Dôchodky značnej časti európskych žien nad 65 rokov sú almužnou.
<P>
Chudoba žien nie je len výsledkom nedávnej hospodárskej krízy, ale aj následkom iných faktorov vyplývajúcich z diskriminačných rodových stereotypov, rozdielov v odmeňovaní mužov a žien a z bariér spôsobených nedostatočným zosúladením rodinného a pracovného života, čo má osobitne vážne dôsledky na rodiny s jedným rodičom. To spôsobuje takzvanú "feminizáciu chudoby", proti ktorej musíme nutne bojovať.
<SPEAKER ID="456" NAME="Véronique Mathieu" LANGUAGE="FR">
Hlasovala som za túto správu, pretože podľa môjho názoru je veľmi ťažké priznať, že 17 % žien v Európe stále žije pod hranicou chudoby. Nebývalá hospodárska kríza, ktorá práve postihla Európsku úniu, túto žalostnú situáciu ešte zhoršila. Preto je najvyšší čas zdôrazniť význam tohto problému a prijať balík opatrení na boj proti tejto pliage. Európska únia a jej členské štáty musia zastaviť chudobu a sociálne vylúčenie žien v Európe najmä zabezpečením prístupu ku kvalitnému vzdelávaniu a pracovným miestam a tým, že im pomôžeme nájsť rovnováhu medzi rodinným a pracovným životom a bojovať proti násiliu, ktorého obeťami sa, žiaľ, stávajú až príliš často. Preto podporujem túto iniciatívnu správu, ktorá poukazuje na jedno zo zlyhaní našich moderných demokracií: diskrimináciu žien.
<SPEAKER ID="456" NAME="Erminia Mazzoni" AFFILIATION="PPE">
písomne. - (IT) Chudoba a rovnosť predstavujú dve opačné hodnoty premennej v hospodárskom plánovaní. Kroky, ktorých cieľom je urobiť ženy plne aktívnymi, zároveň prispievajú k zníženiu celkovej chudoby.
<P>
V Európe viac ako 17 % ženskej populácie žije v chudobe. Hospodárska a finančná kríza ovplyvnila - a môže naďalej ovplyvňovať - tento údaj, ktorý je už teraz alarmujúci. Boj proti chudobe sa nie vždy vníma ako súčasť rodovej politiky a to oslabuje jeho význam. Príslušné výbory vo svojej práci zdôrazňujú význam potreby brať do úvahy tieto súvislosti a na základe toho analyzujú možné kroky. Tie sú vhodným spôsobom začlenené do stratégie EÚ 2020, ktorá definuje chudobu ako jeden zo svojich piatich merateľných cieľov.
<P>
Vychádzajúc z troch rozmerov chudoby - rodového, generačného a geografického -, správa pani Plumbovej odkrýva mimoriadne odhodlanie a najmä inovatívnosť v plánovaní procesu, ktorý bude predchádzať prijímaniu úsporných opatrení na boj proti účinkom krízy. Z tohto hľadiska je sedem oblastí záujmu na zmiernenie nevyhnutného systematického prístupu navrhovaného v správe sformulovaných dobre.
<P>
Pozitívny charakter návrhu nemôže zostať zo strany Komisie, Rady alebo členských štátov nepovšimnutý a očakávam od nich dobre koordinovanú reakciu.
<SPEAKER ID="456" NAME="Nuno Melo" LANGUAGE="PT">
Chudoba žien je skutočne vážny problém, ktorý EÚ musí riešiť. Kríza, ktorej čelíme, neprispieva k riešeniu tohto vážneho problému, preto musíme vyvinúť viac úsilia v snahe nájsť riešenie. Keďže boj proti chudobe je jedným z hlavných cieľov stratégie Európa 2020, musíme urobiť všetko pre to, aby sme ho splnili, najmä pokiaľ ide o ženy, menej zvýhodnené a predovšetkým staršie ženy. Preto potrebujeme politiky zamestnanosti a sociálnej ochrany, ktoré sa budú zaoberať hľadaním riešení, aby ženy boli schopné zosúladiť rodinný a pracovný život. Zároveň treba viesť dialóg so sociálnymi partnermi a s občianskou spoločnosťou v snahe dosiahnuť spravodlivejšiu spoločnosť bez rozdielov.
<SPEAKER ID="457" NAME="Willy Meyer" LANGUAGE="ES">
Dnes 8. marca 2011 je Medzinárodný deň žien. Hlasoval som za túto správu, pretože prevencia a znižovanie chudoby žien sú dôležitým prvkom základnej zásady sociálnej solidarity, ku ktorej sa Európska únia zaviazala.
<P>
Chudoba žien nie je len výsledkom nedávnej hospodárskej krízy, ale aj následkom rozličných faktorov vrátane stereotypov, rozdielov v odmeňovaní mužov a žien, bariér spôsobených nedostatočným zosúladením rodinného a pracovného života, vyššej strednej dĺžky života žien a zo všeobecnejšieho hľadiska rozličných foriem diskriminácie na základe pohlavia, ktorej obeťami sú prevažne ženy.
<P>
Správa vyzýva členské štáty EÚ, aby zaviedli mechanizmy na boj proti chudobe, ktorá má ženskú tvár, a preto som hlasoval za tento text.
<SPEAKER ID="458" NAME="Louis Michel" LANGUAGE="FR">
Hoci chudoba žien je dlhodobá realita, hospodárska, finančná a sociálna kríza situáciu výrazne zhoršila a sme svedkami feminizácie chudoby. Chudoba patrí k oblastiam, v ktorých pretrvávajú rozdiely medzi mužmi a ženami. Jedným z prostriedkov boja proti chudobe a sociálnemu vylúčeniu je zapojenie žien do trhu práce. Navyše treba zdôrazniť, že musíme zároveň podporiť rovnaké odmeňovanie, rovnaký prístup k zodpovedným funkciám a tiež poskytnúť osobné práva na dôchodky a sociálne zabezpečenie. Násilie voči ženám vrátane obchodovania s ľuďmi a sexuálneho zneužívania je vážny problém, ktorý sa musí odstrániť všetkými dostupnými prostriedkami.
<P>
Tento druh násilia je po zdravotných problémoch a strate zamestnania až príliš často príčinou chudoby žien. Na európskej i na vnútroštátnej úrovni musíme dodržiavať pevný záväzok vo vzťahu k rodovej rovnosti a bojovať proti sociálnemu vylúčeniu konkrétnymi a trvalými opatreniami s podporou primeraných finančných zdrojov.
<SPEAKER ID="459" NAME="Miroslav Mikolášik" AFFILIATION="PPE">
písomne. - (SK) Problém chudoby v Európe je pretrvávajúci negatívny fenomén, ktorý dopadá na mnohých Európanov a predovšetkým na ženy.
<P>
Čoraz viac žien sa ocitá v núdzi a podľa posledných prieskumov žije až 17 % žien pod hranicou chudoby. Postavenie žien v Európe zostáva neadekvátne a jeho stav sa zhoršil aj v dôsledku ekonomickej krízy a reštrukturalizácie verejného sektora, ktorý pred krízou zamestnával práve najviac žien.
<P>
V rámci Stratégie EÚ 2020 principiálne zameranej na zníženie chudoby o 25% by sa, podľa môjho názoru, mali intenzívnejšie hľadať a rozvíjať špecifické riešenia súvisiace s otázkou chudoby žien. Rád by som vyzdvihol neoceniteľný podiel ženy na zdravom rozvoji rodiny a na výchove detí, ktorý nesmie byť nepriaznivo ovplyvňovaný diskrimináciou žien, pretože takéto nežiaduce javy spôsobia ťažké dopady na spoločnosť ako takú.
<P>
Podporujem teda iniciatívy vedúce k zníženiu neopodstatnených rozdielov, zlepšeniu postavenia ženy v spoločnosti - nielen v legislatívnom rámci, ale aj v každodennom živote.
<SPEAKER ID="459" NAME="Alexander Mirsky" AFFILIATION="S&amp;D">
písomne. - Správu som dôkladne preskúmal. Chcel by som zdôrazniť hlavné spôsoby boja proti chudobe žien: boj proti chudobe žien prostredníctvom politík zamestnanosti a sociálnej ochrany, význam sociálneho dialógu a občianskej spoločnosti v boji proti chudobe žien a význam finančnej pomoci v boji proti chudobe. Je veľmi dôležité, že 8. marca Parlament prijal významné uznesenia, ktoré nám dávajú svetielko nádeje na prekonanie tejto nespravodlivosti. Hlasoval som za túto správu.
<SPEAKER ID="460" NAME="Elisabeth Morin-Chartier" LANGUAGE="FR">
Podporujem správu o podobe chudoby žien v Európskej únii, pretože poukazuje na rozsah, v akom sú ženy prvými obeťami chudoby. Vyzývam Európu, aby prijala praktické opatrenia na zníženie rozdielov v odmeňovaní mužov a žien.
<P>
Ako dlho ešte budeme musieť tolerovať, že ženy zarábajú menej ako muži? Prečo musí žena pracovať päť rokov, aby zarobila toľko, ako zarobí muž za štyri roky a, predovšetkým, prečo by mala byť chudobnejšia z dôvodu, že vychovala deti?
<P>
Toto nie je spoločnosť, akú by som chcela zanechať svojim deťom a vnúčatám. Neistota pracovného života žien na ne dolieha príliš ťažko najmä po dosiahnutí dôchodkového veku. Európa musí byť veľmi opatrná a podporou skutočne rovnocennej mzdovej politiky musí zabrániť ďalšiemu zbedačovaniu žien.
<SPEAKER ID="461" NAME="Cristiana Muscardini" LANGUAGE="IT">
Najviac sa ma dotýka chudoba osamelých starších žien. Tieto ženy celý život pracovali a starali sa o rodiny. Ak pracovali, dostávajú neprimeraný dôchodok, ak majú zdroje len zo štátneho dôchodku, je to ešte horšie.
<P>
Dôchodkové systémy nie sú voči nim zhovievavé. Tieto ženy možno prerušili svoju kariéru, aby mohli vychovávať deti, a práca na čiastočný úväzok im v priebehu celého pracovného života znižovala príjmy. Možno sa museli postarať o chorých, starších alebo zdravotne postihnutých rodinných príslušníkov a blahobyt pre ne nebol prvoradý. Toto je skutočne nezávideniahodná situácia.
<P>
S pomocou Európskeho sociálneho fondu musíme vytvoriť programy na poskytovanie pomoci a podpory. Miestna vláda by mala buď priamo, alebo prostredníctvom mimovládnych organizácií prevziať zodpovednosť za tieto problémy a spolupracovať s regiónmi v úsilí lepšie rozdeliť kvóty zo štrukturálnych fondov. Boj proti chudobe by nemal skončiť na stoloch štatistických úradov, ale mal by sa dostať na administratívnu úroveň čo najbližšie k ženám, ktoré tieto prostriedky potrebujú.
<P>
V Európe je stále príliš veľa žien s príjmom nižším, ako majú muži, žien, ktoré hľadajú prácu a služby zamerané na pomoc s výchovou detí, príliš veľa žien je obeťami násilia, príliš veľa dievčat prisťahovalkýň trpí v dôsledku zmrzačenia pohlavných orgánov a až príliš veľa žien je opustených, starých a zabudnutých.
<SPEAKER ID="461" NAME="Franz Obermayr" LANGUAGE="DE">
Chudoba žien je tragédiou zvlášť v rozvojových krajinách. Napriek tomu by sa však nepriamy prístup presadzovaný v správe nemal využívať ako spôsob zmiernenia migračných politík členských štátov. Preto som hlasoval proti tejto správe.
<SPEAKER ID="461" NAME="Alfredo Pallone" LANGUAGE="IT">
Európska únia musí zaujať jasný postoj a zaviesť plány na boj proti hospodárskej kríze. V tomto prípade ide o to, aby sme chránili ženy pred rizikom chudoby a zabránili tomu, aby ženy boli naďalej v zásade zraniteľnejšou časťou spoločnosti ako muži, a teda menej schopné reagovať na krízu zamestnanosti. V snahe splniť cieľ stratégie Európa 2020 v oblasti boja proti chudobe musíme ženám zabezpečiť väčšiu dostupnosť zdrojov, lepšie politiky zamestnanosti, viac prostriedkov z Európskeho sociálneho fondu a možnosť dosiahnuť rovnováhu v pracovnom a osobnom živote bez toho, aby sa museli vzdať úlohy matky. Ako som však už povedal v súvislosti s inými správami, o ktorých dnes hlasujeme, myslím si, že pri uplatňovaní týchto odporúčaní je vhodné dodržiavať zásadu subsidiarity a rešpektovať niektoré typické národné vlastnosti, ktoré sa musia zachovávať a chrániť.
<SPEAKER ID="461" NAME="Georgios Papanikolaou" LANGUAGE="EL">
Hlasoval som za správu o chudobe žien v EÚ. V súčasnom období hospodárskej krízy majú prijaté úsporné opatrenia nepriaznivý vplyv na ženy, pretože ich znevýhodňujú na trhu práce. V Grécku je riziko chudoby pracujúcich žien 10 %, čo je oveľa viac ako v prípade mužov, kým v Európe chudoba žien predstavuje 36 % a chudoba mužov 11 %. Hlavným cieľom je odstrániť rozdiely v odmeňovaní mužov a žien a nerovnosti spôsobené týmito rozdielmi a prijať opatrenia na podporu osamelých pracujúcich matiek formou pružnejšieho pracovného času. V súčasnosti členské štáty čelia výzve vytvoriť podľa možnosti nové pracovné miesta pre ženy a uľahčiť im prístup k vzdelávaniu na vysokej úrovni, aby mohli získať zručnosti a kvalifikáciu a uchádzať sa o kvalitné pracovné miesta.
<SPEAKER ID="461" NAME="Maria do Céu Patrão Neves" LANGUAGE="PT">
Vypracovali sme dosť štúdií a máme dostatočne presné údaje, aby sme kategoricky vyhlásili, že vo všeobecnej rovine sú to vo všetkých spoločnostiach práve ženy, ktorých chudoba postihuje ako prvé a v najväčšej miere, od najbohatších - a doteraz sa nikomu nepodarilo úspešne odstrániť chudobu ako takú - po najchudobnejších, u ktorých sa chudoba šíri ako nákazlivá choroba, ktorá im skracuje život a berie nádej na život. Potrebujeme však hlbšie a konkrétnejšie pochopiť realitu v rôznych členských štátoch Európskej únie, aby sme vzhľadom na spoločný cieľ prevencie a znižovania chudoby žien mohli konať adaptovanejším a účinnejším spôsobom. Chudobu žien treba zdôrazniť aj v tom význame, že máme aj špecifické všeobecné ukazovatele, ktoré poukazujú na to, že chudoba má veľký vplyv na sociálnu štruktúru spoločenstva: z dôvodu rozhodujúcej a trvalej úlohy žien v rodine sa dokázalo, že čím viac sa investuje do ich vzdelávania a sociálnej podpory, tým viac sa spoločenstvo rozvíja zo sociálno-ekonomického hľadiska. Boj proti chudobe žien je morálnou povinnosťou, ale aj sociálnou investíciou. Z týchto dôvodov som hlasovala za správu o podobe chudoby žien v Európskej únii.
<SPEAKER ID="462" NAME="Rovana Plumb" AFFILIATION="S&amp;D">
písomne. - EÚ čelí vážnej hospodárskej, finančnej a sociálnej kríze, ktorá postihuje nás všetkých, mužov i ženy. Poškodzuje však predovšetkým ženy na trhu práce a ich osobný život, pretože v ich prípade existuje väčšia pravdepodobnosť neistých pracovných miest a prepúšťania a menšia pravdepodobnosť získania sociálneho zabezpečenia. Úsporné opatrenia, ktoré boli prijaté v celej EÚ, budú mať osobitne škodlivý účinok na ženy, ktoré majú väčšinové zastúpenie vo verejnom sektore ako zamestnankyne aj ako príjemkyne služieb. Prevencia a znižovanie chudoby žien je dôležitým prvkom základnej zásady sociálnej solidarity, ku ktorej sa Európska únia zaviazala v článku 3 Zmluvy o EÚ. Ide o rovnosť medzi ženami a mužmi, sociálnu spravodlivosť a ochranu a boj proti sociálnemu vylúčeniu a diskriminácii. Komisia a členské štáty by mali prijať potrebné opatrenia na odstránenie rodovej nerovnosti v zamestnaní ako súčasť stratégie EÚ 2020. Dôrazne podporujem stanovenie cieľa znížiť rozdiely v odmeňovaní mužov a žien každoročne o 1 %, aby sa do roku 2020 dosiahol cieľ zníženia týchto rozdielov o 10 %. Chcela by som zdôrazniť aj potrebu pozitívnych opatrení na zvýšenie zastúpenia žien v politických, hospodárskych a podnikových orgánoch s rozhodovacou právomocou.
<SPEAKER ID="462" NAME="Miguel Portas" LANGUAGE="PT">
Hlasoval som za túto správu. Všetky ukazovatele potvrdzujú, že v celosvetovom meradle sú ženy v priemere chudobnejšie ako muži. V období hospodárskej recesie sa ľudia vystavení riziku chudoby stávajú ešte zraniteľnejšími, pričom väčšinu z nich tvoria ženy. Správa uznáva, že úsporné opatrenia, ktoré sa uplatňujú v celej EÚ, budú mať osobitne škodlivý účinok na ženy, predovšetkým na tie, ktoré už čelia viacerým znevýhodneniam. Dôchodky značnej časti európskych žien nad 65 rokov sú almužnou. Chudoba žien nie je len výsledkom nedávnej hospodárskej krízy, ale aj následkom iných faktorov vyplývajúcich z diskriminačných rodových stereotypov, rozdielov v odmeňovaní mužov a žien a z bariér spôsobených nedostatočným zosúladením rodinného a pracovného života, čo má osobitne vážne dôsledky pre rodiny s jedným rodičom. To spôsobuje takzvanú "feminizáciu chudoby", proti ktorej musíme nutne bojovať.
<SPEAKER ID="463" NAME="Raül Romeva i Rueda" AFFILIATION="Verts/ALE">
písomne. - Správa pani Plumbovej z Výboru pre práva žien a rodovú rovnosť (FEMM) bola prijatá väčšinou v tomto Parlamente. Podporili sme mnohé odseky, pre ktoré Skupina progresívnej aliancie socialistov a demokratov v Európskom parlamente, http://www.alde.eu a http://www.eppgroup.eu/home/en/default.asp?lg1=sk" \t "_blank" žiadali osobitné hlasovanie. Tieto odseky sa prevažne opakovali. Konečný výsledok je tiež v poriadku. Považujem ho za pozitívny, pretože sa prijali tieto body: odstránenie rodovej nerovnosti v stratégii EÚ 2020 (odsek 38), vyplácanie mzdy v plnej výške počas materskej dovolenky, ako bolo schválené v správe pani Estrelovej dňa 20. 10. 2010 (odsek 39), zvýšenie zastúpenia žien v politických, hospodárskych a podnikových orgánoch s rozhodovacou právomocou. Vysoko kvalitné verejné služby (odsek 43) by mali byť zlučiteľné aj s prácou na plný úväzok. Na druhej strane má správa aj negatíva, pretože rodové hľadisko v plánoch obnovy (odsek 15) nebolo schválené.
<SPEAKER ID="464" NAME="Joanna Senyszyn" LANGUAGE="PL">
Podporila som správu o chudobe žien v Európskej únii. Za posledných 10 rokov sa počet žien žijúcich v chudobe v porovnaní s mužmi neúmerne zvýšil. Vyše 84 miliónov občanov EÚ žije v chudobe, pričom viac ako polovicu týchto občanov tvoria ženy. Je to výsledok hospodárskej krízy, ako aj rozdielov v odmeňovaní žien a mužov, problémov pri zosúladení rodinného života a kariéry, vyššej priemernej dĺžky života a rôznych prejavov diskriminácie na základe rodovej príslušnosti, ktorej obeťami sú predovšetkým ženy. Žiadam prijať rázne opatrenia na úrovni EÚ i na úrovni všetkých členských štátov na boj proti platovej diskriminácii a na zabezpečenie prístupu k atraktívnym pracovným ponukám. Chcela by som zdôrazniť potrebu posilniť právne nástroje zamerané na odstránenie rozdielov v odmeňovaní žien a mužov. V tejto oblasti naďalej pretrvávajú značné nerovnosti, keďže muži zarábajú v priemere o 20 - 25 % viac ako ženy, čo spôsobuje vysokú mieru chudoby slobodných žien, dôchodkýň a vdov. Je nevyhnutné prijať programy EÚ v rámci stratégie Európa 2020 v oblasti celoživotného vzdelávania a odbornej prípravy žien s cieľom zvýšiť úroveň zamestnanosti žien. Tieto programy by sa mali do značnej miery sústrediť na povolania, ktoré budú v budúcnosti dôležité, a odstrániť stereotypy v oblasti vzdelávania, kde prevládajú ženy alebo muži, a tiež odstrániť tradičné modely vo výučbových programoch.
<SPEAKER ID="464" NAME="Bogusław Sonik" LANGUAGE="PL">
Feminizácia chudoby je jav, ktorý sledujeme a s ktorým sa stretávame stále častejšie či už v Európe, alebo za jej hranicami, a tento jav vzniká okrem iného z dôvodu veku, povinností v rodine, etnického pôvodu a násilia voči ženám. Vysoké percento žien zamestnaných na slabo platených miestach alebo pracujúcich na čiastočný úväzok znamená, že na hranici chudoby žije viac žien ako mužov.
<P>
Treba zintenzívniť výskum tohto javu na európskej úrovni, čo umožní vypracovať presné a účinné metódy na boj proti chudobe a sociálnemu vylúčeniu žien. Základná metóda na pomoc ženám vymaniť sa z chudoby by mala spočívať v zvýšení príslušného zamerania na politiku zamestnanosti (flexibilné formy zamestnávania, profesijné poradenstvo, zabezpečenie poskytovania školení na získanie vyššej kvalifikácie a opatrenia zamerané na ženy žijúce vo vidieckych oblastiach).
<P>
Vzdelávanie tiež zohráva veľmi dôležitú úlohu v boji s týmto problémom. Finančný potenciál EÚ by sa mal využiť na tento účel a osobitná pozornosť by sa mala venovať prepojeniu rodovej problematiky s plánmi na prekonanie hospodárskej krízy a účinnému uplatňovaniu stratégie Európa 2020. Opatrenia EÚ v tejto oblasti by mali byť prejavom sociálnej solidarity.
<SPEAKER ID="465" NAME="Catherine Stihler" AFFILIATION="S&amp;D">
písomne. - Podporila som túto správu, ktorá uznáva, že v EÚ sú ženy viac postihnuté krízou a že pri riešení tohto problému musíme spolupracovať. Sklamalo ma, že britskí konzervatívci pri príležitosti 100. výročia Medzinárodného dňa žien znovu nepodporili túto správu.
<SPEAKER ID="466" NAME="Niki Tzavela" LANGUAGE="EL">
Boj proti chudobe je jedným z cieľov, ktoré Európa navrhla v stratégii Európa 2020. Chudoba žien je vo veľkej miere spôsobená diskrimináciou žien. Nedávna recesia oslabila ich postavenie v spoločnosti, zvýšila ich diskrimináciu a priviedla ich k chudobe. Pani Plumbová sa vo svojej správe o chudobe žien v Európskej únii snažila nájsť účinné riešenia na zlepšenie postavenia žien v spoločnosti ako takej, preto som hlasovala za jej schválenie.
<SPEAKER ID="467" NAME="Derek Vaughan" AFFILIATION="S&amp;D">
písomne. - Ženy v EÚ zarábajú v priemere o 17,5 % menej ako muži a tento nepomer sa za posledných pätnásť rokov nezmenil - je najvyšší čas prijať kroky na odstránenie týchto rozdielov v odmeňovaní. V členských štátoch sa musí riadne uplatňovať zásada rovnakej odmeny za rovnakú prácu, aby sa ženám vytvorili spravodlivé podmienky. Je nevyhnutné zamerať sa na vplyv rozdielov v odmeňovaní mužov a žien na dôchodky žien, pretože právo ženy na dôchodok je v mnohých prípadoch ovplyvnené jej rodinným stavom. Ženám treba zaručiť rovnaké dôchodky, z toho dôvodu som podporil návrh zabezpečiť ženám rovnaké práva v oblasti dôchodkov a sociálneho zabezpečenia. Približne 17 % všetkých žien v EÚ žije pod hranicou chudoby, preto je nevyhnutné zmeniť sociálnu politiku a politiku trhu práce tak, aby ženám zaručovala minimálny príjem a sociálnu spravodlivosť. Súhlasím s výzvami adresovanými EÚ, aby poskytla viac prostriedkov z Európskeho sociálneho fondu s cieľom pomôcť bojovať proti chudobe a sociálnemu vylúčeniu. Je totiž nevyhnutné, aby ženy boli v plnej miere začlenené do trhu práce.
<SPEAKER ID="468" NAME="Angelika Werthmann" LANGUAGE="DE">
Hlasovala som za správu o podobe chudoby žien v Európskej únii. Výročná správa Komisie o rovnosti žien a mužov za rok 2010 potvrdzuje, že chudoba je jednou z oblastí, v ktorej sú evidentné rodové rozdiely. Hospodárska, finančná a sociálna kríza viedla k "feminizácii chudoby". Postupné škrty v rozpočtoch a reštrukturalizácia verejného sektora ohrozili v prvom rade pracovné miesta v oblastiach, v ktorých sú zamestnané predovšetkým ženy. Pritom opatrenia na boj proti kríze podporované vládami sa zameriavajú najmä na tie oblasti hospodárstva, v ktorých prevládajú muži. Preto naliehavo potrebujeme analýzu javu "feminizácie chudoby", na ktorú vyzýva pani spravodajkyňa, aby sme mohli prijať primerané protiopatrenia.
<SPEAKER ID="422" NAME="Sebastian Valentin Bodu" LANGUAGE="RO">
Dve uznesenia predložené Výborom pre práva žien a rodovú rovnosť, o ktorých diskutujeme v deň stého výročia Medzinárodného dňa žien, naznačujú, že Parlament presadzuje a podporuje rovnaké zaobchádzanie so ženami a mužmi. Predseda legislatívneho zhromaždenia správne uviedol, že v národných parlamentoch je príliš málo žien, hoci pokiaľ ide o Európsky parlament, situácia sa mení. Môžem potvrdiť, že to isté platí aj o Rumunsku, ktoré poslalo do európskej legislatívy vyšší podiel žien, ako je ich zastúpenie v národnom parlamente. Bez ohľadu na riešenie tejto situácie, ktorú možno považovať len za špičku ľadovca, je však nevyhnutné využiť dynamické a realistické politiky na odstránenie rozdielov v odmeňovaní mužov a žien, dosadiť viac žien do funkcií s rozhodovacími právomocami a zvýšiť úroveň zamestnanosti žien, keďže nezamestnanosť postihuje vo väčšej miere práve ženy. Analýzy ukazujú, že nehovoríme len o potrebe rovnakého zaobchádzania s mužmi a ženami, ale že tieto politiky by výrazne ovplyvnili hospodárstva zvýšením HDP o 30 %. Priemerné rozdiely v odmeňovaní mužov a žien v EÚ sa stále pohybujú na úrovni 18 %. Vítam výzvu adresovanú členským štátom prijať právne predpisy v oblasti rovnakého odmeňovania.
